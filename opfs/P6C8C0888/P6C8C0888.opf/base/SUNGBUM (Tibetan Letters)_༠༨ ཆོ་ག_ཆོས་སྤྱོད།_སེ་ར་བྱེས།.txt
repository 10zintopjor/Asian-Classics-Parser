༄༅། །སེར་བྱེས་མཁས་སྙན་གྲྭ་ཚང་གི་ཞལ་འདོན་ཆོས་སྤྱོད་རབ་གསལ་བཞུགས་སོ། །

[001B] །ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་
ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་
ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང། ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་
དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་
ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ་

[002A] །ཡི་དམ་དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་མཆིའོ། །དཔལ་མགོན་དམ་པའི་ཆོས་སྐྱོང་
བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ། །ལན་གསུམ་བརྗོད། སངས་རྒྱས་ཆོས་དང་ཚོགས་ཀྱི་མཆོག་རྣམས་
ལ༑ །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་
པར་ཤོག་ལན་གསུམ་བརྗོད། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་

[002B] །སངས་རྒྱས་བྱང་ཆུབ་ཡིད་ཀྱིས་བཟུང། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་བདག་སྐྱབས་མཆི། །རང་གཞན་དོན་ནི་རབ་བསྒྲུབ་
ཕྱིར༑ །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་
ཆུབ་སྤྱོད་མཆོག་ཡིད་འོང་སྤྱོད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ལན་གསུམ་བརྗོད། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་
དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་
དང་མི་འབྲལ་བར་གྱུར་ཅིག་སེམས་ཅན་ཐམས་ཅད་ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག་ཅེས་ལན་གསུམ་བརྗོད། གང་གིས་
རྟེན་ཅིང་འབྲེལ་བར་འབྱུང། །འགག་པ་མེད་པ་སྐྱེ་མེད་པ། །ཆད་པ་མེད་པ་རྟག་མེད་པ། །འོང་བ་མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་

[003A]༄༅། །ཉེར་ཞི་ཞི་བསྟན་པ། །རྫོགས་པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་ལོ། །ཉན་ཐོས་ཞི་བ་འཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་འཁྲིད་
མཛད་གང་ཡིན་དང། །འགྲོ་ལ་ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་རྟེན་དོན་སྒྲུབ་མཛད་པ་གང། །གང་དང་ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་
སྣ་ཚོགས་འདི་གསུངས་པ། །ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་རྒྱས་ཀྱི་ནི་ཡུམ་དེ་ལ་ཕྱག་འཚལ་ལོ། །རྟོག་པའི་དྲ་བ་རྣམ་བསལ་ཅིང། །ཟབ་ཅིང་རྒྱ་ཆེའི་
སྐུ་མངའ་བ། །ཀུན་ཏུ་བཟང་པོའི་འོད་ཟེར་དག་ཀུན་ནས་འཕྲོ་ལ་ཕྱག་འཚལ་ལོ། །སྐད་ཅིག་དཀྲོང་བསྐྱེད། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་
གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར། ནང་མཆོད་བྱིན་རླབས། ཨོཾ་ཧྲཱི་ཥྲྚི་ཝི་ཀྲི་ཏཱ་ན་ན་ཧཱུཾ་ཕཌ། ཨོཾ་སྭ་བྷཱ་ཝ་ཤུདྡྷཱ་སརྦ་དྷ་རྨཱ་སྭ་
བྷཱ་ཝ་ཤུ་དཧོ་ཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་

[003B] མ་ཧཱ་པ་ཙ། སརྦ་དྷ་རྨ་ག་ག་ན་ཨ་མ་ལ་སུ་པ་རི་ཤུདྷ་དྷརྨཱ་དྷཱ་ཏུ་ཛྙཱ་ན་གརྦྷ་ཨཱ་དེ་ནས་དཔལ་ལྡན་རྡོ་རྗེ་འཆང། །དགའ་ཞིང་མགུ་ནས་ཐལ་མོ་སྦྱར། །མགོན་པོ་བཅོམ་ལྡན་དེ་བཞིན་
གཤེགས། །རྫོགས་སངས་རྒྱས་ལ་ཕྱག་འཚལ་ནས། །དེ་ནས་མགོན་པོ་གསང་བའི་བདག་ལག་ན་རྡོ་རྗེ་ཁྲོ་བོའི་རྒྱལ། །སྣ་ཚོགས་གཞན་དང་ལྷན་ཅིག་ཏུ། །གསང་བསྟོད་ནས་ནི་ཚིག་
འདི་གསོལ། །མགོན་པོ་བདག་ཅག་ཡི་རང་ངོ། །ལེགས་སོ་ལེགས་སོ་ལེགས་པར་གསུངས། །རྣམ་གྲོལ་འབྲས་བུ་འཚལ་བ་ཡི། །འགྲོ་བ་མགོན་མེད་རྣམས་དང་ནི། །བདག་ཅག་ཡང་
དག་རྫོགས་པ་ཡི། །བྱང་ཆུབ་འཐོབ་པའི་དོན་ཆེན་མཛད། །སྒྱུ་འཕྲུལ་དྲ་བའི་ཚུལ་བསྟན་པ། །འདི་ནི་རྣམ་དག་ལེགས་པའི་ལམ། །ཟབ་ཅིང་ཡངས་ལ་རྒྱ་ཆེ་སྟེ། །དོན་ཆེན་འགྲོ་བའི་དོན་
བྱེད་པ། །སངས་རྒྱས་རྣམས་ཀྱི་ཡུལ་འདི་ནི། །རྫོགས་པའི་སངས་རྒྱས་ཀུན་གྱིས་བཤད། །བཅོམ་ལྡན་འདས་འཇམ་དཔལ་ཡེ་ཤེས་སེམས་དཔའི་དོན་དམ་པའི་མཚན་ཡང་དག་པར་
བརྗོད་པ། བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་གསུངས་པ་རྫོགས་སོ།།    ༈    །།རྒྱ་གར་སྐད་དུ། ཨཱརྱ་ཏ་ཐཱ་ག་ཏོ་ཥྞི་ཥ་སི་ཏཱ་ཏ་པ་ཏྲེ་ཨ་པ་རཱ་ཛི་ཏ་མ་ཧཱ་པྲ་ཏྱངྒཱི་ར་པ་རཱ་མ་

[004A]༄༅། །བཀུག་ནས་ཡི་གེ་གསུམ་ལ་རིམ་གྱིས་ཐིམ་པ་རྣམས་ཐོད་པར་ལྷུང་ནས་ཞུ་བས། ཧཱུཾ་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱ་ས་བདུད་རྩིར་རྟོགས་པར་བྱས། ཨོཾ་
གྱིས་མང་པོ་སྤར་ཞིང་སྤེལ་བར་གྱུར། ཨོཾ་ཨཱ་ཧཱུཾ། ལན་གསུམ། མཆོད་པ་བྱིན་རླབས། ཨོཾ་ཧྲིཿ་ཥྚི་བསངས། སྲ་བྷཱ་ཝས་སྦྱངས། སྟོང་པའི་ངང་ལས་ཨཱ་ལས་བྱུང་བའི་ཐོད་པ་ཡངས་
ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། དྲི། མེ་ཏོག་བདུག་སྤོས། མར་མེ། ཞལ་ཟས། རོལ་མོ་རྣམས་རང་བཞིན་བདེ་སྟོང་
རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་དུ་ཡུལ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨྲྒྷཾ་ཨཱ་ཧཱུཾ། ཨོཾ་པཱ་དྱཾ་ཨཱ་ཧཱུཾ། ཨོཾ་གནྡྷེ་ཨཱ་ཧཱུཾ། ཨོཾ་པུཥྤེ་
ཨཱ་ཧཱུཾ། ཨོཾ་དཧུ་པེ་ཨཱ་ཧཱུཾ། ཨོཾ་ཨཱ་ལོ་ཀེ་ཨཱ་ཧཱུཾ། ཨོཾ་ནཻ་ཝི་དྱ་ཨཱ་ཧཱུཾ། ཨོཾ་ཤཔྟ་ཨཱ་ཧཱུཾ། ཨོཾ་རཱུ་པ་ཨཱ་ཧུའ ། ཨོཾ་ཤཔྟ་ཨཱ་ཧཱུཾ། ཨོཾ་གནྡྷེ་ཨཱ་ཧཱུཾ། ཨོཾ་ར་ས་ཨཱ་ཧཱུཾ། ཨོཾ་སྤརཤ་ཨཱ་ཧཱུཾ། ས་གཞི་དང་
གདན་ཁྲི་བྱིན་རླབས་ནི།    ༈   གསེག་མ་ལ་སོགས་མེད་པ་དང། །ལག་མཐིལ་ལྟར་མཉམ་བཻཌཱུ་རྱའི། །རང་བཞིན་འཇམ་པོར་གནས་གྱུར་ཅིག་བདེ་ལྡན་འཇིག་རྟེན་བཀོད་པ་ལྟར། །

[004B] །ལྗོན་ཤིང་ཆུ་མཚོ་མ་ཚང་མེད། །ཆོས་སྒྲ་རྒྱ་ཆེན་ལྡན་པར་ཤོག་འཇིག་རྟེན་འདས་པའི་དགེ་ལས་བྱུང། །རིན་ཆེན་བདུན་ལས་གྲུབ་པ་ཡི། །ཚད་མེད་འོད་ཟེར་
འགྱེད་པའི་གནས། །རྒྱལ་བ་སྲས་བཅས་བཞུགས་གྱུར་ཅིག་རིན་ཆེན་དུ་མ་ལས་གྲུབ་སེངྒེའི་ཁྲི། །ཡིད་འོང་སྣ་ཚོགས་གོས་ཀྱིས་བཀབ་པ་འདི། །རྒྱལ་བ་སྲས་བཅས་རྣམས་ལ་ཕུལ་བ་
ཡིས། །འགྲོ་ཀུན་རྡོ་རྗེའི་གདན་ལ་བཞུགས་གྱུར་ཅིག་ལྷ་དང་མི་ཡི་མཆོད་པའི་རྫས། །དངོས་སུ་བཤམས་དང་ཡིད་ཀྱིས་སྤྲུལ། །ཀུན་བཟང་མཆོད་སྤྲིན་བླ་ན་མེད། །ནམ་མཁའི་ཁམས་
   ༈    །མ་ལུས་སེམས་ཅན་ཀུན་གྱི་མགོན་གྱུར་ཅིང། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཡང་དག་མཁྱེན་གྱུར་པའི། །བཅོམ་
ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་ལྡན་བསྐལ་བ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེ་རྣམས་སྦྱངས་ཤིང། །སྨོན་ལམ་རྒྱ་ཆེན་དགོངས་པ་ཡོངས་
རྫོགས་པ། །ཁྱེད་བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང། །མཐའ་ཡས་སེམས་

[005A]༄༅། །ཅན་ཚོགས་རྣམས་བསྒྲལ་བྱའི་ཕྱིར། །ཡོངས་དག་འཁོར་དང་བཅས་ཏེ་གཤེགས་སུ་གསོལ། །ཆོས་རྣམས་ཀུན་གྱི་དབང་ཕྱུག་གཙོ། །བཙོ་མའི་གསེར་གྱི་མདོག་
འདྲ་ཞིང། །ཉི་མ་ལས་ལྷག་གཟི་བརྗིད་ཆེ། །དད་པས་སྤྱན་ནི་དྲང་བར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་ལ་བཞུགས། །ཆོས་རྣམས་ཡེ་ཤེས་ཆགས་
བྲལ་བ། །ཀུན་ཏུ་མི་ཟད་ནུས་པར་ལྡན། །ཚུར་སྤྱོན་ཚུར་སྤྱོན་ཞི་བདག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེན། །ཤིན་ཏུ་ལེགས་བྱས་གཟུགས་བརྙན་ནི། །མཆོད་པས་འདིར་
ནི་གཤེགས་སུ་གསོལ། །འདིར་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང། །ནད་མེད་ཚེ་དང་དབང་ཕྱུག་དང། །མཆོག་རྣམས་ལེགས་པར་སྩལ་དུ་གསོལ་
བཅོམ་ལྡན་འདིར་ནི་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་གི་མཆོད་ཡོན་བཞེས་ནས་ཀྱང། །ཐུགས་ལ་དགོངས་ཤིང་གནང་བར་མཛོད། །བདེ་བར་
གཤེགས་སོ་བཅོམ་ལྡན་འདས། །ཚུར་སྤྱོན་འདིར་ནི་བཤེགས་སུ་གསོལ། །བདག་གི་མཆོད་ཡོན་བཞེས་ནས་ཀྱང། །འདི་ཉིད་དུ་ནི་བཞུགས་སུ་གསོལ། །སྐུ་ཁྲུས་གསོལ་བར་ཞུ། གང་འདིར་བཅོམ་

[005B] བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་
ལོ་སྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་དེ་དག་ཐམས་ཅད་ལ་ཡོ་བྱད་ཐམས་ཅད་དང་ལྡན་པའི་ཁྲུས་འདི་གསོལ་བར་བགྱིའོ།    ༈    །རི་བོ་ལྟར་ནི་མཛེས་
པ་ཡིས། །ཡོན་ཏན་དམ་པའི་རྒྱན་ལྡན་པའི། །མཆོད་གནས་རིན་ཆེན་འདི་དག་ལ། །བདག་གིས་ཁྲུས་འདི་གསོལ་བར་བགྱི། །མ་རིག་འཇོམས་པའི་ཉི་མ་སྟེ། །སྲིད་པའི་ནང་ནི་སེལ་
བའི་སྨན། །ངམ་ཆོས་རིན་ཆེན་འདི་དག་ལ། །བདག་གིས་  ྾  །མཆོག་གི་ཡོན་ཏན་གཟུགས་ཅན་གྱི། །མཆོད་རྟེན་རིན་ཆེན་འདི་དག་ལ། །བདག་གིས་  ྾ 
བསྐལ་པའི་མཐའ་ཡི་དངོས་འཇོམས་པ། །འཇིགས་བྱེད་མི་ཡི་ཆ་བྱད་ཅན། །མགོན་པོ་སྙིང་རྗེའི་སྟོབས་ལྡན་ལ། །བདག་གིས་  ྾  །དམ་པའི་
བདུད་རྩི་མཛེས་ཆ་བྱེད། །དཔལ་ལྡན་བླ་མའི་སྐུ་གསུང་ལ། །བདག་གིས་  ྾  །རྒྱལ་བའི་སྤྲུལ་སྐུ་མང་པོ་ཡིས། །ཆ་བྱད་ལྷ་ཡི་རྣམ་པ་ནི། །སྙིང་

[006A]༄༅། །རྗེ་ཡིས་ནི་ངེས་གང་བ། །རྟག་ཏུ་ཕན་དང་བདེ་མཛད་པའི། །མཆོག་ཏུ་དུལ་བ་དེ་དག་ལ། །བདག་གིས་  ྾    ༈    །སློབ་པའི་དགེ་
འདུན་གནས་ཀྱི་ས། །གཙུག་ལག་ཁང་དང་གནས་གཞན་ལ། །བདག་གིས་ཁྲུས་འདི་གསོལ་བར་བགྱི། །ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་བསྟར།།
རིན་ཆེན་འབར་བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་རེ་བྲེས་པ་དེར།    ༈    །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ཡི་དག་པ་
ཡིས། །དེ་བཞིན་བདག་གིས་སྐུ་ཁྲུས་གསོལ། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱ་ཧཱུཾ། མཁྱེན་པས་སྲིད་པའི་འཆིང་བ་མཐར་མཛད་ཅིང། །ཐུགས་རྗེས་ཞི་ལ་དགའ་བ་རིང་
དུ་དོར། །སྲིད་ཞིའི་མཐའ་ལ་མི་གནས་སྲིད་ཞིའི་མགོན། །རྒྱལ་བ་རྡོ་རྗེ་འཆང་ལ་སྐུ་  ྾ ཕུན་ཚོགས་དགེ་ལེགས་བྱེ་བས་བསྐྲུན་པའི་སྐུ། །མཐའ་ཡས་འགྲོ་བའི་རེ་བ་བསྐོང་བའི་
གསུང། །མ་ལུས་ཤེས་བྱ་ཇི་བཞིན་གཟིགས་པའི་ཐུགས། །ཤཱ་ཀྱའི་གཙོ་བོ་དེ་ལ་སྐུ་  ྾  །མཆོག་སྡེ་དུལ་བའི་སྡེ་དང་གྲགས་པའི་དཔལ། །

[006B] །རྒྱལ་ཆེན་སྤྱོད་པའི་བརྒྱུད་ལ་སྐུ་  ྾  །ཟླ་བ་གྲགས་པ་རིག་པའི་ཁུ་བྱུག་ཆེ། །སངས་རྒྱས་
དགོངས་སྐྱོང་འཕགས་པ་ཡབ་སྲས་སོགས། །ཟབ་མོ་ལྟ་བའི་བརྒྱུད་ལ་སྐུ་  ྾  །མཆོག་གཟིགས་ཏེ་ལོ་པ་དང་ན་རོལ་པ། །དཔལ་མཆོག་
ཌོམ་བཧེ་པ་དང་ཨ་ཏི་ཤ་ཉམས་ལེན་བྱིན་རླབས་བརྒྱུད་ལ་སྐུ་  ྾ བཀའ་གདམས་བསྟན་པའི་མེས་པོ་འབྲོམ་སྟོན་རྗེ། །རྣལ་འབྱོར་
རྣམ་བཞི་སྐུ་མཆེད་གསུམ་ལ་སོགས། །བཀའ་གདམས་བླ་མ་རྣམས་ལ་སྐུ་  ྾  །དངོས་སྟོབས་རིགས་པའི་དབང་ཕྱུག་རྒྱལ་ཚབ་རྗེ། །
མདོ་སྔགས་བསྟན་པའི་བདག་པོ་མཁས་གྲུབ་རྗེ། །རྒྱལ་བ་ཡབ་སྲས་གསུམ་ལ་སྐུ་  ྾  །ཐུགས་རྗེ་ཆེན་པོས་འཇིགས་པ་ཀུན་ལས་
སྐྱོབ༑ །ཡོན་ཏན་ཆེན་པོས་བཤེས་གཉེན་མཆོག་གྱུར་པ། །བྱམས་ཆེན་ཆོས་རྗེའི་སྐུ་  ྾  དཔལ་ལྡན་ཆོས་སྒྲ་སྙན་པར་སྒྲོག་པའི་

[007A]༄༅། །གསུངས། །གསུངས་རབ་མ་ལུས་མཁྱེན་བའི་ཐུགས་མངའ་བ། །འཇམ་དབྱངས་ཆོས་རྗེའི་སྐུ་  ྾  །ཚད་མེད་རིན་ཆེན་བཞི་ཡི་ལྷུན་
པོའི་སྤོར། །མི་འཇིགས་སེངྒེའི་ཁྲི་ལ་རྟག་བརྗིད་པ། །ཀུན་མཁྱེན་ལུས་བཟང་སྐུ་  ྾  །བཤད་སྒྲུབ་བསྟན་པའི་རྒྱལ་མཚན་འཛིན་པ་ལ། །
དཔལ་ལྡན་འཕྲིན་ལས་བཟང་པོའི་དཔལ་མངའ་བ། །བཤེས་གཉེན་དམ་པའི་སྐུ་  ྾  །རྡོ་རྗེ་འཛིན་པའི་ངོ་བོ་ཉིད། །དཀོན་མཆོག་གསུམ་
གྱི་རྩ་བ་སྟེ། །བླ་མ་རྣམས་ལ་སྐུ་  ྾ བསྐལ་བཟང་ཐར་པར་བགྲོད་པའི་འཇུག་དོགས་མཆོག་བརྩེ་བས་བསྐྱོད་པའི་ཐབས་
མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་སྐུ་  ྾  །གཙང་ལ་དྲི་རབ་བསྒོས་པས་སྐུ་ཕྱིའོ། །ཨོཾ་ཧཱུཾ་ཏྲཾ་ཧྲཱི་ཨཱ་ཀཱ་ཡ་བི་ཤོ་
དྷ་ན་ཡེ་སཱ་ཧཱ། །རྣམ་ཐར་ཞལ་གསུམ་རིགས་ལྔའི་ཐོད་པས་བརྒྱན། །ཡན་ལག་དྲུག་ཕྱག་དངོས་གྲུབ་མཚོན་ཆ་འཛིན། །བདེ་ཆེན་རྣམ་རོལ་རྟ་མགོ་མཐོན་པོས་བརྗིད། །དམ་པ་དབང་

[007B]  ྾ དཔལ་ཆེན་རྡོ་རྗེ་འཇིག་བྱེད་ལ་སོགས་པ། །གྲངས་མེད་རྒྱུད་སྡེ་བཞི་ཡི་འཁོར་ལོའི་མགོན། །ཡི་དམ་ལྷ་ཚོགས་རྣམས་ལ་སྐུ་  ྾ 
སྟོན་པ་སངས་རྒྱས་རྣམས་ལ་སྐུ་  ྾   ྾   ྾   ྾ 
བཅོམ་ལྡན་འདས། །རྒྱབ་ཚབ་དམ་པ་རྗེ་བཙུན་མི་ཕ་མ་མགོན། །རྒྱལ་བས་ལུང་བསྟན་འཕགས་པ་ཐོགས་མེད་ཞབས། །སངས་རྒྱས་བྱང་སེམས་གསུམ་ལ་སྐུ་  ྾ 
བཅུ་གཉིས་ལེགས་བསྒོམས་པས། །རབ་བྱུང་རང་སངས་རྒྱས་ཀྱི་ཡེ་ཤེས་ནི། །བསྟན་པ་མེད་པའི་ཚུལ་གྱིས་ཐུགས་ཆུད་པའི། །འཕགས་པ་རང་རྒྱལ་རྣམས་ལ་སྐུ་  ྾ 
ཤེས་ཕུན་ཚོགས་སངས་རྒྱས་ཀྱང། །གདུལ་བྱའི་དབང་གིས་ཉན་ཐོས་ཚུལ་འཛིན་པ། །ཁྱད་པར་ཅན་གྱི་འཕྲིན་ལས་ཆོས་སྐྱོང་བའི། །གནས་བརྟན་ཆེན་པོ་རྣམས་ལ་སྐུ་  ྾ 
གནས་དང་ནི། །འདུལ་དང་དུར་ཁྲོད་གནས་པ་ཡི། །དཔའ་བོ་དཔའ་མོའི་དབང་ཕྱུག་མ། །ཀུན་ལ་བདག་གིས་སྐུ་  ྾  །མངོན་ཤེས་རྫུ་འཕྲུལ་

[008A]༄༅། །མངའ་བའི་མཐུ་སྟོབས་ཅན། །སྒྲུབ་པ་པོ་ལ་མ་ཡིས་བུ་བཞིན་གཟིགས། །གནས་གསུམ་མཁའ་འགྲོའི་གཙོ་ལ་སྐུ་  ྾  །རིན་ཆེན་ཐོད་སྐམ་
ལྔ་ཡིས་དབུ་ལ་བརྒྱན། །ཤིང་ལས་བྱོན་ནས་གཏོར་མ་ལེན་མཛད་པའི། །དཔལ་ལྡན་ཕྱག་དྲུག་པ་ལ་  ྾  །དམ་ཅན་གཤིན་རྗེའི་རྒྱལ་པོ་སྟེ། །ཞལ་གཅིག་ཕྱག་
གཉིས་འཇིགས་གཟུགས་ཅན། །མགོན་པོ་ཁྱེད་ལ་  ྾  །གདུག་པ་འདུལ་ཕྱིར་དྲག་མོའི་སྐུར་བསྟན་ཀྱང། །དངོས་གྲུབ་རིན་ཆེན་འདོད་དགུའི་
ཆར་འབེབས་མ། །དམག་ཟོར་རྒྱལ་མོའི་  ྾  །བསྟན་འཛིན་ཚུལ་བཞིན་སྐྱོང་བའི་རཱ་ཧུ་ལ། །དྲེགས་པ་ལྕམ་སྲིང་ལས་མཁན་སྲོག་བདག་
དམར། །གྲི་ཐོགས་ཤན་པའི་ཚོགས་  ྾  །གཟའ་གདོངས་དྲག་པོ་གནོད་སྦྱིན་ལྕམ་དྲལ་སོགས། །ཇི་ལྟར་བསྒོ་བའི་བཀའ་ལས་མི་མདའ་བར། །གསང་
ཆེན་བསྟན་སྲུང་རྣམས་ལ་  ྾  །ཆོས་འཁོར་སྐྱོང་བ་ཞལ་གྱིས་བཞེས་པ་དང། །སྔོན་ཚེ་ཨོ་རྒྱན་པདྨ་ལ་སོགས་པའི། །བཀའ་ཉན་གཞི་

[008B]  ྾  །བསྟན་དགྲ་མ་ལུས་ཐལ་བར་བརླག་མཛད་ཅིང། །གཡོན་པའི་བུམ་པས་འདོད་དགུའི་དངོས་གྲུབ་སྟེར། །གནོད་སྦྱིན་ཆེན་པོ་ཁྱེད་
ལ་  ྾  །ཕྱོགས་དང་ཕྱོགས་མཚམས་རྣམས་སུ་ཡང། །སྐུར་བཅས་སྐུ་ནི་མེད་པ་ཡི། །མཆོད་རྟེན་རྣམས་ལ་  ྾  །གངས་
ཅན་གནས་པ་ཐམས་ཅད་དང། །ཁྱད་པར་ཡུལ་ཕྱོགས་འདིར་གནས་པའི། །ལྷ་ཀླུ་གཞི་བདག་རྣམས་ལ་  ྾  །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་
པ་ཡིས་རྣམ་ཀུན་ཏུ། །མཆོག་ཏུ་དད་པས་  ྾   ྾    ༈    །དྲི་མཆོག་རྣམས་ཀྱིས་ཐུབ་དབང་རྣམས་ཀྱི་སྐུ། །གསེར་སྦྱངས་བཅོ་མ་བྱི་དོར་བྱས་པ་ལྟར་
འོད་ཆགས་འབར་བ་དེ་དག་བྱུག་པར་བགྱི། །དེ་ནས་དེ་ལ་ཁ་དོག་ལེགས་བསྒྱུར་བའི། །ན་བཟའ་ཤིན་ཏུ་དྲི་ཞིམ་དམ་པ་འབུལ། །གོས་བཟང་སྲབ་ལ་འཇམ་པ་སྣ་ཚོགས་དང། །རྒྱན་མཆོག་
བརྒྱ་ཕྲག་དེ་དང་དེ་དག་གིས། །འཕགས་པ་ཀུན་ཏུ་བཟང་དང་འཇམ་དབྱངས་དང། །འཇིག་རྟེན་དབང་ཕྱུག་སོགས་ལ་བརྒྱན་པར་བགྱི། །སྲབ་འཇམ་ཡང་པ་ལྷ་ཡི་གོས། །མི་ཕྱེད་རྡོ་རྗེའི་

[009A]༄༅། །སྐུ་བརྙེས་ལ། །མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་ཐོབ་ཤོག་སྣ་ཚོགས་དབང་པོའི་གཞུ་ལྟར་རབ་བཀྲ་ཞིང། །གང་ལ་རེག་ན་བདེ་བའི་
རྒྱུར་འགྱུར་པ། །གོས་བཟང་རིན་ཆེན་བདག་བློ་སྦྱང་ཕྱིར་དབུལ། །བཟོད་པ་དམ་པའི་གོས་ཀྱིས་བརྒྱན་པར་ཤོག་རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར། །རྒྱན་གཞན་དག་
གིས་བརྒྱན་པར་མི་འཚལ་ཡང། །རིན་ཆེན་རྒྱན་མཆོག་ཕུལ་བས་འགྲོ་བ་ཀུན། །མཚན་དཔེས་བརྒྱན་པའི་སྐུ་ལུས་ཐོབ་པར་ཤོག་བརྩེ་བའི་ཁོར་ཡུག་སྙན་པའི་བ་དན་ཅན། །
ཏིང་འཛིན་བླ་བྲེ་སྤོབས་པའི་འོད་གསལ་བ། །མཆོག་རྐྱེན་འོས་པའི་ཉེར་འཁོ་འདི་དག་འབུལ། །   ༈   
ལ༑ །ངོ་མཚར་སྐྱོན་བྲལ་མཁའ་དཀྱིལ་ཉི་གསལ་འདྲ། །ཆོས་ཀྱི་སྐུ་ལ་དྲི་མ་མི་མངའ་ཡང། །སྲི་ཞུ་བཀུར་སྟི་རིམ་གྲོའི་ཚུལ་ཙམ་དུ། །ཆུ་གཙང་སྨན་སྤོས་འོ་མ་འདག་ཆལ་
ཆུས༑ །འགྲོ་བའི་ལུས་སེམས་སྡུག་བསྔལ་ནད་བསལ་ཏེ། །ཉེས་པའི་སྐྱོན་བྲལ་འགྲོ་བའི་ཡིད་འོང་བའི། །   ༈   

[009B] །འགྲོ་བའི་དོན་དུ་གཟུགས་སྐུ་ཅིར་ཡང་གདའ། །རིན་ཆེན་དབྱིག་ལྟར་ཉེས་པའི་སྐྱོན་བྲལ་ཡང། །འཇིག་རྟེན་སྲི་ཞུ་གུས་པའི་ཚུལ་ཙམ་དུ། །སྡིག་མེད་
རྒྱལ་བ་རྣམས་ཀྱིས་རབ་བསྔགས་པའི། །རས་མཆོག་འདི་ཡིས་རྒྱལ་བའི་སྐུ་ཕྱིས་པས། །ཉོན་མོངས་དུག་གསུམ་སྒྲིབ་པ་ཀུན་སྦྱངས་ཏེ། །སྐུ་གསུམ་དང་དུ་བདག་ཅག་འགྱུར་བར་ཤོག་
   ༈    །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ།    ༈   
ཨོཾ་བྫྲ་བཧུ་མི་ཨཱ་ཧཱུཾ། དབང་ཆེན་གསེར་གྱི་ས་གཞི། ཨོཾ་བྫྲ་རེདྵེ་ཨཱ་ཧཱུཾ། ཕྱི་ལྕགས་རི་ཁོར་ཡུག་གིས་བསྐོར་བའི་དབུས་སུ་རིའི་རྒྱལ་པོ་རི་རབ། ཤར་ལུས་འཕགས་པོ། །ལྷོ་འཛམ་བུ་གླིང་
ནུབ་བ་གླང་སྤྱོད། བྱང་སྒྲ་མི་སྙན། ལུས་དང་ལུས་འཕགས། རྔ་ཡབ་དང་རྔ་ཡབ་གཞན། གཡོ་ལྡན་དང་ལམ་མཆོག་འགྲོ། །སྒྲ་མི་སྙན་དང་སྒྲ་མི་སྙན་གྱི་ཟླ། རིན་པོ་ཆེའི་རི་བོ། །དཔག་
བསམ་གྱི་ཤིང། འདོད་འཇོའི་བ། མ་རྨོས་པའི་ལོ་ཏོག་འཁོར་ལོ་རིན་པོ་ཆེ། ནོར་བུ་རིན་པོ་ཆེ། བཙུན་མོ་རིན་པོ་ཆེ། བློན་པོ་རིན་པོ་ཆེ། གླང་པོ་རིན་པོ་ཆེ། རྟ་མཆོག་རིན་པོ་ཆེ། དམག་

[010A]༄༅། །དཔོན་རིན་པོ་ཆེ། གཏེར་ཆེན་པོའི་བུམ་པ། སྒེག་མོ། །ཕྲེང་བ་མ། གླུ་མ། གར་མ། མེ་ཏོག་མ། བདུག་སྤོས་མ། སྣང་གསལ་མ། དྲི་ཆབ་མ། ཉི་མ། ཟླ་བ། རིན་པོ་ཆེའི་
གདུགས་ཕྱོགས་ལས་རྣམ་པར་རྒྱལ་བའི་རྒྱན་མཚན། དབུས་སུ་ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་དག་དྲིན་ཅན་རྩ་བ་དང་བརྒྱུད་པར་བཅས་པའི་
དཔལ་ལྡན་བླ་མ་དམ་པ་རྣམས་དང། མཉམ་མེད་ཤཱཀྱའི་རྒྱལ་པོའི་ལྷ་ཚོགས་འཁོར་དང་བཅས་པ་རྣམས་ལ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ་
བཞེས་ནས་ཀྱང་བདག་སོགས་འགྲོ་བ་མ་གྱུར་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ལ་ཐུགས་བརྩེ་བར་ཆེན་པོས་སྒོ་ནས་བྱིན་གྱིས་བརླབས་ཏུ་གསོ།    ༈   
སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་གཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་དབུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག་
སྐྱེ་བ་ཀུན་ཏུ་ཡང་དག་བླ་མ་དང། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང། །ས་དང་ལམ་གྱི་ཡོན་ཏན་རབ་རྫོགས་ནས། །   ༈   

[010B]  ྾  །བཀྲ་ཤིས་དཔལ་གྱིས་ཀུན་ནས་ལྷམ་མེ་བ། །རིན་ཆེན་ས་ལེ་སྦྲམ་གྱི་དབུ་རྒྱན་འདི། །ཤཱ་ཀྱའི་རྒྱལ་པོའི་དབུ་ལ་ཕུལ་བ་ཡིས། །བསྟན་པ་རིན་ཆེན་ཕྱོགས་བཅུར་རྒྱས་པ་དང། །འཇིག་རྟེན་
བདེ་ལེགས་ཆེན་པོས་ཁྱབ་པ་དང། །ལྷར་བཅས་འགྲོ་བའི་གཙུག་གི་རྒྱན་གྱུར་པའི། །   ༈    །མཉེས་པར་བགྱིད་སླད་ལྷག་བསམ་དག་པ་ཡི། །ཆོས་
གོས་གསུམ་དང་བསིལ་བྱེད་དྲང་སྲོང་སྣོད། །ཞེན་མེད་མ་ཆགས་བློ་ཡིས་དབུལ་བར་བགྱི། །དྲི་མེད་མཚལ་ལ་སྒྲིབ་གསལ་མི་མངའ་ཡང། །དད་པས་ངུར་སྨྲིག་རྒྱལ་མཚན་ཕུལ་བ་ཡིས། །ནམ་མཁའི་མཐའ་དང་མཉམ་པའི་འགྲོ་བ་རྣམས། །
   ༈    །ཞིང་ཁམས་རྒྱ་མཚོས་མཆོད་ཡོན༑ ཞབས་བསིལ༑ མེ་ཏོག༑ གདུག་སྤོས༑ སྣང་གསལ༑ དྲི་ཆབ༑ ཞལ་ཟས༑ རོལ་མོའི་ཚོགས༑ ཡོན་
ཏན་རྒྱ་མཚོའི་རྒྱལ་བ་འཁོར་བཅས་ལ༑ དད་པས་རྒྱ་མཚོས་འབུལ་ལོ་བཞེས་སུ་གསོལ།    ༈    བསོད་ནམས་ཞིང་དུ་གྱུར་པའི་སངས་རྒྱས་ལ། །སྣང་ལ་རང་བཞིན་མེད་པའི་མཆོད་ཡོན་འདི། །སྣང་སྟོང་
དབྱེར་མེད་སེམས་ཀྱིས་འབུལ་ལགས་ན། །དབྱེར་མེད་བདེ་ཆེན་ཐུགས་ཀྱིས་བཞེས་སུ་གསོལ། །བསོད་ནམས་ཞིང་དུ་  ྾   ྾   ྾   ྾   ྾ 

[011A]༄༅། །གསལ་  ྾   ྾   ྾   ྾   ྾   ྾    ༈    ལྷ་རྫས་བཟང་པོའི་མཆོད་ཡོན་དང། །ལྷ་རྫས་
བཟང་པོའི་ཞབས་བསིལ་འདི། །བླ་མ་ལྷ་ཡི་ཚོགས་ལ་འབུལ། །རྟེན་ཅིང་  ྾   ྾   ྾   ྾   ྾   ྾   ྾   ྾ 
ལྷ་ཡི་ཚོགས་ལ་འབུལ།    ༈    །སྔོ་པོ་ལ་སོགས་ཁ་དོག་དབྱིབས་ཀྱི་གཟུགས། །རྣམ་གསུམ་གཟུགས་ཀྱི་རྡོ་རྗེ་མར་བྱས་ནས། །བླ་མ་ལྷ་ཡི་སྤྱན་ལ་དབུལ་
བར་བྱ། །མ་ཟིན་འབྱུང་བའི་ཚོགས་པ་ལས་བྱུང་བའི། །བརྗོད་བྲལ་དབྱངས་ལ་སོགས་པ་སྒྲ་ཡི་ཚོགས། །རྣམ་གསུམ་སྒྲ་ཡི་རྡོ་རྗེ་མར་བྱས་ནས། །བླ་མ་ལྷ་ཡི་སྙན་ལ་དབུལ་བར་བྱ། །ག་བུར་
ཨ་ཀར་ཛ་ཏི་ལ་སོགས་པ། །ལེགས་པར་སྦྱར་ལས་བྱུང་བ་དྲི་ཡི་ཚོགས། རྣམ་གསུམ་དྲི་ཡི་རྡོ་རྗེ་མར་བྱས་ནས། །བླ་མ་ལྷ་ཡི་ཤངས་ལ་དབུལ་བར་བྱ། །ལུས་མཆོག་རྟས་བྱེད་བདུད་རྩིའི་
ཟས་སོགས་ཀྱི། །མངར་སྒྱུར་ཁ་དང་བསྐ་ལ་སོགས་པའི་རོ། །རྣམ་གསུམ་རོ་ཡི་རྡོ་རྗེ་མར་བྱས་ནས། །བླ་མ་ལྷ་ཡི་ལྗགས་ལ་དབུལ་བར་བྱ། །ལུས་ལ་རེག་པ་ཙམ་གྱིས་བདེ་སྟེར་བ། །

[011B] །རྣམ་གསུམ་རེག་བྱའི་རྡོ་རྗེ་མར་བྱས་ནས། །བླ་མ་ལྷ་ཡི་སྐུ་ལ་དབུལ་བར་བྱ།    ༈    །རང་བྱུང་མཆོད་པ་ཆེན་
པོ་བ། །གཟུགས་ཀྱི་ལྷ་མོས་མེ་ལོང་འཛིན། །གཟུགས་ཀྱི་མཆོད་པ་སྤྱན་ལ་འབུལ། །ཨེ་མ་ཧོ་མཆོད་པ་བླ་ན་མེད། །སྒྲ་ཡི་ལྷ་མོས་པི་ཝཾ་འཛིན། །སྒྲ་ཡི་མཆོད་པ་སྙན་ལ་འབུལ། །ཨེ་མའོ་
མཆོད་པ་བླ་མེད་  ྾ དྲི་ཡི་ལྷ་མོས་དུང་མཆོད་འཛིན། །དྲི་ཡི་མཆོད་པ་ཤངས་ལ་འབུལ། །ཨེ་མའོ་མཆོད་པ་བླ་ན་མེད་  ྾ རོ་ཡི་ལྷ་མོས་ཞལ་ཟས་འཛིན། །རོ་ཡི་མཆོད་པ་ལྗགས་ལ་འབུལ་
ཨེ་མ་འོ་མཆོད་པ་བླ་ན་མེད་  ྾ རེ་ག་བྱའི་ལྷ་མོས་ན་བཟའ་འཛིན། །རེག་བྱའི་མཆོད་པ་སྐུ་ལ་འབུལ།    ༈    །ལྷུན་གྱིས་གྲུབ་པའི་འཁོར་ལོ་
རིན་པོ་ཆེ། །འདྲེན་པ་འོད་དཔག་མེད་པ་ཇི་བཞིན་དུ། །རྣམ་དག་ཞིང་གི་དབང་ཕྱུག་ཐོབ་པར་ཤོག་གླིང་གཞི་དཔལ་འབྱོར་  ྾  །བཙུན་མོའི་  ྾ 
བློན་པོ་  ྾   ྾   ྾ འདྲེན་པ་འོད་དཔག་མེད་པ་ཇི་བཞིན་དུ། །རྣམ་དག་ཞིང་གི་དབང་ཕྱུག་ཐོབ་པར་ཤོག་ཡང་ན། འཛམ་བུ་གླིང་དང་གླིང་གཞན་དང། །འཁོར་

[012A]༄༅། །ལོའི་ཚོགས་ཀྱིས་གང་བ་ཡང། །སྟོང་གསུམ་ལ་སོགས་ཇི་བཞིན་དུ། །ཞུམ་པ་མེད་པར་བཅས་ཏེ་འབུལ། །འཛམ་བུ་གླིང་དང་  ྾   ྾ 
ཚོགས་ཀྱི་  ྾   ྾   ྾   ྾   ྾   ྾  ཡང་ན། །
   ༈    །མཁས་པ་དག་གིས་ཡོངས་བཀང་སྟེ། །དངོས་གྲུབ་འདོད་པ་སྦྱིན་པའི་ཕྱིར། །ཉིན་རེ་ཤེས་རབ་ཅན་གྱིས་དབུལ། །ཞིང་འདིར་ནོར་བུ་  ྾ 
མོ་  ྾   ྾   ྾   ྾   ྾  །དངོས་གྲུབ་འདོད་པ་སྦྱིན་པའི་ཕྱིར། །ཉིན་རེ་ཤེས་རབ་ཅན་གྱིས་དབུལ། ཞེས་སོགས་
ཡང་ན། དྲི་མེད་རྩིབས་སྟོང་འོད་འབར་འཁོར་ལོ་མཆོག་འདོད་དགུའི་ཆར་འབེབས་ནོར་བུ་རིན་པོ་ཆེ། །འཆི་མེད་བུ་མོའི་དཔལ་འཕྲོག་བཙུན་མོ་མཆོག་འབྱོར་པའི་བང་མཛོད་
འཛིན་པའི་ཁྱིམ་བདག་ཆེ། །གངས་རིའི་དབང་པོ་དང་མཚུངས་གཉིས་འཐུང་མཆོག་ནོར་བུའི་སྒ་སྲབ་མཛེས་པའི་ཅང་ཤེས་རྟ། །ཕ་རོལ་དགྲ་སྡེ་འཇོམས་པའི་དམག་དཔོན་རྣམས། །

[012B]    ༈    །དཔལ་གྱི་བེའུ་གཡུ་དྲུང་འཁྱིལ། །དགེ་བའི་དོན་དུ་མངའ་བ་ལྟར། །བདག་ཀྱང་དཔལ་བེའུ་དབུལ་
བར་བགྱི། །ཇི་ལྟར་  ྾  །ཚངས་པ་ཆེན་པོས་ཕུལ་བ་ལྟར། །དེ་བཞིན་བདག་གིས་འབུལ་བར་བགྱི། །ཇི་ལྟར་  ྾  །
པདྨ་དཀར་བོ་ཕུལ་བ་ལྟར། །དེ་བཞིན་བདག་གིས་  ྾   ྾  །ཆོས་ཀྱི་རྒྱལ་མཚན་ཕུལ་བ་ལྟར། །དེ་བཞིན་བདག་གིས་  ྾   ྾ 
གསེར་གྱི་ཡུ་བ་ཅན། །ཕུལ་བ་དེ་བཞིན་བདག་འབུལ་གྱི། །ཅི་བདེར་བ་ནི་བཞེས་སུ་གསོལ། །ཇི་ལྟར་  ྾  །བུམ་པོ་བཟང་པོ་ཕུལ་བ་ལྟར། །དེ་བཞིན་
བདག་གིས་  ྾   ྾  །དུང་དཀར་གཡས་འཁྱིལ་ཕུལ་པ་ལྟར། །དེ་བཞིན་བདག་གིས་  ྾   ྾  །ཕུལ་
བ་དེ་བཞིན་བདག་འབུལ་ན། །ཅི་བདེར་བ་ནི་བཞེས་སུ་གསོལ།    ༈    །རིན་ཆེན་མཛེས་པའི་བཀྲ་ཤིས་བུམ་པ་འདི། །སྣ་ཚོགས་བཅུད་ཀྱིས་བཀང་སྟེ་ཕུལ་བ་ཡིས། །ལས་དང་ཉོན་

[013A]༄༅། །མོངས་དྲི་མ་ཀུན་བྱང་ནས། །   ༈    །རྔ་བོ་ཆེ་རྣམས་ཕུལ་བའི་དགེ་བ་ཡིས། །སེམས་ཅན་ཐམས་ཅད་ཚངས་པའི་དབྱངས་
ལྡན་ཤོག་སངས་རྒྱས་བྱང་ཆུབ་དམ་པ་མཆོག་རེག་ཤོག་   ༈    །དཀར་མཛེས་འཁྱིལ་ལེགས་དར་གྱི་ཅོད་བན་ཅན། །གདངས་སྙན་
སྐད་ཀྱི་ང་རོས་ཕྱོགས་ཀུན་འགེངས། །གཡས་འཁྱིལ་དུང་གིས་ནམ་མཁའ་བཀང་སྟེ་ཕུལ། །   ༈    །ཁམས་གསུམ་སེམས་
ཅན་མ་ལུས་པ། །ཉོན་མོངས་ཚ་བས་གདུང་བ་ལ། །ཐུགས་རྗེ་བྱང་ཆུབ་སེམས་ཀྱི་གདུགས། །ཕུལ་བས་བདེ་བས་ཚིམ་གྱུར་ཅིག་ཡང་ན།    ༈    །རིན་ཆེན་གདུགས་མཛེས་
གསེར་གྱི་ཡུ་བ་ཅན། །ཁོར་ཡུག་རྒྱན་གྱི་རྣམ་པ་ཡིད་འོང་ལྡན། །དབྱིབས་ལེགས་ལྟ་ན་སྡུག་པ་བསྒྲེང་བ་ཡང། །རྟག་ཏུ་ཐུབ་དབང་རྣམས་ལ་དབུལ་བར་བགྱི།    ༈    །འཁོར་
བ་མ་སྟོང་བར་དུ་ནི། །བདུད་བཞི་དག་ལས་རབ་རྒྱལ་ནས། །ཐུབ་པའི་བསྟན་པ་ཟབ་མོ་དག་མི་ནུབ་རྒྱལ་མཚན་འཛིན་པར་ཤོག་ཡང་ན།    ༈    །ལེགས་བཤད་རི་མོ་བཀྲ་བའི་

[013B] །རྣམ་དཔྱོད་གསེར་གྱི་ཡུ་བ་ལ་བརྟེན་ཅིང། །བསླབ་གསུམ་ནོར་བུའི་ཏོག་གིས་རབ་མཚན་པའི། །   ༈    །རྒྱལ་བས་
བདུད་བཅོམས་བྱང་ཆུབ་སངས་རྒྱས་ཏེ། །རྒྱལ་བའི་སྐུ་ལ་སྒྲིབ་སྐྱེམས་མི་མངའ་ཡང། །བདག་ཅག་བསོད་ནམས་ཞིང་དུ་འགྱུར་སླད་དུ། །བཤོལ་དང་ཞལ་ཟས་སྦྱར་བ་འདི་ཕུལ་
བས༑ །དུས་ཀུན་དགེ་བའི་ལོ་ཏོག་འཕེལ་རྒྱས་ནས། །བདེ་བ་ཅན་དུ་པདྨོ་ལས་སྐྱེས་བའི། །ཏིང་འཛིན་ཟས་དང་ཆོས་ལ་སྤྱོད་པར་ཤོག་ཡང་ན།    ༈   
པ༑ །ལེགས་སྦྱར་འདི་ནི་རྒྱལ་བ་སྲས་བཅས་ལ། །དད་པས་ཕུལ་བའི་འགྲོ་བ་འདི་དག་གིས། །   ༈    །
རོལ་མོ་དབྱངས་སྙན་ཡིད་འོང་ལྡན། །སེམས་ཅན་སྡུག་བསྔལ་སིམ་བྱེད་པའི། །སྤྲིན་རྣམས་སོ་སོར་གནས་གྱུར་ཅིག་དམ་ཆོས་དཀོན་མཆོག་ཐམས་ཅད་དང། །མཆོད་རྟེན་རྣམས་དང་
སྐུ་གཟུགས་ལ། །རིན་ཆེན་མེ་ཏོག་ལ་སོགས་ཆར། །རྒྱུན་མི་འཆད་པར་འབབ་པར་ཤོག་ཇི་ལྟར་འཇམ་དབྱངས་ལ་སོགས་པས། །རྒྱལ་བ་རྣམས་ལ་མཆོད་མཛད་པ། །དེ་བཞིན་བདག་

[014A]༄༅། །གིས་དེ་བཞིན་གཤེགས། །མགོན་པོ་སྲས་དང་བཅས་རྣམས་མཆོད། །ཡོན་ཏན་རྒྱ་མཚོ་རྣམས་ལ་བདག་བསྟོད་དབྱངས་ཡན་ལག་རྒྱ་མཚོས་བསྟོད། །བསྟོད་དབྱངས་
སྙན་སྤྲིན་དེ་དག་ལ། །   ༈    །ཐོས་བ་རྒྱ་མཚོའི་མཆོད་ཡོན་ཀུན་ནས་འཁྱིལ། །ཡོན་ཏན་མེ་ཏོག་ཚུལ་ཁྲིམས་བདུག་སྤོས་སྤྲིན། །ཤེས་རབ་སྒྲོན་མེ་དད་པ་སྤོས་
ཆུའི་མཚོ། །ཏིང་འཛིན་བདུད་རྩིའི་ཞལ་ཟས་དམ་པ་དང། །བསྟོད་དབྱངས་སྙན་པའི་རོལ་མོ་སྒྲ་འབྱིན་ཅིང། །ཀུན་ནས་སྙིང་བརྩེ་རྣམ་དཔྱོད་སྤོབས་པ་ཡི། །གདུགས་དང་རྒྱལ་མཚན་བ་
དན་བསྒྲེངས་བྱས་པས། །བདག་ལུས་གཞལ་མེད་ཁང་བརྩེགས་རབ་བརྒྱན་ནས། །སྙིང་དབུས་ཆུ་སྐྱེས་ཐིག་ལེ་འདབ་རྒྱས་ལ། །བརྟན་པར་བཞུགས་པའི་ཆོས་རྗེ་མཉེས་བྱེད་ཅིང། །
ངེས་པར་འདུན་པའི་ཡིད་ཀྱིས་གསོལ་འདེབས་ན། །འགྲོ་བའི་བླ་མ་རྟག་ཏུ་མཉེས་གྱུར་ཅིག་   ༈    །དེང་སྔོན་ནས་སེལ་བྱང་ཆུབ་སྙིང་པོའི་བར། །
བདག་གི་ལུས་དང་སེམས་ལོངས་སྤྱོད། །དུས་གསུམ་སེམས་དགེ་བའི་དངོས་བོ་རྣམས། །སེམས་ཅན་ཀུན་གྱི་ཡི་དོན་གྱི་ཕྱིར། །གུས་པས་ཡིས་ཁྱེད་ལ་དབུལ་བར་བགྱི། །ཀུན་

[014B] །ཡོན་གནས་སེམས་དམ་པ་ཁྱེད་རྣམས་ཀྱིས། །བདག་ལ་བརྩེ་བས་ཡིས་ཉེར་དགོངས་ནས། །བདག་གི་སེམས་འདི་དག་བཞེས་སུ་གསོལ། །བཞེས་
ནས་བྱིན་གྱིས་ཡིས་བརླབ་ཏུ་གསོལ།    ༈    །བསྟན་དང་འགྲོ་བ་ཀུན་ལ་གང་ཕན་དང།    ༈    །བསྟན་
པའི་སྙིང་པོ་རིང་དུ་གསལ་བྱེད་ཤོག་ཨོཾ་སྭ་སྟི། དགེ་ལེགས་དཔལ་འབར་བློ་གྲོས་ཀྱི། །རིན་ཆེན་ཏོག་ཅན་ཐབས་མང་གི་སེངྒེ་རྣམ་པས་ཆེས་བཀྲ་བའི། །ཆོས་ཀྱི་རྒྱལ་མཚན་
བརྟན་གྱུར་ཅིག་ཤེས་བྱ་ཀུན་གཟིགས་བློ་གྲོས་སྤྱན་སྟོང་གསལ། །ཚད་མེད་རིན་ཆེན་བཞི་ཡི་ལྷུན་པོའི་སྤོར། །མི་འཇིགས་སེངྒེའི་ཁྲི་ལ་རྟག་བརྗིད་པ། །ཀུན་མཁྱེན་ལུས་བཟང་
ཞབས་ལ་གསོལ་བ་འདེབས། །ཉིད་ཀྱི་བློ་གྲོས་སྙན་ཤལ་རིང་པོ་ལ། །གཞུང་བརྒྱའི་རིན་ཆེན་ཕྲེང་བ་འགོད་མཁས་པའི། །སྨྲ་བའི་སེངྒེ་ཡབ་གཅིག་ལེགས་བཆད་ཀྱི། །ལྷབ་ལྷུབ་གོས་
བཟང་བགོས་ལ་གསོལ་བ་འདེབས། །མདོ་དོན་ཇི་བཞིན་གཟིགས་པའི་བློ་གྲོས་མིག་མཐའ་དག་འགྲེལ་བའི་རིན་ཆེན་ཐུར་མས་ཕྱེ། །རིག་པའི་སེངྒེ་སྡེ་བདུན་མཛད་པ་ཡི། །རིག་ལམ་མ་

[015A]༄༅། །ལུས་གཟིགས་ལ་གསོལ་བ་འདེབས། །བློ་གྲོས་ལྡན་པའི་འགྲོད་པ་གཅིག་པའི་ལམ། །རིན་ཆེན་དབང་གི་རྒྱལ་པོའི་ཡུམ་དོན་ཚོགས། །སེངྒེ་བཟང་པོའི་གཞུང་ཚོགས་རྒྱ་
མཚོ་ལས། །ལེགས་རྙེད་དེད་དཔོན་མཆོག་ལ་  ྾  །སྡེ་བཞིའི་རིན་ཆེན་འབྱུང་གནས་ལ་བརྟེན་ཅིང། །ཤཱ་ཀྱ་སེངྒེའི་བསླབ་པའི་རི་གླིང་
ཀུན༑ །མདོ་འགྲེལ་ཉི་ཟླས་གསལ་ལ་  ྾  །སྡེ་བདུན་རིན་ཆེན་གསེར་གྱི་གཞིར་གྱུར་པ། །རྣམ་མང་རི་དྭགས་དབུས་ན་སེངྒེ་བཞིན། །གོང་
འོག་ཆོས་སྨྲའི་གཙོ་ལ་  ྾  །རིན་ཆེན་གྱིས་གཏམས་ཐལ་རང་རིགས་པའི་ཚོགས། །སེངྒེའི་སྒྲ་ཡིས་དངོས་སྨའི་གཉིས་འཐུང་
ཚོགས། །མ་ལུས་སྐྲག་པར་མཛད་ལ་  ྾  །ཕྲ་ཞིབ་རིགས་པས་མ་ལུས་མངོན་དུ་མཛད། །ཁྱོད་ཉིད་རིགས་འཛིན་སྡེ་སྣོད་སྨྲ་
བ་ལ། །གསང་བདག་གཉིས་པར་གྱུར་ལ་  ྾  །ཡན་ལག་ལྔ་ཡི་བཤད་ཐབས་གཤོག་ཡངས་ཀྱེས། །ཐོགས་མེད་འཇུག་པ་

[015B] །དུག་འཇོམས་གཙོ་བོར་གྱུར་ལ་  ྾  །རབ་དཀར་དཀྱིལ་འཁོར་དུས་རྣམ་ཀུན་ཏུ་འཕེལ། །ཉོན་མོངས་གདུང་བ་
སེལ་བའི་བསིལ་ཟེར་ཅན། །སྔོན་མེད་ནམ་མཁའི་རྒྱན་ལ་  ྾  །ཐ་མལ་སྣང་ཞེན་དྲི་མ་དག་བྱེད་ཅིང། །གང་སྣང་ལྷ་ཡི་རྣམ་རོལ་ཟླ་བས་
འཕེལ། །ལས་བཞི་འཚར་གཡོས་མཛོད་ལ་  ྾  །ཡན་ལག་དྲུག་ཕྱག་དངོས་གྲུབ་མཚོན་ཆ་འཛིན། །བདེ་ཆེན་རྣམ་རོལ་རྟ་མགོ་
མཐོན་པོས་བརྗིད། །དམ་པ་དབང་གི་ལྷ་ལ་  ྾  །བསྡུ་བཞིའི་སྒྲ་སྒྲོག་སྟུག་པོ་ལས་བྱུང་བའི། །ལེགས་བཤད་སྤྲིན་གྱི་མེ་ཏོག་རྟག་
འབེབས་པས། །དགེ་ལེགས་འབྲས་བཟང་སྤེལ་ལ་  ྾  །ལེགས་པར་དྲངས་ཏེ་བདག་ཡིད་གླང་པོ་ཆེ། །གྲགས་པ་རྣམ་གསུམ་གཞུང་གི་
ལམ་བཟང་ནས། །ཐར་པའི་གྲོང་མཆོག་འཇུག་པར་བྱིན་གྱིས་རློབས། །ཡིད་ཆེས་དད་པའི་ཤར་གྱི་ས་འཛིན་རྩེར། །ངེས་འབྱུང་དྲི་བཞོན་ཤུགས་ཀྱིས་མི་ངལ་བར། །བྱང་ཆུབ་སེམས་གཉིས་

[016A]༄༅། །ནམ་མཁའི་ནོར་བུ་ནི། །དོན་གཉིས་ལྷ་ལམ་འཇུག་པར་བྱིན་གྱིས་རློབས། །སྦྱོར་བ་གཉིས་ཀྱི་ཚུལ་འདིར་འཇུག་པ་ན། །གནས་སྐབས་ཀུན་ཏུ་རྒྱལ་བས་གནང་བ་ཡི། །
མཐུན་རྐྱེན་ཀུན་འགྲུབ་འགལ་རྐྱེན་ཀུན་ཞི་ཞིང། །ཚེ་དང་བཀྲ་ཤིས་འཕེལ་བར་བྱིན་གྱིས་རློབས། །སྟོན་པ་བླ་ན་མེད་པའི་བསྟན་པ་དང། །མཇལ་བ་འདི་འདྲ་བླ་མའི་དྲིན་ཡིན་པས། །
དགེ་བ་འདི་ཡང་འགྲོ་བ་མ་ལུས་པ། །བཤེས་གཉེན་དམ་པས་འཛིན་པའི་རྒྱུ་རུ་བསྔོ། །ཚོགས་གཉིས་མཐར་ཕྱིན་དུས་གསུམ་རྒྱལ་བ་ཡི། །འཕྲིན་ལས་སྒྲུབ་ཅིང་ཡོན་ཏན་རྣམས་
དབྱེར་མེད། །སྐལ་བ་མཉམ་པའི་གདུལ་བྱ་སྨིན་མཛད་པ། །མཉམ་མེད་བླ་མ་མཆོག་གི་བཀྲ་ཤིས་ཤོག་ཅེས་ཆོས་ཀྱི་རྗེ་ཀུན་མཁྱེན་བློ་གྲོས་རིན་ཆེན་སེངྒེ་གེ་ལ་བསྟོད་པ་འདི་ནི། ཆོས་ཀྱི་རྗེ་དེ་ཉིད་
ཀྱི་རྗེས་སུ་འབྲང་བ་ངག་དབང་གྲགས་པས་སྦྱར་བའོ།། །།ཨོཾ་སྭ་སྟི། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པད་ཟླའི་གདན་བཞུགས་ལ། །བཀའ་དྲིན་ཆེན་པོའི་སྒོ་ནས་
རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པའི། །བཤད་སྒྲུབ་བསྟན་པའི་རྒྱལ་མཚན་འཛིན་པ་ལ། །དཔལ་ལྡན་འཕྲིན་

[016B] །བཤེས་གཉེན་དམ་པའི་ཞབས་ལ་གསོལ་བ་འདེབས། །ངེས་འབྱུང་རྣམ་དག་འཆི་མེད་སྐྱེད་ཚལ་དུ། །འདུལ་བ་འབུམ་སྡེའི་འདབ་སྟོང་རབ་བརྒྱས་ཤིང། །རྣམ་
དག་ཚུལ་ཁྲིམས་སྦྲང་རྩིས་ཉེར་གཏམས་པ། །ཐར་འདོད་བུང་བའི་གཉེན་ལ་  ྾  །མཁྱེན་པའི་དཀྱིལ་འཁོར་ཆ་ཤས་ཡོངས་རྫོགས་ཤིང། །
སྔོན་མེད་ལེགས་བཤད་འོད་དཀར་དྲ་བ་ཅན། །མཁས་མཆོག་མཚན་མོའི་མགོན་ལ་  ྾  །རྩོད་པའི་གནམ་ལྕགས་རྒོལ་ངན་བྲག་
རི་འཇོམས། །སྡེབས་ལེགས་རྩོམ་བའི་འབྲུག་གི་གད་རྒྱངས་འགྱེད། །ཕྱོགས་ལས་རྣམ་རྒྱལ་ཁྱོད་ལ་  ྾  །རི་དྭགས་ཁྲོད་ན་གདོང་ལྡའི་དབང་པོ་
བཞིན། །མཁས་མང་དབུས་ན་འགྲན་པའི་ཟླ་བྲལ་བ། །བསྟན་པའི་དཔལ་གྱུར་ཁྱོད་ལ་  ྾  །ཚུལ་བཞིན་བསམ་པའི་རིན་ཆེན་ཁམས་ལས་གྲུབ། །
སྒོམ་བྱུང་རྟོགས་པའི་བང་རིམ་མངོན་པར་མཐོ། །བསྔགས་འོས་དམ་པའི་མགོན་ལ་གསོལ་བ་འདེབས། འདི་ཡན་དང་མཇུག་གི་ད་ལྟར་བསྟོད་པས་ཞེས་སོགས་ཤློ་ཀ་གཉིས་བཅས་དབྱངས་ཅན་བཞད་པ་དགེ་

[017A]༄༅། །འདུན་རྒྱ་མཚོས་མཛད་པའོ།། །།བདེ་ལེགས་རིན་ཆེན་དཀྱིལ་འཁོར་རྒྱས་པའི་སྐུ། །ལུང་རིགས་ཉི་མའི་འོད་སྟོང་རྒྱས་པའི་གསུངས། །མདོ་རྒྱུད་གླིང་བཞི་མ་ལུས་གསལ་བའི་
ཐུགས། །བཤེས་གཉེན་ཉིན་བྱེད་དབང་པོའི་ཞབས་ལ་འདུད། །མཁས་བཙུན་རྒྱ་མཚོ་ནམ་མཁའ་རྒྱལ་མཚན་ཞབས། །རིན་ཆེན་བཤེས་གཉེན་བསོད་ནམས་ལྷུན་གྲུབ་དཔལ། །འཕྲིན་
ལས་ལྷུན་གྲུབ་དཔལ་འབྱོར་ལྷུན་གྲུབ་སྟེ། །བཤེས་གཉེན་ཆེན་པོ་དྲུག་ལ་གསོལ་བ་འདེབས། །བསམ་གྲུབ་རིན་ཆེན་བྱམས་པ་སྨོན་ལམ་རྗེ། །འཕྲིན་ལས་བསམ་གྲུབ་བསོད་ནམས་
རྒྱ་མཚོའི་དཔལ། །འཇམ་དབྱངས་ལྷུན་གྲུབ་བློ་བཟང་བཀྲ་ཤིས་ཏེ། །བསྟན་པའི་སྒྲོན་མེ་དྲུག་ལ་  ྾  །གྲུབ་དབང་བློ་བཟང་ནོར་བུ་
དོན་གྲུབ་རྗེ། །བློ་བཟང་ཡར་འཕེལ་བློ་བཟང་ནམ་མཁའ་སྟེ། །མཁས་བཙུན་དམ་པ་དྲུག་ལ་  ྾  །བློ་བཟང་བརྩོན་འགྲུས་བློ་བཟང་མཁས་
པའི་མཆོག་རྒྱལ་བ་ཀུན་དངོས་བྱམས་པ་སྨོན་ལམ་སྟེ། །མཁས་གྲུབ་དམ་པ་རྣམས་ལ་  ྾  །བྱམས་པ་ཡོན་ཏན་བློ་བཟང་

[017B] །བཟང་པོ་དོན་གྲུབ་སྐལ་བཟང་བློ་གྲོས་ཏེ། །སྨྲ་བའི་ཉི་མ་དྲུག་ལ་  ྾ ཡེ་ཤེས་ཟླ་གྲགས་ཚུལ་ཁྲིམས་ཕུན་
ཚོགས་རྗེ། །བློ་བཟང་ཆོས་འཕེལ་སྐལ་ལྡན་དོན་གྲུབ་སྟེ། །རྗེ་བརྩུན་བླ་མ་རྣམས་ལ་  ྾ 
རྣམས་ནས་བསྐུལ་ངོར་རྭ་སྒྲེང་ནོ་མན་ཧན་གྱིས་སེར་ཐེག་ཆེན་གླིང་དུ་སྦྱར་བའོ།། དོན་གྲུབ་རྒྱལ་མཚན་ཡེ་ཤེས་བཟང་པོའི་དཔལ། །བཟོད་པ་ཡེ་ཤེས་བློ་བཟང་དགེ་ལ་འདུན། །བསྟན་འཛིན་ཐོགས་མེད་བྱམས་པ་
བསྟན་འཛིན་རྗེ། །ཕུལ་བྱུང་འདྲེན་མཆོག་དྲུག་ལ་  ྾  །དོན་གཉིས་སྒྲུབ་ལ་དབང་འབྱོར་བླ་ནས་བླར། །བཤད་སྒྲུབ་རྒྱལ་མཚན་ཕྱོགས་བརྒྱར་
འཛུགས་མཛད་པའི། །དངོས་རྒྱུད་བླ་མ་རྣམས་ལ་  ྾  །མཁྱེན་རབ་བཟང་པོས་ཐར་འདོད་རེ་སྐོང་བ། །བློ་བཟང་བསྟན་པའི་དཔལ་གྱུར་
ཟླ་མེད་པ། །གྲགས་པ་དོན་ལྡན་ཆེན་པོར་གསོལ་བ་འདེབས། འདི་ཕུར་ལྕོག་བྱམས་པས་བྲིས། །བྱམས་པ་ཚོགས་གཉིས་ངག་དབང་ཕུན་སུམ་ཚོགས། །བློ་གྲོས་བཟང་པོས་ཕྱོགས་ལས་རྣམ་

[018A]༄༅། །ཕར་རྒྱལ། །ཤཱཀ་ཐུབ་བསྟན་བའི་སྙིང་པོ་འཇམ་མགོན་རྗེ། །ལེགས་བཤད་སྨྲ་མཁས་བཞི་ལ་  ྾  །ལུང་རྟོགས་
རླབས་འཕྲེང་གཡོ་བའི་རྒྱ་ཆེན་མཚོ། །ངག་གི་དབང་ཕྱུག་རྒྱ་མཚོ་བློ་བཟང་བསྟན། །ཕྱོགས་ཀུན་དར་མཛད་བཞི་ལ་གསོལ་བ་འདེབས། །ཐུབ་བསྟན་ཚུལ་བཞིན་བསམ་གཏན་ལེགས་
བསྒོམས་པས། །ལྷུན་གྲུབ་ཡོན་ཏན་ཐབས་མཁས་གདུལ་བྱ་སྐྱོང། །བློ་གཏེར་ལུགས་བཟང་སྨྲ་བའི་དབང་ཕྱུག་ཆེ། །འགྲོ་འདྲེན་དམ་པ་གསུམ་ལ་གསོལ་བ་འདེབས། །བློ་བཟང་རྒྱལ་བའི་གདུང་
ཚོབ་དོན་ཡོད་རྗེ། །དོན་གཉིས་ལྷུན་གྲུབ་མཐུ་སྟོབས་རྒྱལ་མཚན་འཛིན། །ངག་གི་དབང་ཕྱུགས་དགེ་ལེགས་དཔལ་ལྡན་ཞབས། །བསྟན་པའི་གསལ་བྱེད་གསུམ་ལ་གསོལ་བ་འདེབས། །
གོང་གི་ཚིག་བཅད་འདི་གོང་ས་མཆོག་གིས་མཛད་པའོ། །ཤིང་རྟ་ཆེ་གཉིས་དབྱིག་གཉེན་ཡོན་ཤག་གི་གཞུང་ལུགས་སློབ་པའི་རིམ་པ་གྲྭ་ཚང་བྱེས། །སྡེ་འདི་དབྱར་གྱི་མཚོ་ལྟར་རབ་འཕེལ་
ཞིང། །མཁས་པའི་བྱ་བ་རྣམས་གསུམ་རྒྱས་པར་ཤོག་དེ་ལྟར་བསྟོད་པས་འགྲོ་བ་མ་ལུས་པ། །ཐེག་མཆོག་དགེ་བའི་ཤེས་ཀྱི་མགོན་དང་བཅས། །ཐུབ་བའི་དགོངས་ཟབ་རྒྱ་མཚོར་

[018B] །རྣམ་གྲོལ་ནོར་བུའི་དཔལ་ལ་སྤྱོད་པར་ཤོག་སྐྱེ་ཞིང་སྐྱེ་བར་བདག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང། །སྙིང་རྗེ་ཆེ་ཞིང་བླ་མ་ལ་གུས་
པས༑ །དཔལ་ལྡན་བླ་མའི་དམ་ཚིག་ལ་གནས་ཤོག་ཨོཾ་སྭ་སྟི། ཐུབ་བསྟན་དྲི་མེད་གསལ་མཛད་འཇམ་མགོན་རྗེ། །དམ་བའི་ལུགས་སྐྱོང་དར་མ་རིན་ཆེན་དང། །ལྟ་ངན་མུན་
སེལ་མཁས་གྲུབ་དགེ་ལེགས་དཔལ། །མཚུངས་མེད་བླ་མ་གསུམ་ལ་  ྾  །མཁྱེན་རབ་འཇམ་དབྱངས་བཀྲ་ཤིས་དཔལ་ལྡན་པ། །ཆོས་ཀུན་
མཁྱེན་པ་བློ་གྲོས་རིན་སེང་ཞབས། །བཤེས་གཉེན་བཟང་པོ་གསུམ་ལ་  ྾  །ལམ་བཟང་སྟོན་མཛད་དཔལ་འབྱོར་ལྷུན་གྲུབ་རྗེ། །བསླབ་གསུམ་
རྣམ་དག་དོན་ཡོད་དཔལ་ལྡན་པ། །བསྟན་པའི་དཔལ་གྱུར་གསུམ་ལ་  ྾  །ཚུལ་ཁྲིམས་རྣམ་དག་ཤེས་རབ་སེངྒེ་དང། །ལུང་རིགས་
སྨྲ་བ་ཤེས་རབ་རྒྱ་མཚོའི་ཞབས། །འགྲོ་བའི་འདྲེན་པ་གསུམ་ལ་  ྾  །འདུལ་བའི་མངའ་བདག་བདེ་ལེགས་ཉི་མ་སྟེ། །མཁས་པའི་དཔལ་

[019A]༄༅། །གྱུར་མཁས་བཙུན་རྒྱ་མཚོ་ཆེ། །ཐར་འདོད་དེད་དཔོན་གསུམ་ལ་  ྾  །ལྟ་བས་རྒྱུད་ཕྱུག་རིན་ཆེན་བཤེས་གཉེན་དང། །སྡོམ་
བརྩོན་དཔལ་འབྱོར་བསོད་ནམས་ལྷུན་གྲུབ་མཚན། །བསྟན་པ་གསལ་མཛད་གསུམ་ལ་  ྾  །འཁོན་སྟོན་མཁས་པ་དཔལ་འབྱོར་ལྷུན་གྲུབ་
རྗེ༑ །མཁྱེན་དཔྱོད་ཕུལ་ཕྱིན་བསམ་གྲུབ་རིན་ཆེན་དཔལ། །ཡོངས་འཛིན་ཆེན་པོ་གསུམ་ལ་  ྾  །རིག་ལམ་ལ་སྦྱངས་འཕྲིན་ལས་བསམ་
གྲུབ་སྟེ། །ལེགས་བཤད་སྨྲ་མཁས་བསོད་ནམས་རྒྱལ་མཚན་དཔལ། །དཔལ་ལྡན་བླ་མ་གསུམ་ལ་  ྾  །རྣམ་དག་ཁྲིམས་གཙང་བློ་
བཟང་བཀྲ་ཤིས་པ། །ཆོས་ཚུལ་གསལ་བ་རྒྱལ་མཚན་དོན་གྲུབ་སྟེ། །གདུལ་བྱའི་རེ་སྐོང་གསུམ་ལ་  ྾  །ཚངས་སྤྱོད་ལ་གནས་བློ་བཟང་ནོར་བུ་
སྟེ། །ལུང་རིགས་ཐོགས་མེད་བློ་བཟང་དོན་གྲུབ་ཞབས། །མཁྱེན་རབ་དབང་ཕྱུག་གསུམ་ལ་  ྾  །བློ་གྲོས་རབ་ཡངས་བློ་བཟང་ནམ་མཁའི་

[019B] །ཆོས་ཚུལ་ལ་མཁས་བློ་བཟང་ཆོས་འཕེལ་ཏེ། །དགེ་བའི་བཤེས་གཉེན་གསུམ་ལ་  ྾  །བློ་བཟང་ལུས་མཛེས་བརྩོན་འགྲུས་གོས་ཀྱིས་
སྤུད༑ །ཐོས་བསམ་བསྒོམ་ལ་བློ་བཟང་མཁས་པའི་མཆོག་བསྟན་པའི་རྒྱལ་མཚན་གསུམ་ལ་  ྾  །དམ་ཆོས་རིན་ཆེན་སྐལ་བཟང་འགྲོ་ལ་
སྩོལ། །ལྷའི་དབང་ཕྱུག་རྒྱ་མཚོའི་དཔལ་མངའ་བ། །རྗེ་བཙུན་བླ་མ་གསུམ་ལ་  ྾  །བློ་བཟང་དགོངས་དོན་འགྱེད་ལ་འཇམ་དཔལ་དབྱངས། །
བཟང་པོའི་མཛད་པས་དོན་གཉིས་ལྷུན་གྲུབ་པ། །མཁས་མཆོག་དབང་པོ་གསུམ་ལ་  ྾  །རྒྱ་ཆེན་བསོད་ནམས་གྲགས་པའི་བ་དན་གཡོ། །བློ་
བཟང་མདོ་སྔགས་གཞུང་ལ་མཁས་པའི་མཆོག་རྗེ་བཙུན་བླ་མ་གསུམ་ལ་  ྾  །ཚུལ་ཁྲིམས་ཕུན་སུམ་ཚོགས་པའི་བ་དན་གཡོ། །བློ་བཟང་
ཆོས་འཕེལ་མདོ་སྔགས་ལུང་རིགས་གཏེར། །རྗེ་བཙུན་བླ་མ་གསུམ་ལ་  ྾  །གཞན་དོན་ལྷུན་གྲུབ་བསྟན་པའི་རྒྱལ་མཚན་འཛིན། །ཡེ་ཤེས་

[020A]༄༅། །དྲི་མེད་ལམ་བཟང་སྟོན་པ་པོ། །བསྟན་པའི་དབང་ཕྱུག་གསུམ་ལ་  ྾  །བློ་གྲོས་བཟང་པོས་དགེ་ཚོགས་ཀུན་ལ་འདུན། །
སྐལ་བཟང་ཐོགས་མེད་བསྟན་པ་འཛིན་པའི་དཔལ། །འགྲོ་འདྲེན་དམ་པ་གསུམ་ལ་གསོལ་  ྾  །ཐུབ་བསྟན་ལུགས་བཟང་ཕུན་ཚོགས་
ནོར་གྱི་མཛོད། །མཁས་མང་བྱེ་བའི་དབུས་ན་མངོན་འཕགས་པའི། །མཚུངས་མེད་ཆོས་ཀྱི་རྗེ་ལ་  ྾  །བྱམས་པས་འགྲོ་སྐྱོང་གྲགས་པའི་བ་དན་
གཡོ། །མཁྱེན་རབ་བཟང་པོས་ཐར་འདོད་རེ་སྐོང་བའི། །འདྲེན་མཆོག་བླ་མ་གསུམ་ལ་  ྾  །ཐུགས་རྗེའི་བྱིན་རླབས་སྙིང་ལ་རབ་ཞུགས་པས། །
མ་རིག་མུན་པའི་ཚོགས་ཀུན་གཏན་འཇོམས་ཏེ། །རྨད་བྱུང་བློ་གྲོས་སྤོབས་པ་རྒྱས་པར་ཤོག་ཁྲིམས་ལྡན་ཕུན་སུམ་ཚོགས་པ་འདུས་པའི་སྡེ། །བཀའ་དང་བསྟན་བཅོས་ཟབ་དང་རྒྱ་ཆེ་
བར༑ །འཆད་རྩོད་རྩོམ་སོགས་ཡར་ངོའི་ཟླ་བ་བཞིན། །   ༈    མཁྱེན་པས་སྲིད་པའི་འཆིང་བ་མཐར་མཛད་ཅིང། །ཐུགས་

[020B] །སྲིད་ཞིའི་མཐའ་ལ་མི་གནས་སྲིད་ཞིའི་མགོན། །རྒྱལ་བ་རྡོ་རྗེ་འཆང་ལ་གསོལ་བ་འདེབས། །རབ་འབྱམས་ཞིང་གི་རྡུལ་སྙེད་ལས་འདས་པའི། །གྲངས་མེད་རྒྱལ་བ་
རྣམས་ཀྱི་མཁྱེན་པའི་གཏེར། །མཐའ་ཡས་གཅིག་ཏུ་བསྡུས་པའི་ཡེ་ཤེས་སྐུ། །མགོན་པོ་འཇམ་དཔའི་དབྱངས་ལ་  ྾  །རྗེ་བཙུན་འཇམ་དབྱངས་
ཉིད་ཀྱིས་མངོན་སུམ་དུ། །ཐེ་ཚོམ་དྲ་བ་མཐའ་དག་བསལ་གྱུར་བ། །དཔའ་བོ་རྡོ་རྗེའི་ཞབས་ལ་  ྾  །ཐབས་ཤེས་ཟུང་འབྲེལ་ཉམས་སུ་བླངས་
པའི་མཐུས། །སྐུ་གསུམ་མངོན་དུ་གྱུར་པའི་ཙོང་ཁ་པ། །དཔལ་ལྡན་བླ་མའི་ཞབས་ལ་  ྾  །ཡོན་ཏན་ཐམས་ཅད་མ་བསླབ་ཐུགས་སུ་ཆུད། །
ཐོས་བསམ་སྒོམ་པས་མཐར་ཕྱིན་གྲུབ་པ་བརྙེས། །འཕྲིན་ལས་རྒྱུན་མི་འཆད་ལ་  ྾    ྾   ྾   ྾  །ལུང་
རྟོགས་ཡོན་ཏན་དུ་མའི་མཛོད་མཛིན་ཅིང། །སྙན་པའི་གྲགས་པས་ནོར་འཛིན་ཡོངས་ལ་ཁྱབ། །རྗེ་བཙུན་བླ་མའི་ཞབས་ལ་  ྾  །གྲགས་པའི་འོད་ཟེར་

[021A]༄༅། །སྟོང་གི་དྲ་བ་ཅན། །སྐལ་བཟང་གདུལ་བྱའི་པད་ཚལ་གཉེན་གཅིག་བུ། །སྨད་བྱུང་བཤེས་གཉེན་ཞབས་ལ་  ྾  །ལེགས་
བཤད་ཆོས་ཀྱི་སྒྲ་དབྱངས་སྒྲོག་པའི་གསུང། །ཤེས་བྱ་མ་ལུས་ཐོག་མེད་མཁྱེན་པའི་ཐུགས། །མཁས་གྲུབ་རྒྱ་མཚོའི་མགོན་ལ་  ྾  །
ལེགས་པར་ཕྱེ་བའི་སྙིང་པོ་རབ་སྟོན་ཅིང། །སྐལ་བཟང་གདུལ་བྱའི་ཚོགས་རྣམས་ཚིམས་མཛད་པའི། །སྨྲ་བའི་ཉི་མ་མཆོག་ལ་  ྾  །རྒྱལ་
བའི་ཆོས་ལ་ཐོགས་པ་མེད་པའི་གསུང། །རྒྱལ་བ་དབྱེར་མེད་གནས་ལྔ་རིགས་པའི་ཐུགས། །འཇམ་དབྱངས་རྒྱ་མཚོའི་ཞབས་ལ་  ྾  །ཆོས་
སྐུའི་མཁའ་དབྱིངས་འཛིན་མའི་ལང་ཚོལ། །མངོན་པར་ཁྱུད་པའི་རྒྱུ་འཁྲུལ་དྲ་བའི་གར། །མཐོང་བས་དོན་ལྡན་མཛད་ལ་  ྾ 
དྲི་མེད་བློ་བཟང་བསྟན་པའི་ཁང་བཟང་རྩེར། །ཆོས་ཀྱི་རྒྱལ་མཚན་འཛིན་པའི་དཔལ་ཡོན་ཅན། །དཔལ་ལྡན་བླ་མའི་ཞབས་ལ་  ྾  །གཅིག་ཏུ་

[021B] །ལྷུན་གྲུབ་འཕྲིན་ལས་བཟང་པོའི་མཛད་པ་ཅན། །རྗེ་བཙུན་བླ་མའི་ཞབས་ལ་  ྾  །གཙུག་ན་བསོད་ནམས་
ཡེ་ཤེས་འབྲས་བུ་ཡིས། །ལེགས་དུད་རླུང་གི་རྒྱལ་མཚན་ལྟར་བཀྲ་བ། །དཔལ་ལྡན་བླ་མའི་ཞབས་ལ་  ྾  །བློ་བཟང་རིན་ཆེན་
ཚངས་དབྱངས་རྒྱ་མཚོའི་ཞབས། །བློ་གྲོས་བཟང་པོས་འགྲོ་ལ་དམ་ཆོས་ཆར། །འབེབས་མཁས་སྐལ་བཟང་རྒྱ་མཚོར་  ྾  །ཟབ་རྒྱས་འཆི་བ་
མེད་པའི་བཅུད་ལེན་གྱིས། །ཀུན་འབྱུང་དུག་གིས་ཆེར་སྨྱོས་ཟུག་དུའི་ནད། །སེལ་མཛད་སྐལ་བཟང་རྒྱ་མཚོར་  ྾  །ཡོངས་སུ་འཛིན་པའི་
སྐྱེ་བ་ཐམས་ཅད་དུ། །འཕགས་མཆོག་སྤྱན་རས་གཟིགས་ཀྱིས་མཉེས་བཞིན་དུ། །རྗེས་བཟུང་དོན་གཉིས་ལྷུན་གྱི་འགྲུབ་པར་མཛོད།    ༈    །འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། །ཡོན་
ཏན་ཀུན་གྱི་རྩ་བ་དྲིན་ཅན་རྗེ། །ཡིད་ལ་དྲན་པ་ཙམ་གྱིས་དུས་ཀུན་ཏུ། །མོས་གུས་རྩོལ་མེད་སྐྱེ་བར་བྱིན་གྱིས་རློབས། །འདོད་ཆུང་ཆོག་ཤེས་ཞི་ཞིང་དུལ་བར་གནས། །སྙིང་ནས་ཐར་པ་དོན་གཉེར་

[022A]༄༅། །གསོང་པོར་སྨྲ། །བག་ཡོད་ལ་སྦྱོར་གྲོགས་མཆོག་སྟེན་བྱེད་ཅིང། །དག་སྣང་ཕྱོགས་མེད་སྐྱེ་བར་བྱིན་  ྾  །ཚིག་ཙམ་མིན་པར་དྲན་ནས་ལོང་
མེད་དང། །རྙེད་བཀུར་ཆོས་ལ་གཏིང་ནས་ཞེན་ལོག་སྟེ། །དགོས་མེད་རྒྱུད་ལ་སྐྱེ་བར་  ྾  །ཉམ་ཐག་རྣམས་ཀྱི་སྡུག་བསྔལ་དྲན་གྱུར་ནས། །རང་བདེ་
འབའ་ཞིག་སྒྲུབ་ལས་ཡིད་ལོག་སྟེ། །སྙིང་རྗེ་སྩོལ་མེད་སྐྱེ་བར་  ྾  །ཟབ་མོ་རྟེན་འབྲེལ་མཐའ་དང་བྲལ་བའི་དོན། །འཕགས་མཆོག་ཀླུ་སྒྲུབ་
ཡབ་སྲས་དགོངས་པ་དག་ཇི་བཞིན་ཁོང་དུ་ཆུད་པར་  ྾  །བདག་གཞན་དགེ་བའི་རྩ་བ་ཇི་སྙེད་པ། །དེ་དག་ཐམས་ཅད་སྐྱེ་ཞིང་སྐྱེ་བ་རུ། །
བྱང་ཆུབ་མཆོག་གི་རྗེས་སུ་མི་མཐུན་པའི། །ཤེས་ཀྱི་ཁེ་འདོད་པ་དང་གྲགས་པ་དང། །འཁོར་དང་ལོངས་སྤྱོད་རྙེད་དང་བཀུར་སྟིའི་རྒྱུར། །སྐད་ཅིག་ཙམ་ཡང་ནམ་ཡང་མི་མིན་པར། །
བླ་མེད་བྱང་ཆུབ་ཁོ་ནའི་རྒྱུར་གྱུར་ཅིག་རྨད་བྱུང་སྲས་བཅས་  ྾   ྾   ྾   ྾   ྾   ྾   ྾   ྾   ྾     ༈   

[022B] །དྲངས་པས་ཞིང་མཆོག་གསེར་རྒྱིན་ནམ་མཁའི་ནོར། །མཁས་མང་བྱེས་པ་གྲ་ཚངས་པད་ཚལ་དུ། །ཤར་འདིས་འདབ་བརྒྱ་བཞད་པས་དཔལ་ཀུན་སྩོལ། །ཕྱི་རྣམས་རྒྱལ་མཚན་སྐུ་གཟུགས་ཆོས་
ཚོགས་འཁྱིལ། །ནང་རྣམས་རིགས་གསལ་ཞིང་གདམ་ཞིང་གི་ཕུལ། །གསང་བ་རྒྱུད་སྡེ་རྒྱ་མཚོའི་བདག་ཉིད་འདི། །ཕྱོགས་བཅུར་བསྟན་པའི་རྒྱལ་མཚན་སྒྲེང་གྱུར་ཅིག་མཚན་དཔེའི་གཟི་འབར་
རྒྱལ་བའི་སྐུ་གསུང་ཐུགས། །ལྷུན་གྲུབ་སྐུ་བཞིའི་བདག་ཉིད་རྒྱལ་མཚན་ནི། །ཕྱོགས་དེར་སྒྲེང་ལས་མཁའ་ཁྱབ་ཡིད་ཅན་གྱིས། །སྐུ་གསུམ་རྒྱལ་མཚན་འཛིན་ལ་དབང་འབྱོར་ཤོག་ཚུལ་
འདིར་མཐུན་རྐྱེན་བསྒྲུབ་པའི་ལྷ་མི་སོགས། །ཇི་སྙེད་མཆིས་རྣམས་དེང་ནས་བྱང་ཆུབ་བར། །རྣམ་དག་ཡོན་ཏན་བརྒྱད་ལྡན་འདྲེན་རྒྱུད་ནས། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག་
མགོན་ཁྱོད་མཐོང་ཐོས་དྲན་རེག་མ་ལུས་པ། །དོན་ལྡན་ཕན་ཡོན་རྒྱ་ཆེར་གསུངས་པ་རྣམས། །དེས་འདིར་བདག་ཅག་སྐྱེ་རྒུའི་ཚོགས་རྣམས་ཀྱིས། །རྟག་ཏུ་དཔལ་ལ་རོལ་བའི་བཀྲ་ཤིས་
   ༈    །གྲངས་མེད་གསུམ་དུ་ཚོགས་གཉིས་རབ་རྫོགས་ཏེ། །སྟོང་གསུམ་མི་མཇེད་ཞིང་གི་དཔལ་གྱུར་པ། །འདྲེན་མཆོག་ཤཱཀྱའི་

[023A]༄༅། །ཏོག་ལ་ཕྱག་འཚལ་ལོ། །ཤེས་རབ་ཆེན་པོས་དེ་ཉིད་ལེགས་རྟོགས་ནས། །བརྩོན་པ་ཆེན་པོས་གོ་འཕང་མཆོག་བརྙེས་པ། །བསྟན་པ་འདི་ལ་སྟོན་པ་གཉིས་པར་གྲགས། །
འཕགས་མཆོག་ཀླུ་གྲུབ་ཞབས་ལ་ཕྱག་འཚལ་ལོ། །དེ་སྲས་ཐུ་བོ་དགེ་ལེགས་དཔལ་ཡོན་ཅན། །ལོག་སྨྲ་ཚར་གཅོད་སྐལ་ལྡན་རྗེས་སུ་འཛིན། །ཐར་འདོད་རྣམས་ལ་ཐར་པའི་ལམ་
སྟོན་པ། །ཨརྱ་དེ་ཝའི་ཞབས་ལ་  ྾  །རབ་འབྱམས་ཤེས་བྱའི་མཁའ་ལ་རབ་འཕགས་ཤིང། །བདེ་གཤེགས་གསུང་རབ་ཉིན་
མོར་བྱེད་པའི་དཔལ། །འཕགས་པ་ཐོགས་མེད་ཞབས་ལ་  ྾  །གང་གི་བློ་གྲོས་མགུལ་པར་རབ་བརྒྱན་ཅིང། །འཛམ་གླིང་འདི་ན་ཀུན་
མཁྱེན་གཉིས་པར་གྲགས། །མཁས་མཆོག་དབྱིག་གཉེན་ཞབས་ལ་  ྾  །རྨད་དུ་བྱུང་བའི་ཡོན་ཏན་ཁུར་གྱིས་བརྗིད། །ལོག་སྨྲ་འདམ་བུའི་
ཚལ་རབ་འཇོམས་མཛད་པའི། །ཕྱོགས་ཀྱི་གླང་པོའི་ཞབས་ལ་  ྾  །གྲགས་པའི་སྒྲ་ཆེན་འཇིག་རྟེན་གསུམ་ན་གྲགས། །སྨྲ་ངན་མུན་འཇོམས་

[023B]ཆོས་ཀྱི་གྲགས་པའི་ཞབས་ལ་  ྾  །འབུམ་ཕྲག་འདུལ་བའི་གཞུང་གི་གདེངས་ཀས་བརྗིད། །རྣམ་གྲོལ་ཐར་པའི་ནོར་
བུས་གཙུག་ན་མཛེས། །མཆོག་གཉིས་ཀླུ་ཡི་དབང་པོ་ལ་ཕྱག་འཚལ། །ཐུབ་པའི་བསྟན་ལ་ཤིང་རྟའི་སྲོལ་བཏོད་ནས། །སྐྱེ་རྒུ་རྣམས་ལ་ལེགས་པའི་ལམ་སྟོན་པ། །འཛམ་གླིང་མཛེས་བྱེད་རྒྱན་
དྲུག་མཆོག་གཉིས་ལ། །རྟག་ཏུ་གུས་པའི་ཡིད་ཀྱིས་ཕྱག་འཚལ་ལོ། །ཕྱག་འཚལ་བ་དང་  ྾   ྾   ྾  །བློ་གྲོས་མཁའ་ལྟར་ཡངས་པའི་རེ་མདའ་བ། །ཡོངས་
རྫོགས་བསྟན་པའི་མངའ་བདག་ཙོང་ཁ་པ། །མཚུངས་མེད་བླ་མ་གསུམ་གྱི་བཀྲ་ཤིས་ཤོག་ཇ་མཆོད་ནི། པད་དཀར་ལྟར་བསྔགས་འདྲེན་མཆོག་ཤཱཀྱི་རྒྱལ། །ལྷ་མིའི་གཙུག་རྒྱན་མེས་པོ་གདོང་
བཞི་པ། །མིག་སྟོང་ལྡན་དང་པད་མོའི་གཉེན་ལ་སོགས། །ལྷ་བརྒྱའི་གཙུག་རྒྱན་གུས་བཏུད་མཆོད་པ་འབུལ། །ལྷ་དང་ལྷ་མིན་འཇིག་རྟེན་སྐྱོང་བ་དག་མགོ་བོའི་ཅོད་པཎ་དག་གིས་ལེགས་
བཏུད་ནས། །འཕོང་པ་ཀུན་ལས་རྣམ་པར་སྒྲོལ་མཛད་མ། །ནམ་མཁའི་མདངས་འཕྲོག་མ་ལ་  ྾  །དབྱིག་གཉེན་ཕྱོགས་གླང་ཆོས་ཀྱི་གྲགས་པའི་དཔལ། །

[024A]༄༅། །ཡོན་ཏན་འོད་དང་རྒྱལ་སྲས་ཤཱཀ་འོད་སོགས། །འཛམ་གླིང་མཛེས་བྱེད་རྣམས་ལ་  ྾  །སྟོང་པ་ཉིད་དང་ཟབ་མོ་དབུ་མ་ཡི། །
ལྟ་བ་སྤེལ་མཛད་བློ་བཟང་གྲགས་པ་ཞེས། །ས་གསུམ་སྙན་པར་གྲགས་ལ་  ྾  །རྒྱ་བོད་མཁས་པའི་གཞུང་ལུགས་ཟླ་བྲལ་བ། །ཕལ་རོལ་
རྒོལ་ངན་ལོག་རྟོག་འཇོམ་མཛད་པ། །ཆོས་ཀྱི་སེངྒེའི་ཞལ་ལ་  ྾  །རྣམ་དག་ལམ་བཟང་སྒྲུབ་པའི་གྲོགས་མཛད་ཅིང། །ཐོས་བསམ་སྒོམ་པའི་
སྒྲུབ་པ་བྱེད་པ་ལ། །རྩེ་གཅིག་མོས་པས་ལྷུར་ལེན་བྱེད་པར་ཤོག་རྣམ་ཐར་ཞལ་གསུམ་  ྾   ྾   ྾     ༈    །
འཛམ་གླིང་ཕན་བདེས་བརྒྱན་པའི་པཎ་གྲུབ་དང། །ཆོས་རྒྱལ་རིམ་བྱོན་ལྷ་བླ་ཁུ་དབོན་ལ། །མཆོད་པ་འབུལ་ལོ་སྣོད་བཅུད་བྱིན་གྱིས་རློབས། །ཕུལ་བྱུང་ཇོ་འབྲོམ་ཁུ་རྡོག་ནག་ཚོ་
བ༑ །རྣལ་འབྱོར་སྐུ་མཆེད་ལུང་བསྟན་བུ་བརྒྱུད་དང། །མཚུངས་མེད་བློ་བཟང་གྲགས་པ་ཡབ་སྲས་ལ། །མཆོད་པ་འབུལ་ལོ་རྣམ་ཐར་འཁྱོངས་བར་ཤོག་ཟབ་དང་རྒྱ་ཆེའི་གསུང་

[024B] །དབང་བསྒྱུར་ཐབས་ཤེས་ཉམས་ལེན་བྱིན་རླབས་ཅན། །དོན་ཆེན་མཛད་པའི་དགེ་བཤེས་རྣམས་ལ། །མཆོད་པ་འབུལ་ལོ་བདག་སོགས་ཁྱོད་འདྲར་ཤོག་སྐྱབས་གནས་དཀོན་
མཆོག་རིན་ཆེན་རྣམ་གསུམ་དང། །ཡི་དམ་འདོད་གུའི་མཆོག་སྩོལ་ལྷག་པའི་ལྷ། །ཆོས་སྐྱོང་དམ་ཅན་རྒྱ་མཚོའི་ཚོགས་རྣམས་ལ། །མཆོད་པ་འབུལ་ལོ་དོན་གཉིས་མཐར་ཕྱིན་ཤོག་བདེ་
འདོད་རེ་བའི་འདོད་པས་མི་འཚོལ་བར། །སྡུག་བསྔལ་ལྡོག་པའི་ཐར་པའི་འཇུག་སྒོ་ལ། །མ་ནོར་ཁྲིད་པའི་མཁན་སློབ་རྗེས་ཞུགས་པའི། །དགེ་འདུན་འདུས་པའི་ཚོགས་ཀྱིས་གང་བར་ཤོག་
སྟོང་ཉིད་སྙིང་རྗེ་བཤད་སྒྲུབ་གང་ལ་ཡང། །གཙོག་ལྷད་མེད་པའི་ཕ་ཆོས་རིན་པོ་ཆེ། །བུ་བརྒྱུད་རྣལ་འབྱོར་དམ་པས་རབ་བསྐྱངས་ནས། །འཇིག་རྟེན་ཁམས་ཀྱང་འདི་ཡིས་འཚོ་བར་ཤོག་ཁྱེད་
རྣམས་མཆོད་ཅིང་གསོལ་བ་བཏབ་པའི་མཐུས། །བདག་སོགས་  ྾   ྾   ྾  །རྣམ་ཐར་ཞལ་གསུམ་  ྾   ྾   ྾     ༈   
ཀུན་བདེ་ལ་འགོད། །ཐུགས་རྗེ་ཆེན་པོས་འཇིགས་པ་ཀུན་ལས་སྐྱོབས། །ཡོན་ཏན་ཆེན་པོའི་བཤེས་གཉེན་མཆོག་གྱུར་པ། །བྱམས་ཆེན་ཆོས་ཀྱི་རྗེ་ལ་གསོལ་བ་འདེབས། །དཔག་ཡས་བསྐལ་

[025A]༄༅། །པར་ཤིན་ཏུ་བྱ་དཀའ་བའི། །རླབས་ཆེན་ཚོགས་གཉིས་རྒྱ་ཆེན་བསྐྲུན་པའི་མཐུས། །བྱམས་ཆེན་གཏེར་ལས་འཁྲུངས་པའི་སྤྱན་རས་གཟིགས། །མི་ཕམ་བྱམས་ཆེན་ཆོས་རྗེ་རྒྱལ་
གྱུར་ཅིག་ལེགས་ཚོགས་བྱེ་བས་བསྐྲུན་པའི་རབ་མཛེས་སྐུ། །ཡིད་རབ་ཚིམ་བྱེད་ལེགས་པར་འདོམས་པའི་གསུང། །དྲི་མེད་མཁྱེན་དང་བརྩེ་བའི་རྣམ་དག་ཐུགས། །ཡོན་ཏན་ཕུང་པོ་བྱམས་
ཆེན་ཆོས་ཀྱི་རྗེ། །ལྷ་མའི་སྤྱི་གཙུག་རྒྱན་དུ་རྟག་བཞུགས་ནས། །ལུས་ཅན་འཁོར་བའི་འཇིགས་ལས་སྐྱོབ་མཛད་ཅིང། །ཕུལ་བྱུང་ཡོན་ཏན་བླ་མེད་གསེར་གྱི་གཞི། །བྱམས་ཆེན་ཆོས་ཀྱི་རྗེ་ལ་
གསོལ་བ་འདེབས། །རྨད་བྱུང་ཤཱཀྱའི་བསྟན་པའི་རྒྱལ་མཚན་འཛིན། །རྣམ་དག་མཁྱེན་པའི་ཡེ་ཤེས་ཀུན་ལ་ཁྱབ། །དམིགས་མེད་མཁྱེན་པས་འགྲོ་བ་འཇིགས་ལས་སྐྱོབས། །བྱམས་ཆེན་
ཆོས་ཀྱི་  ྾  །ཉེས་སྤྱོད་ཀུན་སྡོམ་ཚུལ་ཁྲིམས་འཕགས་པའི་ནོར། །དམ་པ་དགའ་སྐྱེད་བདེ་ལེགས་ཀུན་གྱི་གཞི། །བྱམས་ཆེན་ཆོས་  ྾ 
གོས་བཟོད་པ་དང། །རྨད་བྱུང་དགེ་ཚོགས་སྡུད་པའི་བརྩོན་འགྲུས་ཀྱི། །ཡོན་ཏན་ཚོགས་ཀྱིས་མངོན་པར་འཕགས་གྱུར་པ། །བྱམས་ཆེན་ཆོས་ཀྱི་  ྾ 

[025B] །ཤེས་རབ་རྣམ་ཐར་ཟབ་མོས་དེ་ཉིད་གཟིགས། །རྣམ་གྲོལ་ལམ་གྱི་མཐར་ཐུག་ཡིད་བཞིན་ནོར། །བྱམས་ཆེན་  ྾  །སྐྱེས་སྟོབས་བློ་གྲོས་གཞན་ལས་མི་དམན་
ཞིང། །སྦྱངས་སྟོབས་ལེགས་བཤད་ཡེ་ཤེས་མཁྱེན་པའི་གཏེར། །བྱམས་ཆེན་ཆོས་  ྾ རྫོགས་རིམ་ལམ་གྱི་མཐར་ཐུག་ཕྱག་རྒྱ་ཆེ། །མི་འགྱུར་བདེ་
བ་མཆོག་གི་ལམ་བརྙེས་པ། །བྱམས་ཆེན་ཆོས་  ྾  །ཐུགས་ཀྱི་ཆུ་གཏེར་དགའ་བདེའི་རླུང་གིས་བསྐྱོད། །ཞི་བའི་གནས་སུ་མི་རྟོག་ཏིང་འཛིན་གསལ། །བྱམས་
ཆེན་ཆོས་  ྾  །ཡོན་ཏན་ཚོགས་ཀྱིས་བརྒྱན་པར་བྱིན་གྱིས་རློབས། །འགྲོ་བ་དགའ་སྐྱེད་གཏོང་བ་རྒྱས་པ་དང། །སྐྱོན་བྲལ་ཚུལ་ཁྲིམས་ལྡན་པར་བྱིན་གྱིས་
རློབས། །རྣམ་དག་བཟོད་པ་མཁས་པའི་རྒྱན་གྱི་མཆོག་རླབས་ཆེན་དགེ་ཚོགས་འཕེལ་བར་བྱིན་གྱིས་རློབས། །རྣམ་གཡེང་སྐྱོན་གྱིས་མ་གོས་བསམ་གཏན་དང། །རྣམ་དཔྱོད་ཤེས་རབ་རྒྱས་པར་
བྱིན་གྱིས་རློབས། །ཐབས་ཤེས་ཟུང་དུ་འབྲེལ་བའི་ཉམས་ལེན་གྱིས། །དཔག་མེད་གཞན་དོན་བྱེད་པར་བྱིན་གྱིས་རློབས། །ཀུན་རྟོག་རྙོག་པའི་དྲི་མ་དག་པ་དང། །བདེ་ཆེན་ལམ་མཆོག་འཐོབ་པར་

[026A]༄༅། །བྱིན་གྱིས་རློབས། །པད་དཀར་འཕྲེང་བ་དགོད་པའི་དང་བའི་མཚོར། །རྒྱུ་སྐར་བཀྲ་བའི་མཚན་མོའི་མགོན་བོ་བཞིན། །རྒྱལ་ཡུམ་དོན་ལྡན་སྤྲོས་བྲལ་ཆོས་ཀྱི་དབྱིངས། །སྒྱུ་
མའི་ཏིང་འཛིན་མངོན་དུ་འགྱུར་བར་ཤོག་དེ་ལྟར་གུས་པའི་ཡིད་ཀྱིས་གསོལ་བཏབ་པས། །རྒྱལ་བ་ཀུན་གྱིས་བསྔགས་པའི་རྨད་བྱུང་ལམ། །ཐེག་མཆོག་ཟབ་ལམ་སྟོན་པའི་བཤེས་
གྱིས། །སྐྱེ་བ་ཀུན་ཏུ་རྗེས་སུ་འཛིན་པར་ཤོག་ཚོགས་གཉིས་མཐར་ཕྱིན་དུས་གསུམ་རྒྱལ་བ་ཡི། །འཕྲིན་ལས་  ྾   ྾   ྾    ༈   
གཏེར་ལ་ཕྱག་འཚལ་ལོ། །རྒྱལ་དང་དེ་སྲས་རྗེ་བཙུན་བྱམས་མགོན་དང། །ཤིང་རྟའི་སྲོལ་འབྱེད་ཀླུ་སྒྲུབ་ཐོགས་མེད་ཀྱི། །དམ་པའི་ཆོས་ཀྱི་རྒྱལ་མཚན་སྒྲེང་བ་ལ། །དཔལ་ལྡན་འཕྲིན་
ལས་བཟང་པོར་གསོལ་བ་འདེབས། །གྲངས་མེད་བདེ་གཤེགས་ཀུན་གྱི་མཁྱེན་བརྩེའི་དཔལ། །ཐེག་མཆོག་དགེ་བའི་བཤེས་ཀྱི་སྐུར་བསྟན་ནས། །འགྲོ་ཀུན་བདེ་ལ་འགོད་པའི་བཀའ་
དྲིན་ཅན། །ཡོངས་འཛིན་བླ་མ་མཆོག་ལ་གསོལ་བ་འདེབས། །ས་མོ་གླང་ལོར་ཉང་སྟོད་རི་ནང་གི། །ས་ཡི་ཐིག་ལེ་ཁྱེའུ་ཞེས་གྲགས་པར། །རིགས་རུས་ཆོ་འབྲང་ལྡན་པའི་ཡབ་ཡུམ་གྱི། །སྲས་

[026B] །མངལ་དུ་ཞུགས་ཚེ་ཡུམ་གྱི་མནལ་ལམ་དུ། །དྲི་བྲལ་ཤེལ་གྱི་མཆོད་རྟེན་མི་ཞིག་གིས། །བྱིན་ནས་རྒྱ་གར་འཕགས་པའི་མཆོད་རྟེན་ཡིན། །འདི་ལ་མཆོད་
ཅེས་རྨིས་ལ་གསོལ་བ་འདེབས། །མངའ་བཟང་སྤྲིན་དཀར་དབུས་ནས་ཁྱོད་སྐུ་ཉིད། །སྨིན་ཚེ་བསྟན་འགྲོའི་དཔལ་དུ་འདི་འགྱུར་ཞེས། །ཡེ་ཤེས་གཟིགས་པ་དག་པའི་བླ་མ་ཡིས། །མཚན་གསོལ་ལུང་
བསྟན་མཛད་ལ་གསོལ་  ྾  །དཀར་མཛེས་འཁྱིལ་ལེགས་གཡས་འཁྱིལ་རུང་གི་སྒྲས། །ས་ཆེན་འགེངས་སོགས་ལྟས་དང་ལྷན་ཅིག་ཏུ། །མིག་གི་བདུད་རྩིར་
འཁྲུངས་ལ་  ྾  །དན་པའི་སྤྱོད་སྤངས་དད་བརྩོན་སྙིང་བརྩེ་ལྡན། །བརྡ་ཙམ་བསྟན་པའི་ཡི་གེ་འབྲི་ཀློག་སོགས། །ཤེས་བྱའི་གནས་རྣམས་མཁྱེན་
ལ་  ྾  །ཐུབ་པའི་སྣང་བརྙན་མཆོག་གིས་ལེགས་སྟོན་ཅིང། །རྨི་ལམ་དུ་ཡང་ཕྱོགས་དྲུག་མདས་བརྟོལ་ཚེ། །རྒྱལ་བས་ལུང་བསྟན་མཛད་ལ་  ྾ 
གནས་རྙིང་པཎ་ཆེན་ཀུན་དགའི་མཚན་ཅན་ལ། །དགུང་ལོ་བདུན་པར་ཡོངས་རྫོགས་དགེ་བསྙེན་དང། །དབང་ལུང་མང་གསན་དཀའ་ཆེན་བཞི་སོགས་ཀྱི། །གཞུང་ཀུན་ཐུགས་སུ་ཆུད་ལ་  ྾ 

[027A]༄༅། །ཐུབ་བསྟན་ལྷ་ཡི་ལམ་བཟང་བསླབ་གསུམ་གྱི། །ཉི་ཟླའི་སྣང་བས་བཀྲི་བར་མ་གྱུར་ན། །འགྲོ་ལ་ཕན་བདེའི་གོ་སྐབས་མ་མཆིས་སྙམ། །ཉིན་མཚན་འཁོར་མོར་སྤྱོད་ལ་  ྾ 
གཅིག་གིས་ལྷག་པའི་ཕྲོ་བ་ཟུང་གི་ལོར། །རྣམ་དག་ངེས་འབྱུང་སེམས་ཀྱིས་ཀུན་བསླངས་ནས། །མཁན་སློབ་གྲངས་ཚང་དགེ་འདུན་འདུས་པའི་དབུས། །དགྱེས་མགུར་རབ་ཏུ་བྱུང་
ལ་  ྾  །དམ་ཆོས་བགོ་སྐལ་ལེན་པར་ཐེག་པའི་ཚེ། །ཕུན་ཚོགས་རྟེན་འབྲེལ་འགྲིག་ཅིང་སྔོན་སྦྱང་མཐུས། །ཚད་མེད་མཁས་པར་གྲགས་ལ་
གསོལ་  ྾  །བསམ་ཡང་ངེས་པར་མི་ནུས་ཛ་ཡའི་གསུང། །མ་འདྲེས་འབྱེད་དཀའི་ཚིག་དོན་ལན་རེ་དང། །ཟུང་རེས་ཇི་བཞིན་དགོངས་
ལ་  ྾  །མདོ་རྒྱུད་ལེགས་བཤད་སྙིང་བོའི་བཅུད་མྱོང་བས། །ཚིག་ལ་འཆལ་བའི་གོ་སྐབས་ནམ་དུ་ཡང། །མི་མངའ་མཁྱེན་པའི་གཏེར་
ལ་  ྾  །ཡོངས་འཛིན་དངུལ་གདུང་རིན་ཆེན་མཇལ་བ་ལ། །དགོངས་པ་གཏད་ཚེ་བླ་མ་ལྷར་བཅས་ཀྱིས། །ལུང་བསྟན་དབུགས་དབྱུང་མཛད་

[027B]  ྾  །གོས་དཀར་གྱོན་པའི་བྱིས་པ་གཞོན་ནུ་ཞིག་བྱུང་ནས་སེ་ར་ནས་ཡོངས་ང་ཉིད་དང། །ལྷན་ཅིག་འབྱོན་ཞེས་བསྐུལ་ལ་  ྾ 
གཉལ་སྟོན་ཡབ་སྲས་ལ། །གཞུང་བཤད་ཁྲིད་ལུང་དབང་བསྐུར་གདམས་པ་ཀུན། །གསན་ཚེ་རྟ་མགྲིན་དབང་གི་ལྷར་བསྟེན་ན། །དངོས་གྲུབ་ཐོབ་ཅེས་འདོམས་ལ་  ྾ 
གཞུང་ཀུན་ཤན་སྦྱར་ནས། །ཕྲ་མཛངས་ཞིབ་མོའི་བློ་གྲོས་ཀྱིས་དཔྱད་པས། །དྲང་ངེས་དོན་ལ་འཁྲུལ་མེད་གཟེར་ཐེབས་ཚེ། །ངོ་མཚར་ལྟས་བཟང་རྨིས་ལ་  ྾ 
སློབ་མཆོག་བཟང་པོའི་མཚན་ཅན་གཉིས་སོགས་གྲངས་ཚངས་དབུས། །བསྙེན་པར་རྫོགས་ཚེ་ཚུལ་ཁྲིམས་གང་གའའི་ཆུས། །ཐུགས་ཀྱི་བུམ་བཟང་གཏམས་ལ་  ྾ 
གསན་ཉེར་བདུན་ལོར། །གཙང་ཕྱོགས་ཕེབས་ཏེ་བླ་མའི་བཀས་བསྐུལ་ནས། །གནས་རྙིང་སེར་གྲཱ་ཚང་ཞེས་གྲགས་པར། །ལོ་གསུམ་ཆོས་འཁོར་བསྐོར་ལ་  ྾ 
གླང་ཆེན་ལ། །ཉིད་ཀྱི་ལེགས་བཤད་གླེགས་བམ་རྣམས་བཀལ་ནས། །བྱམས་ཆེན་ཕྱོགས་ལ་བསྐྱོད་པའི་མཚན་ལྟས་དང། །སྤྱན་འདྲེན་དངོས་སུ་འཛོམས་ལ་  ྾ 

[028A]༄༅། །པའི་ཉིན། །མེ་ཏོག་ཆར་བབས་འཇའ་འོད་གུར་དུ་འཁྲིགས། །མཁའ་ལ་རོལ་མོའི་སྒྲ་གྲགས་སྐྱེ་བོ་ཀུན། །དད་པའི་ས་ལ་བཀོད་ལ་  ྾ 
བློ་གྲོས་ཀྱི། །འདྲེན་བྱེད་རབ་ཕྱེ་འཆད་རྩོད་རྩོམ་པ་ལ། །མི་འཇིགས་སྤོབས་པ་ཐོབ་པའི་སློབ་མའི་ཁྱུས། །ས་ཆེན་འགེང་བར་མཛད་ལ་  ྾  །
ཉིད་ཀྱི་ཆོས་ཀྱི་ཕྱག་རྒྱ་གང་བཞག་པར། །འགས་ཀྱང་རྫི་བར་མི་ནུས་ཐལ་འགྱུར་རེས། །ཕས་རྒོལ་ཚར་གཅོད་མཛད་ལ་  ྾  །འཆད་
ཉན་ངང་ནས་ཟབ་དགུའི་ཆོས་ཀྱི་རོ། །མྱངས་ཚེ་ངོ་མཚར་མཚན་མས་དམ་པ་དེ། །ཐུགས་ཡིད་རབ་ཏུ་གཡོས་ལ་  ྾ དཔག་ཡས་བསྐལ་པར་བྱ་དཀའི་སྨོན་ལམ་མཐུས། །མཁས་གྲུབ་དབང་
པོ་དོན་ཡོད་དཔལ་ལྡན་ལ། །ཡི་དམ་ཞི་ཁྲོས་གདན་ས་གཙང་ཕྱོགས་ནས། །དྲོངས་ཞེས་ལུང་བསྟན་མཛད་ལ་  ྾  །གྲངས་ལས་
བརྒལ་བའི་ཁྲོད་ན་དམ་པ་ཁྱོད། །ཕུལ་དུ་ཕྱིན་པར་གཟིགས་ནས་སྤྱན་འདྲེན་སླད། །བདག་ཉིད་དངོས་ཀྱིས་བྱོན་ལ་  ྾  བཀའ་བཞིན་སྒྲུབ་ལ་ཞུགས་པའི་ལམ་བར་དུ། །འཚེར་ལ་བརྗིད་

[028B] །དྲུང་ན་ཉིད་ཀྱིས་ཆོས་དུང་འབུད་པ་སོགས། །དོན་ལྡན་རྨི་ལམ་རྨིས་ལ་  ྾  །ཕྱོགས་ལས་རྣམ་རྒྱལ་མཁས་སྙན་གྲ་
ཚང་གི། །མི་འཇིགས་ཆོས་ཀྱི་ཁྲི་སྟན་རི་པོའི་རྩེར། །ཁྱོད་སྐུའི་ཉིན་བྱེད་ཤར་ལ་  ྾  །བསོད་ནམས་བློ་གྲོས་ཟུང་གིས་རབ་ཕྱུག་པའི། །རྣམ་གྲོལ་དོན་གཉེར་གདུལ་
བྱ་འདུས་པའི་དབུས། །འཆད་ཉན་སྙིང་པོར་བསྐྱངས་ལ་  ྾  །དུས་འཁོར་གསང་འདུས་དཔག་བསམ་འཁྲི་ཤིང་སོགས། །དཔག་མེད་ཆོས་
བཀའ་གསན་ཅིང་མཁན་སློབ་ཟུང། །ཐུགས་ཡིད་གཅིག་ཏུ་འདྲེས་ལ་  ྾  །ཐུགས་སུ་ཆུད་ནས་བཀའ་དང་བསྟན་བཅོས་ཀྱི། །དགོངས་དོན་ཇི་
བཞིན་འགྲེལ་བའི་ལེགས་བཤད་བརྒྱས། །ཐུབ་བསྟན་གསལ་བར་མཛད་ལ་  ྾  །ཐུགས་སུ་ཆུང་ནས་མ་རུངས་གདུག་པའི་ཚོགས། །བཀའ་བསྒོས་ཙམ་
གྱིས་རབ་བཏུལ་ཨོ་རྒྱན་དང། །དབྱེར་མེད་བླ་མར་བ་སྔགས་ལ་  ྾  །རྡོ་རྗེ་འཇིགས་བྱེད་ཆོས་རྒྱལ་མགོན་དཀར་ནག་རྟ་མགྲིན་ལ་སོགས་ཞི་ཁྲོའི་

[029A]༄༅། །ཚོགས་གཟིགས་ཤིང། །གསུང་གི་གནང་བ་ཐོབ་ལ་  ྾  །ཕེབས་ནས་དཀའ་ཆེན་བཞི་དང་ལམ་རིམ་སོགས། །དམ་ཆོས་འོད་དཀར་དྲ་བ་
སྟོང་འགྱེད་པས། །ཐུབ་བསྟན་ཀུ་མུད་བཞང་ལ་  ྾  །དད་པས་སྤྱན་དྲངས་གསུང་གི་བདུད་རྩི་མྱངས། །ཕྱོགས་དེའི་རང་གཞན་མཁས་པ་ཀུན་གྱིས་
ཀྱང། །ཞབས་པད་སྤྱི་བོར་བླངས་ལ་  ྾  །སྤྲུལ་སྐུ་མི་བསྐྱོད་རྡོ་རྗེ་རང་ཉིད་ཀྱིས། །བརྩམས་པའི་ཊཱིཀྐ་ཕུལ་ནས་ལུང་རིགས་ཆུས། །བྱི་དོར་དགོས་
ཞེས་བསྐུལ་ལ་གསོལ་  ྾  །ཀླུ་སྒྲུབ་དགོངས་རྒྱན་བརྩམས་ཏེ་སྤྲིངས་པ་ན། །སུས་ཀྱང་ལན་གྱིས་བཟློག་པར་མ་ནུས་པས། །དཔའ་ཞུམ་གུས་པ་ཐོབ་
ལ་གསོལ་  ྾  །འཇམ་དབྱངས་སྤྲུལ་པས་ཀླུ་སྒྲུབ་དགོངས་པ་ནི། །ཇི་བཞིན་བཤད་འདིས་ཁྱོད་ཉིད་ཚིམ་གྱིས་ཞེས། །རབ་གསལ་མན་ལ་ལམ་རྨིས་ལ་  ྾ 
གཞན་ཡང་བསྟན་ལ་ལོག་སྨྲའི་གོ་ཤཀཱ་སོགས། །སྨྲ་ངན་ཕྱེ་མར་འཐག་པའི་བསྟན་བཅོས་ཀྱི། །རྡོ་རྗེའི་མེ་ཆར་ཕབས་པས་ཡིད་བསྲུབ་སྡེའི། །གཡུལ་ངོ་ཕམ་པར་མཛད་ལ་  ྾ 

[029B] །དཀར་ཆོས་ཡིད་ཀྱི་དགུ་ལ་མི་འཆར་བའི། །རྟག་འཛིན་ཅན་ཡང་ཁྱོད་སྐུའི་དཔལ་མཐོང་ཚེ། །སྣང་བ་སྤུ་ལོང་བསྐྱུར་ལ་  ྾ 
ཚོམ་གྱི། །ཞགས་པས་དམ་དུ་བཅིངས་པའི་ཡིད་ཅན་ངོར། །སྐྱོན་བྲལ་གསུང་གི་རལ་གྲི་གདེངས་ཙམ་གྱིས། །འཆིང་བ་རྩད་ནས་ཆོད་ལ་  ྾  །
བྱམས་བརྩེའི་ཉི་མས་ཕན་བདེའི་ལོ་ཏོག་རྣམས། །གྲངས་མེད་འགྲོ་ལ་སྨིན་མཛད་ས་གསུམ་གྱི། །འདྲེན་པ་མཆོག་ཏུ་གྱུར་ལ་  ྾  །ཡོན་ཏན་
བྱེ་བའི་མངོན་པར་མཐོན་ཡང། །དམན་ལ་གཅིག་ཏུ་དགྱེས་པའི་མཛད་པ་ཅན། །ངོ་མཚོར་ཕུང་པོ་ཁྱོད་ལ་  ྾  །ཁྱོད་ཀྱི་འཕྲིན་ལས་སྐལ་ལྡན་ཤིང་རྟའི་
རྒྱུན༑ ༑ནམ་ཡང་ཆད་པ་མེད་པའི་མཆོག་སྦྱིན་གྱིས། །ཉོན་མོངས་ཚ་གདུང་སེལ་ལ་  ྾ རྒྱལ་སྲས་སྤྱོད་རྫོགས་བདག་པས་གཞན་ལ་གཅེས། །བསྐྱེད་རིམ་མཐར་ཕྱིན་གང་སྣང་ལྷ་རུ་
འཆར༑ །རྫོགས་རིམ་མངོན་གྱུར་ཟུང་འཇུག་གོ་འཕང་བརྙེས། །ཁྱོད་ལ་སྒོ་གསུམ་གུས་བས་  ྾  །དོན་དྲུག་བཞེས་པ་ཤིང་ཕོ་འབྲུག་གི་ལོ། །

[030A]༄༅། །དགའ་ལྡན་གནས་སུ་འགྲོ་ཞེས་ཇོ་ཤཱཀ་དྲུང། །མཆོད་ཚོགས་སྨོན་ལམ་མཛད་ལ་  ྾  །སྐྱིལ་ཀྲུང་མཉམ་གཞག་ངང་ནས་བྱམས་པའི་
དྲུང། །གཤེགས་ཚེ་རོལ་མོ་འཇའ་དང་མེ་ཏོག་སོགས། །ཚིག་མདའི་མཆོད་པས་མཆོད་ལ་  ྾  །གསུང་གི་རྟེན་དུ་ཨ་ལི་ཀ་ལི་དང། །ཡི་གེ་འབྲུ་
གསུམ་ཡ་མ་རཱ་ཛ་སོགས། །ཡིག་འབྲུ་ཚང་བར་བྱོན་ལ་  ྾  །སྐུ་ཡི་རྟེན་དུ་འཇིགས་བྱེད་དཔའ་གཅིག་དང། །གདུང་རྣམས་ཐོད་དབྱུག་རིང་བསྲེལ་
ལྔ་ལྡན་གྱིས། །བྱུར་བུར་གཏམས་པར་མཛད་ལ་  ྾  །གདུང་རུས་གདུང་ཐལ་དཀྱིལ་ནས་རིང་བསྲེལ་དང། །གཡས་འཁྱིལ་དུང་དང་ཐོད་
དབྱུག་རང་བྱོན་སོགས། །ཅི་འདོད་དངོས་གྲུབ་སྩོལ་ལ་གསོལ་བ་འདེབས། །དེ་ལྟར་ཐེག་མཆོག་དགེ་བའི་བཤེས་གཉེན་གྱི། །རྣམ་ཐར་ཚུལ་ལ་ཅུང་ཟད་བསྟོད་བགྱིས་པས། །བདག་
ཀྱང་ཚེ་རབས་ཀུན་ཏུ་དམ་པ་དེའི། །མཛད་པ་མཆོག་ལ་འདོད་དགུང་སྤྱོད་པར་ཤོག་ཁྱད་པར་དལ་འབྱོར་ལྷ་ཡི་མན་དྷ་ར། །བསླབ་གསུམ་ཟེའུ་འབྲུའི་དཔལ་གྱིས་མཐོ་བ་དང། །

[030B] །   ༈    །འདུས་པའི་ཚོགས་ཀྱིས་གནས་འདིར་ཡོངས་གང་
ཞིང། །རྟག་ཏུ་བཤད་སྒྲུབ་བྱ་བས་སྲིད་མཐའི་བར། །   ༈    །དཔལ་ལྡན་རྩ་བའི་བླ་མ་རིན་པོ་ཆེ། །
བདག་གི་སྙིང་ཁར་པདྨའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །འདྲེན་པ་མཉམ་མེད་སྟོན་པ་བཅོམ་ལྡན་
འདས༑ །རྒྱལ་ཚབ་དམ་པ་རྗེ་བཙུན་མི་ཕམ་མགོན། །རྒྱལ་བས་ལུང་བསྟན་འཕགས་པ་ཐོགས་མེད་ཞབས། །སངས་རྒྱས་བྱང་སེམས་གསུམ་ལ་གསོལ་བ་འདེབས། །འཛམ་གླིང་མཁས་
པའི་གཙུག་རྒྱན་དབྱིག་གི་གཉེན། །དབུ་མའི་ལམ་བརྙེས་འཕགས་པ་རྣམ་གྲོལ་སྡེ། །དད་པའི་སར་གནས་བཙུན་པ་རྣམ་གྲོལ་སྡེ། །འཇིག་རྟེན་མིག་འབྱེད་གསུམ་ལ་  ྾ 
གནས་གྱུར་མཆོག་གི་སྡེ། །ཟབ་མོའི་ལམ་གྱིས་རྒྱུད་སྦྱངས་དུལ་བའི་སྡེ། །རླབས་ཆེན་སྤྱོད་པའི་གཏེར་གྱུར་རྣམ་སྣང་མཛད། །འགྲོ་བའི་རྩ་ལག་གསུམ་ལ་  ྾ 

[031A]༄༅། །མཛད་སེང་བཟང་ཞབས། །རྒྱལ་བའི་མན་ངག་ཀུན་འཛིན་ཀུ་ས་ལི། །འགྲོ་ཀུན་བརྩེ་བས་རྗེས་འཛིན་དགེ་བ་ཅན། །འགྲོ་བའི་དེད་དཔོན་གསུམ་ལ་  ྾ 
ལ་མངའ་བརྙེས་གསེར་གླིང་པ། །ཤིང་རྟ་ཆེན་པོའི་སྲོལ་འཛིན་མར་མེ་མཛད། །ལམ་བཟང་གསལ་མཛད་སྟོན་པ་རིན་པོ་ཆེ། །བསྟན་པའི་སྲོག་ཤིང་གསུམ་ལ་  ྾ 
ཕྱུག་དཔལ་ལྡན་དགོན་པ་བ། །ཟབ་མོའི་ཏིང་འཛིན་བསྟན་པའི་སྣེའུ་ཟུར་པ། །འདུལ་བའི་སྡེ་སྣོད་ཀུན་འཛིན་ཐག་མ་བ། །མཐའ་འཁོབ་སྒྲོན་མེ་གསུམ་ལ་  ྾ 
ལྷུར་ལེན་ནམ་སེང་ཞབས། །དམ་པས་བྱིན་རླབས་ནམ་མཁའ་རྒྱལ་པོ་དང། །འཇིག་རྟེན་ཆོས་བརྒྱད་སྤངས་པའི་སེངྒེ་བཟང། །རྒྱལ་སྲས་བཟང་པོའི་ཞབས་ལ་  ྾ 
འགྲོ་ཀུན་བུ་བཞིན་གཟིགས། །ལྷག་པའི་ལྷ་ཡིས་རྗེས་བཟུང་བྱིན་གྱིས་བརླབས། །སྙིགས་དུས་འགྲོ་བ་འདྲེན་པའི་བཤེས་གཉེན་མཆོག་ནམ་མཁའ་རྒྱལ་མཚན་ཞབས་ལ་  ྾ 
དམིགས་མེད་བརྩེ་བའི་གཏེར་ཆེན་སྤྱན་རས་གཟིགས་  ྾    ྾    ྾    ྾   ྾  །ལེགས་པར་འབྱེད་པའི་བློ་གྲོས་

[031B] །སྲིད་གསུམ་མཁས་པའི་གཙུག་རྒྱན་རིན་པོ་ཆེ། །རྒྱལ་ཚབ་ཆོས་རྗེའི་ཞབས་ལ་  ྾  །རྣམ་དག་བསླབ་པ་གསུམ་གྱི་ནོར་
གྱིས་ཕྱུག་ལུས་ཅན་བྱང་ཆུབ་གསུམ་ལ་འགོད་མཛད་པའི། །འདུལ་བ་འཛིན་པའི་ཞབས་ལ་  ྾  །འཕྲིན་ལས་བཟང་པོས་བསྟན་
པ་རྒྱས་མཛད་པ། །ཐར་ལམ་གསལ་བར་སྟོན་པ་ཐུགས་རྗེ་ཅན། །མཁས་གྲུབ་ཆོས་རྗེའི་ཞབས་ལ་  ྾  །རླབས་ཆེན་སྤྱོད་པའི་ཡལ་གའི་
ཁྱོན་ཡངས་ཤིང། །བསྡུ་དངོས་འབྲས་བུས་བརྗིད་པ་ཀུན་དགའི་ཚལ། །དཔལ་ལྡན་བླ་མའི་ཞབས་ལ་  ྾  །  ྾    ྾    ྾ 
མཛེས་པའི་སྐུ། །དཔལ་ལྡན་ཆོས་སྒྲ་སྙན་པར་སྒྲོག་པའི་གསུང། །གསུང་རབ་མ་ལུས་མཁྱེན་པའི་ཐུགས་མངའ་བ། །འཇམ་དབྱངས་ཆོས་རྗེའི་ཞབས་ལ་  ྾ 
མཐར་སོན་ཅིང། །འཆད་རྩོད་རྩོམ་ལ་ཐོགས་མེད་སྤོབས་པ་ཅན། །གནས་ལྔ་རིག་པའི་པཎ་ཆེན་ཆོས་ཀྱི་རྗེ། །རྒྱལ་མཚན་བཟང་པོའི་ཞབས་ལ་  ྾  །གསུང་

[032A]༄༅། །རབ་རིན་ཆེན་རྒྱན་གྱིས་མཛེས་བྱས་ཤིང། །ཤཱཀྱ་སེངྒེའི་བསྟན་པའི་སྐྱེད་ཚལ་དུ། །ལེགས་བཤད་ཀླུ་གར་མཛད་ལ་  ྾  །ལུང་
རིགས་ནོར་བུའི་འབྱོར་པ་རབ་ཏུ་རྒྱས། །ལེགས་བཤད་འདོད་དགུ་ལྷུན་གྲུབ་སྩོལ་མཛད་པ། །བཤེས་གཉེན་ཀླུ་དབང་ཞབས་ལ་  ྾  །དོན་
ཡོད་གྲུབ་པའི་རྒྱལ་མཚན་མཐོན་པོ་ཅན། །དཔལ་ལྡན་འཕྲིན་ལས་བཟང་པོའི་བ་དན་གཡོ། །བཤེས་གཉེན་དམ་པའི་ཞབས་ལ་  ྾  །
ཡོན་ཏན་ཐམས་ཅད་མ་བསླབ་ཐུགས་སུ་ཆུད། །ཐོས་བསམ་སྒོམ་པའི་མཐར་ཕྱིན་གྲུབ་པ་བརྙེས། །འཕྲིན་ལས་རྒྱུན་མི་འཆད་ལ་  ྾    ྾    ྾    ྾    ྾ 
ནམ་ཡེ་ཤེས་ཚོགས་གཉིས་གོམས་པའི་མཐུས། །ལུང་རྟོགས་ཡོན་ཏན་དུ་མའི་མཛོད་འཛིན་ཅིང། །སྙན་པའི་གྲགས་པས་ནོར་འཛིན་ཡོངས་སུ་ཁྱབ། །རྗེ་བཙུན་བླ་མའི་ཞབས་ལ་  ྾ 
རྒྱུད་ཆོས་ཀྱི་མཁའ་ལ་ཐོགས་མེད་རྒྱུ། །གྲགས་པའི་འོད་ཟེར་སྟོང་གི་དྲ་བ་ཅན། །སྐལ་བཟང་གདུལ་བྱའི་པད་ཚལ་གཉེན་གཅིག་པུ། །རྨད་བྱུང་བཤེས་གཉེན་ཞབས་ལ་  ྾ 

[032B] །ལེགས་བཤད་ཆོས་ཀྱི་སྒྲ་དབྱངས་སྒྲོག་པའི་གསུང། །ཤེས་བྱ་མ་ལུས་ཐོགས་མེད་མཁྱེན་པའི་ཐུགས། །མཁས་གྲུབ་རྒྱ་མཚོའི་མགོན་ལ་  ྾ 
རྒྱལ་བའི་གསུང་རབ་རྒྱ་མཚོ་ལས། །ལེགས་པར་བཤད་པའི་སྙིང་པོ་རབ་བརྟགས་ནས། །སྐལ་བཟང་གདུལ་བྱའི་ཚོགས་རྣམས་ཚིམ་མཛད་པ། །སྨྲ་བའི་ཉི་མ་མཆོག་ལ་  ྾ 
བསོད་ནམས་རྒྱལ་བའི་སྐུ། །རྒྱལ་བའི་ཆོས་ལ་ཐོགས་པ་མེད་པའི་གསུང། །རྒྱལ་བ་དབྱེར་མེད་གནས་ལྔ་རིག་པའི་ཐུགས། །འཇམ་དབྱངས་རྒྱ་མཚོའི་ཞབས་ལ་  ྾ 
གིས་གཟིགས་པ་ཡི། །ཆོས་སྐུ་མཁའ་དབྱིངས་མཛེས་མའི་ལང་ཚོ་ལ། །མངོན་པར་འཁྱུད་པའི་སྒྱུ་འཕྲུལ་དྲ་བའི་གར། །མཐོང་བས་དོན་ལྡན་མཛད་ལ་  ྾ 
བའི་གནས། །དྲི་མེད་བློ་བཟང་བསྟན་པའི་ཁང་བཟང་རྩེར། །ཆོས་ཀྱི་རྒྱལ་མཚན་འཛིན་པའི་དཔལ་ཡོན་ཅན། །དཔལ་ལྡན་བླ་མའི་ཞབས་ལ་  ྾  །གཅིག་
ཏུ་བསྡུས་པ་ཡོན་ཏན་རྒྱ་མཚོའི་དཔལ། །ལྷུན་འགྲུབ་འཕྲིན་ལས་བཟང་པོའི་མཛད་པ་ཅན། །རྗེ་བཙུན་བླ་མའི་ཞབས་ལ་  ྾  །གཙུག་ན་

[033A]༄༅། །བསོད་ནམས་ཡེ་ཤེས་འབྲས་བུ་ཡིས། །ལེགས་དུད་རླུང་གི་རྒྱལ་མཚན་ལྟར་བཀྲ་བ། །དཔལ་ལྡན་བླ་མའི་ཞབས་ལ་  ྾ 
གི་དབང། །བློ་བཟང་རིན་ཆེན་ཚངས་དབྱངས་རྒྱ་མཚོའི་ཞབས། །བློ་གྲོས་བཟང་པོས་འགྲོ་ལ་དམ་ཆོས་ཆར། །འབེབ་མཁས་བསྐལ་བཟང་རྒྱ་མཚོར་  ྾ 
ཀཻ་ལ་ཤའི། །ས་འཛིན་ལས་འོངས་ཆོས་བཟང་གངྒའི་ཆུས། །ཡིད་ཅན་དྲི་འཁྲུད་སྐལ་ལྡན་ཤིང་རྟ་ཚེ། །དཔལ་ལྡན་ཡེ་ཤེས་དབང་པོར་  ྾  །
རྐང་གཉིས་མཆོག་ལ་བསིལ་པའི་བདེ་བ་ཆེ། །སྤྱིན་མཛད་མཁས་བཙུན་བཟང་པོའི་འོད་དཀར་ཅན། །བློ་བཟང་འཇམ་དཔལ་རྒྱ་མཚོར་  ྾ 
ཅན༑ །རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱི། །མཆོག་གི་སྤྲུལ་སྐུ་བློ་བཟང་མཁྱེན་བརྩེའི་གཏེར། །དཔལ་ལྡན་བསྟན་པའི་ཉི་མར་  ྾ 
འཁྱེར་ནས། །འཛིན་མཛད་ཕན་བ་དེའི་འབྱུང་གནས་ངག་གི་དབང། །བསླབ་གསུང་ལུང་དང་རྟོགས་པའི་རྒྱ་མཚོ་ཆེ། །སྐྱབས་མཆོག་གངས་ཅན་མགོན་པོར་  ྾ 

[033B] །འཇམ་དཔལ་སྙིང་པོའི་བསྟན་འཛིན་ཀུན་གྱི་གཙོ། །མཁས་བཙུན་ཚུལ་ཁྲིམས་རྒྱ་མཚོའི་མངའ་བདག་མཆོག་རྗེ་བཙུན་བླ་མའི་ཞབས་ལ་  ྾ 
སྐལ་བཟང་རྣམ་འདྲེན་གཙོ། །ཡོངས་རྫོགས་བསྟན་པའི་གསལ་བྱེད་སྒྲོན་མེ་ཆེ། །མཁས་གྲུབ་བསྟན་འཛིན་རྒྱ་མཚོའི་གཙུག་རྒྱན་མཆོག་རྗེ་བཙུན་བླ་མའི་ཞབས་ལ་  ྾ 
ཀུན་འདུས་པའི་དཔལ་ལྡན་ཞིང། །ཐེག་གསུམ་ཆོས་ཀྱི་སྒྲ་དབྱངས་སྒྲོག་པ་ཡི། །སྙན་པའི་གྲགས་པས་ས་གསུམ་ཡོངས་ཁྱབ་པའི། །བསྟན་པའི་དབང་ཕྱུག་ཆེན་པོར་  ྾ 
དབང་ཕྱུག་བློ་བཟང་རྒྱལ་བ་ཡི། །བཤད་སྒྲུབ་བསྟན་པའི་རྒྱལ་མཚན་འཛིན་པའི་གཙོ། །འཕྲིན་ལས་རྒྱ་མཚོའི་གོས་ཅན་ཡོངས་ཁྱབ་པའི། །རྗེ་བཙུན་བླ་མའི་  ྾ 
གཏེར་བསྐལ་བཟང་ཐུབ་དབང་བསྟན། །རྒྱ་ཆེན་དབྱར་གྱི་མཚོ་བཞིན་སྤེལ་བའི་སླད། །འཇིགས་བྲལ་ས་གསུམ་དབང་ཕྱུག་ཕྱོགས་ཀུན་ལས། །རྣམ་པར་རྒྱལ་བའི་སྡེ་ལ་  ྾ 
སྐལ་བཟང་བད་ཚལ་བཞད་པའི་གཉེན། །ཐུབ་བསྟན་གསལ་མཛད་ཆོས་ཀྱི་ཉི་མ་ཆེ། །དགེ་ལེགས་འོད་སྟོང་རྣམ་པར་རྒྱལ་བའི་མགོན། །མཚུངས་མེད་རྗེ་བཙུན་བླ་མར་  ྾ 

[034A]༄༅། །དཔལ་དཔའ་བོའི་ངག་ལ་དབང་བསྒྱུར་ཞིང། །བློ་བཟང་ཡེ་ཤེས་རྒྱལ་བསྟན་འཛིན་པ་ལ། །རྒྱ་མཚོ་ལྟར་ཟབ་སྲིད་གསུམ་དབང་བསྒྱུར་མགོན། །མཚུངས་པ་མེད་པའི་
སྡེ་ལ་གསོལ་བ་འདེབས།    ༈    །འཛིན་པའི་འཕྲིན་ལས་འོད་སྣང་འབར་བ་ཡིས། །འཇིགས་མེད་ཀུན་མཁྱེན་ལམ་བཟང་
གསལ་མཛད་པའི། །ཆོས་ཀྱི་དབང་ཕྱུག་ཆེན་པོར་གསོལ་བ་འདེབས། །རབ་འབྱམས་གསུང་རབ་ཀུན་ལ་ལྟ་བའི་མིག་སྐལ་བཟང་ཐར་ངར་བགྲོད་པའི་འཇུག་དོགས་མཆོག་བརྩེ་
བས་བསྐྱོད་པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་  ྾    ༈   རྒྱལ་བའི་མཁྱེན་རབ་ཀུན་བསྡུས་འཇམ་
དཔལ་དབྱངས། །ཟབ་མོའི་དོན་གཟིགས་འཕགས་མཆོག་ཀླུ་སྒྲུབ་ཞབས། །སྨྲ་བའི་གཙུག་རྒྱན་གསུམ་ལ་  ྾  །དེ་སྲས་
ཐུ་བོ་རིགས་པའི་ཁུ་བྱུག་ཆེ། །རྒྱལ་སྲས་རིགས་པའི་ཁུ་བྱུག་གཉིས་པའི་ཞབས། །རིགས་པའི་དབང་ཕྱུག་གསུམ་ལ་  ྾  །ཤིང་རྟ་ཆེན་

[034B] །ལམ་བཟང་གསལ་མཛད་སྟོན་པ་རིན་པོ་ཆེ། །འཛམ་གླིང་རྒྱན་གྱུར་གཉིས་ལ་  ྾  །རྣམ་དཔྱོད་འགྲན་ཟླ་
བྲལ་བའི་ཤ་ར་བ། །བྱང་ཆུབ་ཐུགས་ཀྱི་བཀའ་བབས་འཆད་ཁ་བ། །འགྲོ་བའི་རེ་སྐོང་གསུམ་ལ་  ྾  །དྲི་མེད་ལུང་གི་དབང་ཕྱུག་མཁས་
པའི་མཆོག་ཁམས་གསུམ་འགྲོ་བའི་མགོན་པོ་རིན་པོ་ཆེ། །གནས་བརྟན་ཆེན་པོ་གསུམ་ལ་  ྾  །འདུལ་བ་འབུམ་སྡེའི་མངའ་བདག་
མཚོ་སྣ་པ། །ཆོས་མངོན་རྒྱ་མཚོའི་མཐར་སོན་མོན་གྲྭ་པ། །འགྲོ་བའི་འདྲེན་པ་གསུམ་ལ་  ྾  །སྐལ་ལྡན་འགྲོ་བ་ཀུན་གྱི་སྐྱབས་སུ་གྱུར། །འཕྲིན་
ལས་བཟང་པོས་བསྟན་པ་རྒྱས་མཛད་པ། །དཔལ་ལྡན་བླ་མའི་ཞབས་ལ་  ྾  །བཤེས་གཉེན་ཚུལ་བཞིན་བསྟེན་མཛད་གཞོན་ནུ་འོད། །
ཐེག་མཆོག་ལམ་གྱིས་རྒྱུད་སྦྱངས་གྱེར་སྒོམ་ཞབས། །རྒྱལ་བའི་སྲས་པོ་གསུམ་ལ་  ྾  །དམ་པས་བྱིན་བརླབས་ནམ་མཁའ་རྒྱལ་

[035A]༄༅། །པོ་དང། །འཇིག་རྟེན་ཆོས་བརྒྱད་སྤངས་པའི་སེང་གེ་བཟང། །རྒྱལ་སྲས་བཟང་པོའི་ཞབས་  ྾  །ལྷག་པའི་ལྷ་ཡིས་རྗེས་
བཟུང་བྱིན་གྱིས་བརླབས། །སྙིགས་དུས་འགྲོ་བ་འདྲེན་པའི་བཤེས་གཉེན་མཆོག་ནམ་མཁའ་རྒྱལ་མཚན་ཞབས་ལ་  ྾ བཟང་པོའི་
འཕྲིན་ལས་གདུལ་བྱའི་དཔལ་དུ་ཤར། །གྲགས་པའི་འོད་ཟེར་འཛམ་གླིང་ཕྱོགས་བཅུར་འཕྲོ། །བློ་བཟང་གྲགས་པའི་ཞབས་ལ་  ྾    ༈   
དངོས་སྟོབས་རིགས་པས་རིགས་པའི་གཞུང་གི་དོན། །ལེགས་པར་རྟོགས་ནས་གཞན་ལ་ལེགས་འདོམས་པའི། །རྒྱལ་ཚབ་ཆོས་རྗེའི་ཞབས་ལ་  ྾ 
ཚབ་ཅེས། །སྙན་པའི་གྲགས་པས་ས་སྟེང་ཀུན་ཁྱབ་ཅིང། །ཕྱོགས་དུས་ཀུན་ཏུ་བསྟན་པའི་རྒྱལ་མཚན་འཛིན། །གྲགས་པ་རྒྱལ་མཚན་ཞབས་ལ་  ྾ 
གཉའ་ཁེབས་ཤིང། །རིགས་པའི་གད་རྒྱངས་ས་གསུམ་འདར་བྱེད་པ། །འཇིགས་མེད་སྨྲ་བའི་སེངྒེ་དགེ་ལེགས་དཔལ། །མཁས་གྲུབ་ཆོས་རྗེའི་ཞབས་ལ་  ྾ 

[035B] །མཁྱེན་བརྩེའི་འོད་འབར་དབང་གི་རྒྱལ་པོ་ལྟར། །མཁས་མང་རྒྱལ་མཚན་གཙུག་ན་མངོན་མཐོ་བ། །མི་ཕམ་བླ་མའི་ཞབས་ལ་  ྾    ༈   
བ་བཅད། །ལུས་ཅན་ཀུན་ལ་ཕན་པའི་བསམ་པ་ཅན། །ཤཱཀྱའི་བསྟན་ལ་ཡེ་ཤེས་མཆོག་གྱུར་པ། །བྱམས་ཆེན་ཆོས་རྗེའི་ཞབས་ལ་  ྾  །འགྲོ་
རྣམས་སྡུག་བསྔལ་ལས་སྒྲོལ་སྐྱབས་ཀྱི་མཆོག་དགེ་ལེགས་ཡོན་ཏན་ཀུན་གྱི་འབྱུང་གནས་པ། །འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །ཕུན་ཚོགས་བློ་གྲོས་ཡང་པའི་འདབ་སྟོང་
འགྱེད། །རྣམ་དཀར་གྲགས་པའི་དྲི་བསུང་ཕྱོགས་བཅུར་འཕྲོ། །མཁས་གྲུབ་བྱེ་བའི་འཇུག་དོགས་པདྨའི་ཚལ། །མཚུངས་མེད་ཆོས་རྗེའི་ཞབས་ལ་གསོལ་བ་འདེབས། །གང་གི་རྣམ་དཔྱོད་འོད་ཟེར་
དྲ་བ་ཅན། །མཁས་པའི་བློ་གྲོས་པདྨའི་འདབ་མ་རྒྱས། །ཉིན་མཚན་ཀུན་ཏུ་ཞི་བའི་དཔལ་སྟེར་བ། །སྨྲ་བའི་ཉི་མ་མཆོག་ལ་གསོལ་བ་འདེབས། །རྒྱ་ཆེན་མང་དུ་ཐོས་པའི་གསུང་རབ་ལ། །ཚུལ་བཞིན་
དཔྱད་ནས་ལེགས་པར་སྟོན་པ་ལ། །ལེགས་པར་རྟོགས་ནས་གཞན་ལ་འདོམས་མཛད་པ། །དོན་གཉིས་ཕུན་ཚོགས་ཞབས་ལ་གསོལ་བ་འདེབས། །བཤད་སྒྲུབ་བསྟན་པའི་བྱ་བ་འབའ་ཞིག་གིས། །

[036A]༄༅། །དལ་བའི་རྟེན་བཟང་དོན་ཡོད་ལ་གནས་པས། །དཔལ་ལྡན་མཁས་པ་ཀུན་གྱི་གཙུག་གི་རྒྱན། །སྨྲ་བའི་ཁྱུ་མཆོག་ཞབས་ལ་གསོལ་བ་འདེབས། །དགོས་འདོད་ཀུན་འབྱུང་ནོར་བུ་བསམ་
འཕེལ་ཁྱོད། །ཞེས་པ་ནས། གསལ་མཛད་བཤེས་གཉེན་རྣམས་ལ་གསོལ་བ་འདེབས། །བལ་ཡུལ་གནས་སྡོད་བསྐལ་བཟང་རྒྱ་མཚོ་ལགས་ཀྱི་ཁྱིམ་ཚང་ནས། ལམ་མཆོག་སྒོ་འབྱེད་གྱི་སྦྱིན་བདག་གནང་ཏེ་སྒོར་
གཅིག་སྟོང་སུམ་བརྒྱ་ཕུལ།    ༈    །རྣམ་འཕྲུལ་འཇིག་རྟེན་དབང་ཕྱུག་ལྷའི་རྒྱལ་པོ། །གངས་ཅན་ཐོག་མའི་རྗེ་པོ་གཉའ་ཁྲི་བཙན། །ཐོ་རི་དད་པ་
བརྟན་པར་གསོལ་བ་འདེབས། །དཀོན་མཆོག་གསུམ་འབངས་བསམ་ཞིང་སྲོང་བཙན་རྗེ། །ལེགས་སྤྲུལ་རིམ་བརྒྱུད་ཁྲི་སྲོང་རལ་པ་ཅན། །འཕགས་ཡུལ་དགེ་བ་དཔལ་དང་དགོན་པ་བ། །
འབྲོམ་སྟོན་བརྩེ་ཆེན་སྙིང་ལ་གསོལ་བ་འདེབས། །གཡུ་བྲག་མགོན་དང་གཏེར་སྟོན་མངའ་བདག་ཉིད། །དགེ་འབུམ་པདྨ་བྫྲ་དགེ་འདུན་གྲུབ། །དབྱངས་ཅན་བཞད་པ་བསོད་ནམས་རྒྱ་
མཚོའི་དཔལ། །བདེ་ཆེན་ཆོས་ཀྱི་རྒྱལ་པོར་  ྾  །རྣམ་དཀར་ལས་ཀྱི་འབྲེལ་བའི་བག་ཆགས་མཐུས། །ཡོངས་བཟུང་ངག་དབང་བློ་བཟང་རྒྱ་མཚོའི་

[036B] །འཇམ་དབྱངས་དགའ་བའི་བཤེས་ལ་  ྾  །སྣང་བརྙན་སྨན་འདམས་རིགས་བྱེད་སོར་མོའི་འཕྲུལ། །གྲང་གསེར་ཞུ་བའི་ཉེར་བྱུག་ལེགས་བྱས་ཤིང། །
བློ་བརྩོན་གཏོང་བས་རབ་བསྐྲུན་དགེ་ཚོགས་འབྲས། །ནད་གདོན་དབུལ་འཕངས་མི་མཐུན་ཕྱོགས་ཀུན་ཞི། །ཚེ་དཔལ་བསོད་ནམས་སྟོབས་འབྱོར་མ་ལུས་འཕེལ། །ཉིང་མཚམས་སྦྱར་ཚེ་རི་
པོའི་པོ་ཏ་ལར། །འཕགས་མཆོག་སྙིང་རྗེའི་གཏེར་གྱིས་རྗེས་འཛིན་ཤོག་མཐོ་རིས་ལམ་བརྒྱུད་ཐོར་པའི་གྲོང་དུ་ཞུགས། །ཕྱིན་དྲུག་རླབས་ཆེན་སྤྱོད་པར་གཅིག་ཏུ་བརྩོན། །གསང་སྔགས་
ཐེག་པ་མཆོག་གི་རྣལ་འབྱོར་གྱིས། །འགྲོ་བའི་དོན་དུ་སངས་རྒྱས་མྱུར་ཐོབ་ཤོག་འཇིག་རྟེན་བདེ་ཞིང་ཐུབ་པའི་བསྟན་པ་དར། །དེ་འཛིན་སྐྱེས་བུ་སྲིད་མཐའི་བར་དུ་བརྟན། །ས་སྐྱོང་
རྒྱལ་པོའི་སྐུ་ཚེ་མངའ་ཐང་རྒྱས། །འབངས་རྣམས་ལྷ་ཡི་དགའ་སྟོན་ལ་སྤྱོད་ཤོག་དཀོན་མཆོག་རིན་ཆེན་གསུམ་གྱི་བྱིན་རླབས་དང། །དྲང་སྲོང་ལྷ་ཚོགས་བདེན་ཚིགས་གྲུབ་པའི་མཐུས། །
རྟེན་ཅིང་འབྲེལ་འབྱུང་བསླུ་བ་མེད་པ་ཡིས། །   ༈    གཞི་སེམས་ཐུགས་

[037A]༄༅། །བསྐྱེད་སྣང་བ་འཆར་མཁས་པས། །སྲིད་ཞིའི་མུན་སེལ་རླབས་ཆེན་འཕྲིན་ལས་ཚོགས། །གཅིག་བསྡུས་སྙིང་སྟོབས་དགའ་སྟོན་དཔལ་རོལ་པའི། །ཐུབ་དབང་སྲས་
བཅས་བཀའ་དྲིན་དྲན་བཞིན་མཆོད། །ཐུབ་བསྟན་ལུང་རྟོགས་རྣམ་དཀར་ཇི་སྙེད་ཅིག་དྲང་སྲོང་བདེན་པའི་བཀའ་ལས་མི་འདའ་བར། །ཀླུ་སྒྲུབ་ཐོགས་མེད་ཤིང་རྟའི་སྲོལ་འབྱེད་དང། །
སྲོལ་འཛིན་ལུང་བསྟན་ཐོབ་རྣམས་སྦྱི་བོས་མཆོད། །མ་རྟོགས་ལོག་རྟོག་ཐེ་ཚོམ་གྱིས་བཅིངས་པས། །དོན་མེད་ཡོང་སྲིད་འཁོར་བའི་ང་རྒྱལ་ཅན། །གདུལ་དཀའ་འདུལ་མཛད་སྐྱེས་བུ་
ཆེན་པོ་གང། །དེང་དུས་སྙིང་རྗེའི་དགེ་མཚན་དོམས་པར་མཛོད། །ཁྱབ་བདག་གཟུང་འཇུག་རྡོ་རྗེ་འཆང་ཆེན་པོར། །བདེ་བླག་ཉིད་དུ་སྟེར་མཛད་ཡི་དམ་ལྷ། །ངེས་དོན་ཚུལ་བཞིན་
སྒྲུབ་པའི་དབྱེར་མེད་རོལ། །བྱིན་རླབས་ཉེ་བརྒྱུད་བླ་མའི་ཚོགས་ལ་འདུད། །སྲིད་གསུམ་ཆོས་ཀྱི་མཁས་མང་འདུས་སྡེ་དང། །ལྷན་ཅིག་དཔལ་ལ་རོལ་པའི་ཐོས་བསམ་འབྲས། །སྐལ་
བཟང་དགའ་སྟོན་སྤེལ་ཕྱིར་གོས་བཟང་ལས། །ལེགས་གྲུབ་དྲ་བ་དྲ་ཕྱེད་རྒྱ་བསྐྱེད་དོ། །དཔག་ཡས་ཚོགས་གཉིས་དངོས་པོ་འདི་ཕུལ་བས། །ངག་ལ་དབང་བསྒྱུར་འཇམ་དཔལ་ཡེ་

[037B]གང་འདུལ་ཐབས་ཀྱིས་རྒྱན་པའི་སྐུ་གསུང་ཐུགས། །འཕྲིན་ལས་དོན་གྱི་སྣང་བ་རབ་རྒྱས་ཤོག་རྨད་བྱུང་མཛད་པའི་ཚུལ་ལ་མངོན་ཕྱོགས་པའི། །དད་པའི་ཆུ་གཏེར་ཡེ་ཤེས་སྣང་
བ་གང། །རབ་རྒྱས་འཕྲིན་ལས་འགྲོ་ཀུན་རྗེས་འཛིན་ཅིང། །ཚེ་བསོད་དཔལ་འབྱོར་ཚུལ་ལ་ལོངས་སྤྱོད་ཤོག་ལུས་ངག་ཡིད་ཀྱི་འབྲེལ་ཐོགས་བཟང་པོའི་དཔལ། །རེ་བ་ཙམ་གྱིས་ལྷུར་ལེན་
འགྲོ་ཀུན་ཡང། །དགེ་བསྐྲུན་འདིས་མཚོན་རྣམ་དཀར་ཇི་སྙེད་པས། །ཚང་ལ་མ་ནོར་ལམ་བཟང་བསྒྲོད་ནུས་ཤོག་མཐུན་རྐྱེན་ཚེ་བསོད་དད་བརྩོན་ལེགས་ཚོགས་ཀུན། །སྒྲུབ་ལ་མཁས་
པས་ཐུབ་བསྟན་རྒྱས་པ་དང། །དེ་འཛིན་བྱེད་པོ་སྤྱི་དང་ཁྱད་པར་ཀུན། །ནམ་ཡང་གཡོ་མེད་བརྟན་པར་བཞུགས་གྱུར་ཅིག་ཐུགས་བ་སྐྱེད་དམ་བཅའ་བརྟན་པོས་ཉེར་དྲངས་པའི། །མཁྱེན་
བརྩེ་ནུས་པས་འགྲོ་ཀུན་རྗེས་བཟུང་སྟེ། །བསླབ་གསུམ་འཁོར་ལོའི་བྱ་བས་དུས་འདའ་བར། །འཕྲིན་ལས་ཡོངས་ལ་ཁྱབ་པའི་དགའ་སྟོན་སྩོལ། །ཐབས་ཤེས་ཟུང་འབྲེལ་ལྷན་ཅིག་རོལ་པ་ཡི་
སྙིང་རྗེའི་ལམ་བཟང་སྟོན་པ་མ་ལུས་པར། །རྣམ་གྲོལ་ཞི་བའི་བཅུད་ཀྱིས་ཉེར་ཁེངས་སྟེ། །རང་རྒྱུད་ཞི་བ་བས་ཀྱང་ཞི་བར་ཤོག་ཐུབ་བསྟན་ཡོངས་རྫོགས་བསླབ་གསུམ་ཐར་པའི་ལམ། །

[038A]༄༅། །སྒྲུབ་ལ་བརྩོན་པའི་ཐོས་བསམ་མཐའ་དག་པས། །ཇི་བཞིན་གསལ་མཛད་སེར་བྱེས་གྲྭ་ཚང་ཞེས། །མཁས་སྙན་སྡེ་འདིར་མི་ཉམས་གོང་འཕེལ་ཤོག་དེའི་ཕྱིར་བསྟན་འགྲོའི་
དཔལ་མགོན་བྱེད་པོ་སོགས། །ཀུན་ལ་ཡིད་རང་དངོས་པོས་མཆོད་སྤྲིན་སྤྲོ། །སྒོ་གསུམ་དགེ་ཚོགས་ཇི་སྙེད་ཅི་མཆིས་པ། །ཀུན་མཁྱེན་རྒྱལ་པའི་གོ་འཕང་ཐོབ་ཕྱིར་བསྔོ། །ཁྱད་པར་དུས་
ཀུན་རྟེན་བཟང་ཐོབ་གྱུར་ནས། །ཐོག་མཐའ་བར་དུ་དགེ་བའི་ལམ་བཟང་མཆོག་ཚུལ་བཞིན་སྒྲུབ་པའི་ལྷག་བསམ་བསྐྱེད་བྱས་ཏེ། །རྒྱལ་སྲས་སྤྱོད་པ་མ་ནོར་མཐར་ཕྱིན་ཤོག་དེ་ཡིས་
མཐུ་ལས་ཁམས་གསུམ་མཐའ་དག་ཀྱང། །སྐྱེ་རྒ་ན་འཆི་ལ་སོགས་མི་མཐུན་ཕྱོགས། །ཀུན་ལས་རབ་རྒྱལ་དཔལ་ལ་རོལ་བཞིན་དུ། །རང་གཞན་དོན་གཉིས་མྱུར་དུ་མཐར་ཕྱིན་ཤོག་
སེར་བྱེས་གྲྭ་ཚང་གི་ཐུན་མོང་མིན་པའི་ཆོས་སྤྱོད་གྲས་སྨོན་ཚིག་དཔག་བསམ་ལྗོན་བཟང་ནི། སྤངས་རྟོགས་ཡོན་ཏན་མཐར་ཕྱིན་རྫོགས་སངས་རྒྱས། །སྲིད་ཞིའི་རྒུད་པ་ཀུན་སེལ་དམ་པའི་ཆོས། །ཐེག་
གསུམ་སྐྱེ་འཕགས་དགེ་འདུན་ཚོགས་རྣམས་ཀྱི། །མཁྱེན་བརྩེའི་ནུས་པའི་མཐུ་དཔུང་བསྐྱེད་དུ་གསོལ། །ས་ཆེན་ལེགས་སྐྱོང་བསྟན་འཛིན་ཆོས་རྒྱལ་གྱིས། །ཐོག་མེད་དུས་ནས་བསགས་པའི་

[038B] །རྣམ་སྨིན་ནག་པོའི་འབྲས་འབྱིན་མུན་པའི་དཔུང། །ཐུགས་རྗེའི་ཉིན་བྱེད་འོད་ཀྱིས་གསལ་དུ་གསོལ། །མི་ཁོམས་གནས་ཀྱི་འཁྱོག་པོའི་ཡལ་ག་ཅན། །མ་དག་སྐྱེ་སྲིད་
ནགས་ཀླུང་ཡོངས་སྤང་ནས། །དལ་འབྱོར་ཚང་བའི་འཆི་མེད་དགའ་ཚལ་དུ། །ཕན་བདེའི་དཔག་བསམ་ལྗོན་པར་སྤྱོད་གྱུར་ཅིག་གནས་སྐབས་སུ་ཡང་མངོན་མཐོའི་རྟེན་ཐོབ་ཅིང། །བསྟན་
ལ་ལེགས་ཞུགས་དྲི་མེད་ཚུལ་ཁྲིམས་ལྡན། །ཐོས་བསམ་བསྒོམས་པའི་ནོར་ལ་ལོངས་སྤྱོད་ཏེ། །ངེས་པར་ལེགས་པའི་ལམ་མཆོག་འགྲུབ་པར་ཤོག་དགེ་བཅུ་རྫོགས་ལྡན་ཚེ་ལོ་བརྒྱད་
ཁྲིའི་དུས། །འཛམ་བུའི་གླིང་འདིར་མི་ཕམ་མགོན་ཕེབ་ཚེ། །འཁོར་གྱི་ཐོག་མར་སྐྱེས་ནས་སྲིད་པ་ལས། །ཡོངས་གྲོལ་མྱང་འདས་བདུད་རྩིར་སྤྱོད་གྱུར་ཅིག་དུས་གསུམ་བསགས་དང་གསོག་
འགྱུར་དགེ་ཚོགས་རྣམས། །ཐར་པ་རིན་ཆེན་ཐེམ་སྐས་ལ་འཛེགས་ནས། །དཔལ་ལྡན་སྟོབས་བཅུའི་རྩལ་རྫོགས་སངས་རྒྱས་ཀྱི། །   ༈    །
ཅེས་སེར་བྱེས་མཁས་སྙན་གྲྭ་ཚང་གི་ཐུན་མོང་མ་ཡིན་པའི་ཆོས་སྤྱོད་རྣམ་དྲུག་སྔར་ཕན་དཔེ་རྒྱུན་དཀོན་པ་དང། མ་ཕྱི་བྲིས་མ་མ་དག་པ་ཤ་སྟག་ལ་བརྟེན་ཞུ་དག་དང་འབྲེལ་སྤར་ཞིག་སྐོ་དགོས་ཞེས་ཧད་བུ་མཛད་ཐུབ་བསྟན་བཀྲ་ཤིས་

[039A]༄༅། །ནས་བསྐུལ་ངོར་བྲག་སྤྲུལ་ལུང་རིགས་རྒྱ་མཚོས་ཞུ་དག་རོབ་ཙམ་བགྱིས་ཏེ་པར་དུ་བསྐྲུན་པ་དགེ་ལེགས་འཕེལ།    ༈   
ལམ་བཅས་བཞུགས་སོ། །དཀོན་མཆོག་གསུམ་དངོས་རིག་འཛིན་འདུས་པའི་གཙོ། །ཞི་ཁྲོ་རབ་འབྱམས་རྒྱལ་བའི་དཀྱིལ་འཁོར་བདག་གསང་ཆེན་བཟང་པོའི་འཕྲིན་ལས་བསྟན་པའི་
དཔལ། །དྲིན་ཅན་རྩ་བའི་བླ་མ་ལ་གསོལ་བ་འདེབས། །ཆོས་དབྱིངས་འོད་གསལ་བདེ་ལྡན་ཞིང་ཁམས་སུ། །རབ་འབྱམས་རྒྱལ་བའི་ཆོས་སྐུའི་སྣང་བརྙན་ནི། །དམར་གསལ་
མཚན་དཔེའི་གཟི་འབར་འོད་དཔག་མེད། །ཆོས་སྐུ་སྣང་བ་མཐའ་ཡས་ལ་གསོལ་བ་འདེབས། །འོག་མིན་བདེ་ཆེན་དག་པའི་ཞིང་ཁམས་སུ། །བདེ་སྟོང་གཉིས་མེད་ཁྲག་འཐུང་ཁྲོ་
བོའི་གར། །ཡང་གསང་ཁྲོས་པའི་དཔལ་ཆེན་དཀྱིལ་འཁོར་བ། །ལོངས་སྐུ་པདྨ་དབང་ཆེན་ལ་གསོལ་བ་འདེབས། །ནུབ་ཕྱོགས་ཨྱོ་རྒྱན་རྔ་ཡབ་དཔལ་རིའི་རྩེར། །དུས་
གསུམ་རྒྱལ་བ་ཀུན་འདུས་རིག་འཛིན་ཆེ། །སྲིན་པོའི་ཁ་གནོན་སྐྱེ་དགུ་ཡོངས་ཀྱི་གཉེན། །སྤྲུལ་སྐུ་པདྨ་འབྱུང་གནས་ལ་གསོལ་བ་འདེབས། །ནགས་རྒྱལ་ལྷ་ཆུ་མཚན་ལྡན་

[039B] །པདྨ་རྗེས་བཟུང་རབ་དགའི་ས་ལ་གནས། །གངས་ཅན་ཁྲོད་འདིར་གྲུབ་ཐོབ་འདར་ཆར་ཞེས། །ཡོངས་སུ་གྲགས་པ་དེ་ཉིད་ལ་གསོལ་བ་འདེབས། །དཔལ་ལྡན་
བོ་དོང་མཁས་པའི་ཆོས་གྲྭ་རུ། །ཐོས་བསམ་སྒོམ་པས་རང་རྒྱུད་ལེགས་སྦྱངས་ནས། །འཆད་རྩོད་རྩོམ་པས་རྒྱལ་བའི་བསྟན་པ་སྤེལ། །ཆོས་རྒྱལ་བརྩོན་འགྲུས་རྡོ་རྗེ་ལ་  ྾  །བྱང་
ཕྱོགས་ཉན་པོའི་དབེན་གནས་དམ་པ་རུ། །ཟབ་དང་རྒྱ་ཆེའི་གདམས་པའི་མཛོད་བཟུང་ནས། །སྐལ་ལྡན་གདུལ་བྱ་སྐྱོང་བའི་མཁས་གྲུབ་ཆེ། །ཉན་ཆེན་བསོད་ནམས་བརྟན་པ་ལ་  ྾  །
བྲག་ནམ་དཔལ་གྱི་གཙུག་ལག་ཁང་ཆེན་དུ། །རིག་གནས་རྒྱ་མཚོའི་མཐར་སོན་མཁས་པའི་མཆོག་གཅིག་ཏུ་སྒྲུབ་པ་ལྷུར་ལེན་གྲུབ་པའི་དབང། །མཁས་ཆེན་ཆོས་རྒྱལ་དཔལ་
བཟང་ལ་  ྾  །གཙང་སྟོད་མུས་སྲས་དཔལ་གྱི་དགོན་པ་རུ། །གསང་ཆེན་བསྟན་པའི་མངའ་བདག་རྡོ་རྗེ་འཛིན། །ཁྱད་པར་ལམ་འདིའི་རྩ་ལག་ཆག་སྟོན་རྗེ། །ཀུན་མཁྱེན་དཔལ་
ལྡན་སེང་གེ་ལ་  ྾  །རྣམ་པར་གྲོལ་བའི་གནས་ཀྱི་ཡང་རྩེ་རུ། །ཀུན་མཁྱེན་ཆེན་པོའི་སྲས་ཀྱི་ཐུ་བོ་པ། །སྙན་བརྒྱུད་བསྟན་པ་འཛིན་པའི་དཔལ་ཡོན་ཅན། །ཆོས་རྗེ་རིན་ཆེན་བཀྲ་

[040A]༄༅། །ཤིས་ལ་གསོལ་བ་འདེབས། །གར་བཞུགས་ཆོས་དབྱིངས་དག་པའི་ཞིང་ཁམས་སུ། །བདེ་སྟོང་གཉིས་མེད་ཡེ་ཤེས་རོལ་པ་ལས། །ཉམས་དང་རྟོགས་པའི་རྦ་རླབས་
སྟོང་གཡོ་བ། །རྟོགས་ལྡན་ཡོན་རྟན་མགོན་པོ་ལ་  ྾  །རྒྱལ་པོའི་ཁབ་ཀྱི་སྒོ་མང་གཙུག་ལག་ཏུ། །ཟབ་དོན་སྨྲ་བའི་གཙུག་རྒྱན་མཆོག་གྱུར་པ། །མཁྱེན་བརྩེ་ནུས་པས་འགྲོ་བ་འདྲེན་
པའི་དཔལ། །བླ་ཆེན་ཆོས་དཔལ་བཟང་པོ་ལ་  ྾  །དཔལ་ལྡན་ས་སྐྱ་གྲངས་ཆེན་བླ་བྲང་དུ། །གསང་སྔགས་རྒྱ་མཚོའི་ཚོགས་ལ་དབང་འབྱོར་ཞིང། །གསུང་ངག་བསྟན་པའི་སྒྲོན་མེ་
མུས་སྲས་པ། །བྱམས་པ་རྡོ་རྗེ་རྒྱལ་མཚན་ལ་  ྾  །སྙེན་ཐང་བདེ་མཆོག་དཔལ་གྱི་ཡང་དབེན་དུ། །གསང་ཆེན་གདམས་པས་སྐལ་ལྡན་རྗེས་སུ་འཛིན། །མཐུ་སྟོབས་ནུས་པས་ནག་
ཕྱོགས་ཕྱེ་མར་ཐག། མུས་ཆེན་རྣམ་རྒྱལ་བཟང་པོ་ལ་  ྾  །དམ་པས་བྱིན་རླབས་ནག་ཕུག་དགོན་པ་རུ། །ཀུན་བཟང་དགོངས་པས་གནས་ལུགས་མངོན་དུ་གྱུར། །དྲག་སྔགས་གྲུབ་
པའི་སྙན་གྲགས་ཕྱོགས་ཀུན་ཁྱབ། །འཁྲུལ་ཞིག་རཏྣ་བྷ་དྲ་ལ་  ྾  །མང་མཁར་ཆ་ལུང་རྡོ་རྗེའི་བྲག་རྫོང་དུ། །བློ་གསལ་བུང་བ་འདུ་བའི་པད་མོའི་ཚལ། །རྒྱུད་སྡེ་རྒྱ་མཚོའི་

[040B][#LINES APPARENTLY MISSING THIS PAGE]བཅུད་ཕྱུང་གདམས་པའི་གཏེར། །དྲིན་ཆེན་མཚར་བ་སྨྱོན་པ་ལ་  ྾  །གཙང་སྟོད་ཞྭ་ལུ་དཔལ་གྱི་ཆོས་གྲྭ་ཆེར། །གསང་སྔགས་བསྟན་པ་ཕྱོགས་བཅུར་སྤེལ་མཛད་ཅིང། །མཚར་
ཆེན་ཆོས་རྗེའི་ཐུགས་བཅུད་བདུད་རྩིའི་རྒྱུན། །འཛིན་མཁས་མཁྱེན་བརྩེའི་དབང་ཕྱུག་ལ་  ྾  །གསུང་ངག་སློང་བཤད་ཆོས་འཁོར་ཡང་རྩེ་རུ། །ཁའུ་པར་གྲགས་འཁྲུལ་མེད་བསྟན་པའི་
རྒྱུན། །རྣམ་པར་རྒྱས་མཛད་མཐུ་སྟོབས་ནུས་པའི་བདག་མཁས་གྲུབ་བསོད་ནམས་ཆོས་འཕེལ་ལ་  ྾  །རྗེ་བཙུན་གོང་མའི་ཕྱོགས་མེད་གདན་ས་རུ། །སྙན་རྒྱུད་གདམས་པ་མཆོག་གི་
བདུད་རྩི་ཡིས། །སྐལ་བཟང་འཆི་མེད་དགའ་སྟོན་སྤེལ་མཛད་པའི། །སྔགས་འཆང་དབང་ཕྱུག་རབ་བརྟན་ལ་  ྾  །ཕུན་ཚོགས་སློབ་བཤད་ཆོས་ཀྱི་སྡེ་ཆེན་པོར། །གསང་ཆེན་ཐེག་མཆོ་

[041A]༄༅། །ཡིད་བཞིན་ནོར་བུ་ལས། །ལེགས་བཤད་འདོད་དགུའི་ཆར་ཆེན་འབེབས་མཁས་པའི། །མགོན་པོ་བསོད་ནམས་མཆོག་ལྡན་ལ་  ྾  །བདེ་བའི་རྡོ་རྗེའི་མི་འགྱུར་ཕོ་བྲང་
ཆེར། །ཟབ་རྒྱས་ཆོས་ཚུལ་བྱེ་བའི་སྒོ་ཕྱེ་ནས། །སྐལ་ལྡན་གདུལ་བྱ་སྨིན་ཅིང་གྲོལ་མཛད་པའི། །འཇམ་དབྱངས་ཀུན་དགའི་མཚན་ཅན་ལ་  ྾  །དགའ་ལྡན་གྲུ་འཛིན་གཉིས་པའི་
ཕོ་བྲང་ཆེར། །རང་རང་གདུལ་བྱའི་བློ་དང་ལེགས་འཚམ་པར། །མདོ་སྔགས་བཤད་སྒྲུབ་ཆོས་ཚུལ་འདོམས་མཛད་པའི། །ངག་དབང་བློ་བཟང་རྒྱ་མཚོ་ལ་  ྾  །དེ་ལྟར་རྒྱལ་བ་
དགོངས་པའི་བརྒྱུད་པ་དང། །རིག་འཛིན་རིག་པ་བརྡ་ཡི་བརྒྱུད་པ་དང། །གང་ཟག་སྙན་ཁུང་བརྒྱུད་པའི་བླ་མ་སྟེ། །དུས་གསུམ་རིག་འཛིན་བླ་མ་ལ་  ྾  །བདག་ནི་དེང་ནས་ཚེ་
རབས་ཐམས་ཅད་དུ། །མཚན་ལྡན་བླ་མ་དམ་པས་རྗེས་བཟུང་ཞིང། །ཡང་གསང་ཁྲོས་པའི་རྣལ་འབྱོར་བསྒོམས་པའི་མཐུས། །ཁྲག་འཐུང་རྒྱལ་པོ་མྱུར་དུ་འགྲུབ་པར་ཤོག་སྒྲུབ་
ཆེན་བཀའ་བརྒྱད་སྙིང་པོ་པདྨ་དབང། །གསང་ལས་ཡང་གསང་ཁྲོས་པ་ཉིད་ཁུའི་རྒྱུད། །འཕགས་ཡུལ་གྲུབ་དབང་པདྨ་འབྱུང་གནས་དང། །སྐད་གཉིས་སྨྲ་བའི་དབང་པོ་

[041B] །གངས་ཅན་གྲུབ་མཆོག་དཔལ་ལྡན་འདར་ཆར་གྱི། །ཐུགས་ཀྱི་ཉིད་ཁུ་ཞལ་གྱི་གདམས་པ་འདི། །དགོངས་པ་ཇི་བཞིན་འཕྲུལ་མེད་ལེགས་རྟོགས་ཏེ། །རྩེ་གཅིག་བརྩན་
པས་ཉམས་སུ་ལེན་པར་ཤོག་རྣམ་དག་དབང་བཞིས་བདག་རྒྱུད་ལེགས་སྨིན་ཅིང། །རིམ་གཉིས་ཟབ་མོའི་རྟོགས་པ་ལྡན་བྱས་ནས། །གནས་སྐབས་ལས་བཞིའི་འཕྲིན་ལས་ཀུན་
གྲུབ་སྟེ། །ཀུན་བཟང་དགོངས་པ་མངོན་དུ་འགྱུར་བར་ཤོག་ལྟེ་བའི་དབུས་གནས་མཆོག་གི་འོད་དམར་གྱིས། །རྟེན་དང་བརྟེན་པའི་དཀྱིལ་འཁོར་མ་ལུས་པ། །མུན་ཁུང་སྒྲོན་མེ་
བཏེག་པ་ཇི་བཞིན་དུ། །གསལ་དྭངས་སྣང་བའི་བསྐྱེད་རིམ་རྟོགས་པར་ཤོག་དེ་ལྟར་སྣང་བའི་བསྐྱེད་རིམ་ཐམས་ཅད་ཀུན། །ལེགས་པར་བརྟགས་ཚེ་སྐྱེ་འགག་གནས་གསུམ་
དང། །གདོད་ནས་བྲལ་བའི་སེམས་ཉིད་རིག་པའི་རྩལ། །སྟོང་ཉིད་རྫོགས་པའི་རིམ་པ་རྟོགས་པར་ཤོག་དེ་ནས་ཆུ་ཟླ་བར་སྣང་འཇའ་ཚོན་ལྟར། །སྣང་ཞིང་བརྟགས་ན་བདེན་པར་
མ་གྲུབ་ཅིང། །མེད་ཅིང་སྣང་བ་མི་འགག་གདོད་མའི་གཤིས། །ཟུང་འཇུག་ངང་ནས་སྐུ་གཉིས་མངོན་འགྱུར་ཤོག་དྲེགས་པའི་རྒྱལ་པོ་གིང་ཆེན་སྡེ་ལྔ་དང། །གཟའ་གདོང་དྲག་

[042A]༄༅། །པོ་གནོད་སྦྱིན་ལྕམ་དྲལ་སོགས། །ཇི་ལྟར་བསྒོ་བའི་བཀའ་ལས་མི་འདའ་བར། །གསང་ཆེན་བསྟན་པ་སྲུང་བའི་མཐུ་ལྡན་ཤོག་མཁའ་ལ་རིག་འཛིན་བརྒྱུད་པའི་
ཆར་སྤྲིན་གཏིབས། །བར་ལ་རྣལ་འབྱོར་གསང་སྔགས་འབྲུག་སྟོང་སྒྲོག་མཆོག་དང་ཐུན་མོང་དངོས་གྲུབ་ཆར་ཆེན་གྱི། །སྒྲུབ་མཆོག་ཕུན་ཚོགས་འབྲས་བུ་འགྲུབ་པར་ཤོག་ཤིང་རྟ་ཆེ་
གཉིས་  ྾   ྾   ྾  ལམ་འདིའི་རིག་འཛིན་བློ་གསལ་གྱི་མིང་གི་དཔལ་ཆ་ལུང་རྡོ་རྗེའི་བྲག་རྫོང་དུ་སྦྱར་བའོ། །མཁྱེན་བརྩེའི་དབང་ཕྱུག་མན་གྱི་བླ་མའི་གསོལ་
འདེབས་རྣམས་ཟ་ཧོར་གྱིས་བནྡེས་བགྱིས་པའོ།།    ༈    །དམ་རྫས་སྤྱན་གཟིགས་མཆོད་གཏོར་བསམ་མི་ཁྱབ། །དངོས་སུ་བཤམས་
དང་ཡིད་ཀྱིས་སྤྲུལ་པ་ཡིས། །མཐའ་ཡས་ཞིང་ཀུན་ཡོངས་སུ་གང་གྱུར་ཅིག་དམར་ནག་གྲུ་གསུམ་འབར་བའི་ཀློང་དཀྱིལ་ནས། །ཡང་གསང་ལྷ་དགུ་ལས་བྱེད་གིང་ཆེན་
ལྔ༑ །གཟའ་གདོང་བེཀྩེ་ལྕམ་སྲིང་གྲི་ཐོགས་བརྒྱད། །ཡུལ་ལྷ་གཞི་བདག་འཁོར་བཅས་གནས་འདིར་སྦྱོན། །རྩ་བརྒྱུད་བླ་མ་ཡང་གསང་ལྷ་དགུ་དང། །ཞི་ཁྲོ་གནས་གསུམ་

[042B] །འཁོར་དང་བཅས་ལ་གུས་པས་རབ་བཏུད་ནས། །དགྱེས་པ་བསྐྱེད་ཕྱིར་མཆོད་སྤྲིན་རྒྱ་མཚོས་མཆོད། །བདག་ཅག་ཉོན་མོངས་བག་མེད་དབང་
གྱུར་པས། །བླ་མ་ཡི་དམ་སྲུང་མའི་ཚོགས་རྣམས་ཀྱི། །སྐུ་གསུང་ཐུགས་དང་འགལ་བ་ཅི་བགྱིས་པ། །སྙིང་ནས་བཤགས་ཤིང་ཚངས་པ་སྩལ་དུ་གསོལ། །མཚམས་སྤྲིན་
ལ་འཁུ་གཡག་རོག་རྟ་མཆོག་དང། །བྱ་ཁྱི་ལྕེ་སྤྱང་བླ་མེད་རྟེན་མཆོག་འདིས། །རྩ་བརྒྱུད་བླ་མ་པདྨ་ཁྲོ་རྒྱལ་དང། །གཟའ་རྒོད་བེཀྩེ་ལྕམ་སྲིང་ཐུགས་དམ་བསྐང། །ཐུགས་
དམ་བསྐོངས་ཤིང་ཉམས་ཆགས་སོས་གྱུར་ནས། །མཁས་མང་བྱེས་པ་གྲྭ་ཚང་དཔོན་སློབ་ཀྱི། །ཆོས་མཐུན་བྱ་བ་ཡིད་བཞིན་འགྲུབ་པར་མཛོད། །དམ་ཉམས་བསྒྲལ་བའི་
ཤ་ཁྲག་གཏོར་ཚོགས་དང། །རཀྟ་སྨན་ཕུད་གསེར་སྐྱེམས་མཆོད་པ་འདི། །པདྨ་ཡང་གསང་ཆོས་སྐྱོང་འཁོར་བཅས་ལ། །དད་པས་འབུལ་ལོ་བརྩེ་བས་དགྱེས་བཞིན་བཞེས། །
   ༈    །མི་མིན་འབྱུང་པོའི་ཆོ་འཕྲུལ་གཞོམ་པའི་ཕྱིར། །གར་དགུའི་ཉམས་ལྡན་ཁྲོ་རྒྱལ་སྐུར་བཞེངས་པ། །རྟ་མགྲིན་ལྷ་

[043A]༄༅། །ཚོགས་འཁོར་བཅས་བསྟོད་པར་བགྱི། །བསྟན་དགྲ་མ་ལུས་ཐལ་བར་རླག་མཛད་ཅིང། །བསྟན་འཛིན་ཚུལ་བཞིན་སྐྱོང་བའི་རཱ་ཧུ་ལ། །དྲེགས་པ་ལྕམ་སྲིང་ལས་
མཁན་སྲོག་བདག་དམར། །གྲི་ཐོགས་བཤན་པའི་ཚོགས་ལ་བསྟོད་པར་བགྱི། །རྒྱལ་བ་ཀུན་གྱི་མཁྱེན་བརྩེ་གཅིག་བསྡུས་པ། །འཇམ་མགོན་བླ་མ་བློ་བཟང་གྲགས་པ་ཡི། །མདོ་སྔགས་བསྟན་
པའི་བཤད་སྒྲུབ་བྱ་བ་རྣམས། །དབྱར་མཚོ་ལྟ་བུར་རྒྱས་པའི་འཕྲིན་ལས་མཛོད། །འཕགས་མཆོག་སྤྲུལ་པའི་གར་གྱིས་རོལ་མཛད་པ། །གངས་ཅན་མགོན་པོ་བསྟན་འཛིན་རྒྱ་མཚོ་ཡི། །
མཆོད་ཡོན་ཞབས་པད་བསྐལ་བརྒྱར་གཡོ་མེད་ཅིང། །ཆོས་སྲིད་མངའ་ཐང་རྒྱས་པའི་འཕྲིན་ལས་མཛོད། །ཁྱད་པར་མཁས་མང་བརྒྱ་ཕྲག་འདུ་བའི་གནས། །བྱེས་པ་གྲྭ་ཚང་
དཔོན་སློབ་འཁོར་བཅས་ལ། །སྡང་དགྲའི་བསམ་སྦྱོར་ངན་པ་ཞི་བ་དང། །   ༈    །ཧྲཱི་ཡིག་ལས་སྐྱེས་བྫྲ་ཀྲོ་དྷ་ཞེས། །ཧ་ཡ་
གྲཱེ་ཝ་བགེགས་ལ་རྡམས་པའི་ཞལ། །ཧུ་ལུ་ཧུ་ལུ་ཧཱུཾ་དང་ཕགས་ཀྱི་སྒྲས། །ཁམས་གསུམ་དབང་དུ་སྡུད་ལ་ཕྱག་འཚལ་ལོ། །སྤྱན་རས་གཟིགས་དབང་ཐུགས་རྗེའི་ཆུ་གཏེར་ལས། །

[043B] །དངོས་གྲུབ་འདོད་དགུ་སྕོལ་བའི་བསམ་འཕེལ་དབང། །ཡེ་ཤེས་མགོན་པོའི་ཞབས་ལ་ཕྱག་འཚལ་ལོ། །བྱང་ཤར་མ་རུ་
རྩེའི་དུར་ཁྲོད་ནས། །འཇམ་དཔལ་བཀའ་ཉན་གནོད་སྦྱིན་ཆེན་པོ་དང། །སྲིང་མོ་དཔལ་ལྡན་ལྷ་མོ་གདོང་དམར་མ། །ལས་མཁན་བཤན་པ་གྲི་ཐོགས་འཁོར་དང་བཅས། །འདིར་
གཤེགས་དམ་རྫས་མཆོད་གཏོར་རྒྱ་ཆེན་བཞེས། །རྣལ་འབྱོར་བདག་ཅག་དཔོན་སློབ་འཁོར་བཅས་ཀྱི། །ཚེ་དང་བསོད་ནམས་དཔལ་དང་འབྱོར་པ་སོགས། །ཞི་རྒྱས་དབང་དྲག་བཅོལ་
བའི་ཕྲིན་ལས་མཛོད། །ཅེས་པ་འདི་ནི་པན་ཆེན་ཐམས་ཅད་མཁྱེན་པ་བློ་བཟང་ཡེ་ཤེས་ཀྱི་མཛད་པའོ།    ༈    །སྣ་ཚོགས་སྐུ་སྤྲུལ་རྩ་གསུམ་ལྷ་ཡི་ཚོགས། །
ཕྱི་ནང་གསང་གསུམ་ཀུན་བཟང་མཆོད་པའི་སྤྲིན། །སྨན་རག་རྒྱ་མཚོར་སྐྱིལ་ཞིང་གཏོར་མའི་རི། །ཚོགས་འཁོར་ཛ་གད་སྦྱོར་སྒྲོལ་ཨརྒྷཾ་སྦྲེད། །དབང་ཆེན་མེ་ཏོག་བསུར་ཆེན་བདུག་སྤོས་
འཁྲིགས། །ཚིལ་ཆེན་མར་མེ་ཁྲག་ཞག་དྲི་ཡི་ཆབ། །ཤ་རུས་ཞལ་ཟས་རྐང་གླིང་ཐོད་པའི་རྡས། །རྩ་གསུམ་ལྷ་ཚོགས་ཐུགས་དམ་གཉན་སྐོངས་ནས། །བར་ཆད་ཀུན་སེལ་མཐུན་རྐྱེན་ཡིད་

[044A]༄༅། །བཞིན་སྒྲུབས། །རྟ་མཆོག་འབྲོང་གཡག་བ་དང་རྭ་ལུག་བྱ། །ཁྱི་སྤྱང་དོམ་དྲེད་གནམ་ས་བར་སྣང་གང། །སྲོག་ཆགས་ཇི་སྙེད་རྟག་རྒྱུན་དུས་གཏོར་མཆོད། །མདའ་
མདུང་ལ་སོགས་མཚོན་ཆ་མཐའ་ཀླས་པ། །དཔལ་གྱི་ཆས་བརྒྱད་དུ་ཁྲོད་ཆས་དགུ་སོགས། །རྟེན་བསྐང་མདོས་རིགས་དྲེགས་པར་རང་བཞིན་དུ། །འདུ་རྫས་བླ་རྡོར་སྲོང་འཁོར་ཕྱི་ནང་གསང། །
བསྟེན་པའི་དམ་རྫས་མ་ཚང་མེད་བཤམས་པས། །རྩ་གསུམ་ལྷ་ཚོགས་ཐུགས་དམ་གཉན་སྐོངས་ནས། །བར་ཆད་ཀུན་སོལ་མཐུན་རྐྱེན་ཡིད་བཞིན་སྒྲུབས། །ཅེས་པ་འདི་སྐྱབས་མགོན་ཚངས་
དབྱངས་རྒྱ་མཚོས་མཛད་པའོ།    ༈    ཀ་ལ་རཱུ་པ་རབ་བརྗིད་དྲག་པོའི་སྐུ། །ཁ་ནས་ཁྲག་འཛག་མི་མགོའི་ཕྲེང་བ་ཡི། །ག་ཤ་རབ་འཕྱང་མི་བཟད་བདུད་དཔུང་གི། །ང་རྒྱལ་དེགས་པ་
འཇོམས་པ་ཁྱོད་ལ་བསྟོད། །ཅ་ཅོ་ཆེ་ལྡན་རྡོ་རྗེའི་གླུ་དབྱངས་དང། །ཆ་ཤས་ཡོངས་སུ་རྫོགས་པའི་གཏོར་མ་ནི། །ཇ་ཆང་ཕུད་དང་དགྲ་བགེགས་བསྒྲལ་བའི་ཤ་ཉ་ཤ་ཁྲག་ཞག་རྒྱ་མཚོས་
བརྒྱན་བ་འབུལ། །ཏ་ཐཱ་ག་ཏའི་བསྟན་ལ་གནོད་བྱེད་པའི། །ཐ་ཆད་དགྲ་བགེགས་རྡུལ་དུ་རློག་པ་དང། །ད་ནས་བཟུང་སྟེ་རྣལ་འབྱོར་བདག་ཅག་གི། །ན་རྒ་འཆི་བའི་འཇིགས་པ་འཇོམས་

[044B] །བ་བ་སངས་ལྟར་རབ་དཀར་མཆེ་བ་གཙིགས། །ཕ་རོལ་འཇོམས་པའི་སྤྱན་རྩ་ཀློག་ལྟར་འཁྱུག་བ་སྦུ་དུས་མཐའི་མེ་ཆེན་འབར་བ་ཡིས། །མ་ལུས་བགེགས་དཔུང་སྲེག་
པ་ཁྱོད་ལ་བསྟོད། །ཙ་མུཎྜི་སོགས་མ་མོ་ཀུན་གྱི་བདག་ཚེ་ཟེར་རབ་ཏུ་རྒྱས་པའི་གཟི་བརྗིད་ཅན། །ཛ་ཞེས་འཕྲིན་ལས་བསྒྲུབ་ལ་བོས་པའི་ཚེ། །ཝ་སྐྱེས་ལྟ་བུའི་བགེགས་འཇོམས་
ཁྱོད་ལ་བསྟོད། །ཞྭ་ལྟར་འབྱུང་པོ་ཀུན་གྱིས་སྤྱི་བོས་བསྟེན། །ཟ་བྱེད་མ་ཧེ་ཁྲོས་པའི་ཞལ་གདངས་ཤིང། །འ་འུར་དར་དིར་སྒྲོག་པས་ས་ཆེན་གཡོ། །ཡ་ལས་སྐྱེས་པའི་ཐོད་དབྱུག་འཛིན་
ལ་བསྟོད། །རྭ་དང་རྨིག་པ་རྣོ་བའི་མ་ཧེ་དང། །ལ་ལ་རླུང་ནག་ཚུབ་མ་ཞོན་པའི་འཁོར། །ཤ་ཀ་ལི་དང་གཤིན་རྗེ་འབེབས་མ་སོགས། །ས་གསུམ་འབྱུང་བོའི་འཁོར་གྱིས་བསྐོར་ལ་
བསྟོད། །ཧ་ཧ་དྲག་ཏུ་བཞད་པའི་དཔལ་ཡོན་ཅན། །ཨརྒྙཾ་ལ་སོགས་མཆོད་པ་བཞེས་ནས་ཀྱང། །དཔལ་ལྡན་གཤིན་རྗེའི་གཤེག་ཀྱི་སྤྱན་སྔ་རུ། །ཞལ་བཞེས་དམ་བཅའ་གཡེལ་
བ་མེད་པར་མཛོད།    ༈    །མ་ཧཱ་ཀཱ་ལཱི་སྲིན་མོ་ཁྲོས་པའི་སྐུ། །མ་རུངས་འདུལ་ཕྱིར་རྩེ་གསུམ་ཐོད་ཁྲག་འཛིན། །མ་མོ་ཆེན་མོ་

[045A]༄༅། །ཙ་མུཎྜི་ལ་བསྟོད།    ༈    །མ་རུངས་དགྲ་ལ་ཁ་གདངས་མཆེ་བ་གཙིགས། །མ་ལུས་བདུད་ཀྱི་སྲོག་གཅོད་བཤན་པ་མོ། །
མ་ཡེངས་བསྟན་པའི་སྲུང་མ་ཁྱོད་ལ་བསྟོད། །མ་གཅིག་འདོད་པའི་ཁམས་ལ་དབང་བསྒྱུར་མ། །མ་མོ་མཁའ་འགྲོ་སྡེ་བརྒྱད་འཁོར་དང་བཅས། །མ་མོའི་དལ་ཡམས་ལ་
སོགས་ཆོ་འཕྲུལ་གྱིས། །མ་དུལ་འདུལ་དཀའ་འཇོམས་པ་ཁྱོད་ལ་བསྟོད། །མ་བཅོས་རང་བཞིན་དག་པའི་ཆོས་ཀྱི་དབྱིངས། །མ་རྟོགས་བདུད་ཀྱི་ཆོ་འཕྲུལ་ཅི་བྱུང་ཡང། །མ་ཆེན་
ཁྱོད་ཀྱི་མིང་ནས་བོས་པའི་ཚེ། །མ་གཡེལ་མྱུར་དུ་བྱོན་ལ་མཐུ་རྩལ་སྐྱེད། །མ་རུངས་རྣམས་ལ་རབ་ཏུ་ཁྲོས་གྱུར་ཀྱང། །མ་ལྟར་བརྩེ་བས་བསྟན་འཛིན་སྐྱོང་བ་ཁྱོད། །མ་སྲིང་
ཆུང་མ་བྲན་མོའི་ཚུལ་བཟུང་ནས། །མ་བསྐུལ་བར་ཡང་མཐུན་པའི་ལས་ཀུན་སྒྲུབས། །མ་ནོར་ལམ་མཆོག་སྟོན་པའི་བླ་མ་དང། །མ་རིག་མུན་སེལ་རྒྱལ་བའི་བསྟན་པ་ལ། །
མ་དད་ལོག་པར་སྒྲུབ་པའི་གདོན་དང་བགེགས། །མ་བསྒྲལ་བ་རྣམས་ཆོས་ཀྱི་དབྱིངས་སུ་སྒྲོལ། །མ་ལུས་འགྲོ་བའི་དོན་དུ་རྣལ་འབྱོར་ངས། །མྙྫུ་གྷོ་ཥའི་གོ་འཕང་དམ་

[045B] །མ་ཐོབ་དེ་སྲིད་ནག་མོ་ཆེན་མོ་ཁྱོད། །མ་གཡེལ་མ་གཡེལ་འཕྲིན་ལས་ཚུལ་བཞིན་སྒྲུབས། །མ་མོ་ཆེན་མོ་བསྟོད་ཅིང་བསྐུལ་བས་བདག་མ་རིག་འཁྲུལ་པས་བསྐྱེད་པའི་འཁོར་བ་
འདི། །མ་སྟོངས་བར་དུ་བསྟན་པ་འཛིན་པ་ལ། །   ༈    །དམག་ཟོར་རྒྱལ་མོ་ཞེས་བྱར་མཚན་
གསོལ་བ། །རྩི་གཅིག་མོས་པའི་དབང་གིས་སྤྱན་འདྲེན་ན། །ཐོགས་པ་མེད་པར་མྱུར་དུ་གཤེགས་སུ་གསོལ། །མདུན་གྱི་ནམ་མཁར་རླུང་ནག་འཚུབ་མའི་དབུས། །བེ་ཅོན་ཐོད་ཁྲག་འཛིན་
པ་སྲིན་མོའི་གཟུགས། །དྲེའུ་སྟེང་བཞུགས་བདུག་པ་ཚར་གཅོད་སྐུ། །ཇི་སྲིད་དྲན་པ་དེ་སྲིད་རྟག་ཏུ་བཞུགས། །ཕྱི་ཡི་སྤྱན་གཟིགས་ནམ་མཁའི་ཁྱོན་གང་ཞིང། །ནང་གི་དམ་རྫས་ས་གཞི་མ་
ལུས་ཁྱབ། །ཡིད་ཀྱིས་སྤྲུལ་པའི་མཆོད་སྤྲིན་ཞིང་ཁམས་ཀུན། །རྒྱས་པར་འགེངས་པ་འཁོར་དང་བཅས་ལ་འབུལ། །དཔལ་ལྡན་ཐུབ་པའི་བཀའ་སྲུང་མཐུ་རྩལ་ཅན། །ཁྱོད་ཉིད་བསྟེན་ཅིང་
སྒྲུབ་དང་རྩེ་གཅིག་ཏུ། །གསོལ་བ་འདེབས་པའི་རྣལ་འབྱོར་དཔོན་སློབ་ཀྱི། །འགལ་རྐྱེན་ཀུན་སོལ་མཐུན་རྐྱེན་མ་ལུས་སྒྲུབས། །ཤ་ཁྲག་ལ་སོགས་བདུད་རྩི་ལྔ་དང་བཅས། །འབྲུ་སྣ་

[046A]༄༅། །ལྔ་དང་སྦྱར་བའི་གཏོར་མ་འདི། །དཔལ་ལྡན་དམག་ཟོར་རྒྱལ་མོ་ལ་འབུལ་གྱིས། །སངས་རྒྱས་བསྟན་པ་བསྲུང་ཕྱིར་བཞེས་སུ་གསོལ། །སྐུ་གསུམ་ལྷུན་གྲུབ་ཐུགས་རྗེ་མཐར་
ཕྱིན་ཀྱང། །སྲིད་གསུམ་གདུག་པ་འདུལ་ཕྱིར་ཁྲོས་པའི་སྐུ། །དུས་གསུམ་རྒྱལ་བའི་བསྟན་སྲུང་ཆེན་མོ་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །བདག་སོགས་རྣམས་
ཀྱི་ཆོས་དང་མཐུན་པའི་དོན། །ཇི་ལྟར་བསམ་པ་ཡིད་བཞིན་འགྲུབ་པ་དང། །ནད་གདོན་བགེགས་སོགས་བར་དུ་གཅོད་པའི་ཚོགས། །ཉེ་བར་ཞི་བར་བྱིན་གྱིས་བརླབ་ཏུ་གསོལ། །
ལྷག་བསམ་དག་པས་ཚུལ་འདིར་བརྩོན་པ་ན། །ཚངས་དང་དབང་པོས་འཇིག་རྟེན་སྐྱོང་བ་ལྟར། །དམག་ཟོར་རྒྱལ་མོ་ལ་སོགས་སྲུང་མའི་ཚོགས། །གཡེལ་བ་མེད་པར་རྟག་
   ༈    །ཆོས་ཀྱི་འཁོར་ལོ་རྒྱ་ཆེན་བསྐོར་མཛད་ཅིང། །ཆོས་སྡིངས་དབེན་པའི་གནས་སུ་བཞུགས་དུས་སུ། །ཆོས་འཁོར་
སྐྱོང་བ་ཞལ་གྱིས་བཞེས་པ་དང། །སྔོན་ཚེ་ཨོ་རྒྱན་པདྨ་ལ་སོགས་པའི། །བཀའ་ཉན་གཞི་བདག་རྡོ་རྗེ་དཔལ་ལྡན་ཁྱོད། །མགྱོགས་འགྲོ་རྟ་ཡི་སྟེང་ན་བརྗིད་པའི་སྐུ། །དཔའ་

[046B] །འཁོར་དང་བཅས་ལ་མཛེས་པའི་སྤྱན་གཟིགས་ཏེ། །མཆོད་གཏོར་དམ་རྫས་གཏོར་མ་འདི་བཞེས་ལ། །ཐེག་ཆེན་གླིང་གི་སྡེ་འདི་སྐྱོང་བ་དང། །
དགེ་འདུན་རྣམས་ཀྱི་ཆོས་མཐུན་ཡིད་བཞིན་སྒྲུབས།    ༈    རང་བཞིན་བདེ་བ་ཆེན་པོའི་གཞལ་ཡས་ནས། །བསྟན་པ་བསྲུང་ཕྱིར་སྣ་ཚོགས་རྣམ་འཕྲུལ་ཅན། །ཐ་འོག་ཆོས་རྒྱལ་
ཆེན་པོ་འཁོར་དང་བཅས། །ཐོགས་པ་མེད་པར་གནས་འདིར་གཤེགས་སུ་གསོལ། །ཕྱི་ནང་མཆོད་སྤྲིན་ལྷ་ཡི་ལམ་གང་ཞིང། །དམ་རྫས་ཇ་ཆང་བདུད་རྩི་མཚོ་ལྟར་བསྐྱིལ། །ཤ་ཁྲག་དམར་
གྱི་གཏོར་མས་ཞིང་བཀང་སྟེ། །ཆོས་སྐྱོང་ཆེན་པོ་འཁོར་དང་བཅས་ལ་འབུལ། །རིན་ཆེན་དར་སྣས་བརྒྱན་པའི་སྒ་སྲབ་ཀྱིས། །མཛེས་པའི་རྫུ་འཕྲུལ་ཤུགས་ཅན་རྟ་ནག་སྟེང། །སྨུག་
ནག་སྲིན་པོའི་གཟུགས་ཅན་ལྷ་རྫས་ཀྱི། །འཇོལ་བེལ་ལྷབ་ལྷུབ་གྱོན་པ་ཁྱོད་ལ་བསྟོད། །ཞལ་གཅིག་ཕྱག་གཉིས་གཡས་པའི་རྡོ་རྗེ་ཡིས། །བསྟན་དགྲ་མ་ལུས་ཐལ་བར་བརླག་མཛད་
ཅིང། །གཡོན་པའི་བུམ་པས་འདོད་དགུའི་དངོས་གྲུབ་སྟེར། །གནོད་སྦྱིན་ཆེན་པོ་ཁྱོད་ལ་བསྟོད་པར་བགྱི། །གྲུབ་པའི་དབང་ཕྱུག་པདྨ་འབྱུང་གནས་དང། །དེ་ཡི་རྣམ་འཕྲུལ་རྒྱལ་བ་

[047A]༄༅། །ཙོང་ཁ་པས། །བཀའ་བསྒོས་ཇི་བཞིན་བསྟན་པ་སྲུང་བ་དང། །རྣལ་འབྱོར་བཅོལ་པའི་འཕྲིན་ལས་མ་ལུས་སྒྲུབས། །ཁྱད་པར་ལུས་ཅན་ཀུན་གྱི་ཕན་བདེའི་གཞི། །ཆོས་
ཀྱི་སྡེ་ཆེན་ཐེག་པ་ཆེན་པོའི་གླིང། །བློ་གསལ་མཁས་མང་བཤད་སྒྲུབ་ལོངས་སྤྱོད་རྣམས། །ཡར་ངོའི་ཟླ་ལྟར་འཕེལ་ཞིང་རྒྱས་པར་མཛོད། །རྒྱལ་བ་ཀུན་གྱི་ཡེ་ཤེས་སྒྱུ་མ་ཡི། །ཆོ་
འཕྲུལ་རྣམ་པར་འཕྲུལ་བ་ལས་བྱུང་བ། །ལྷ་མོ་གང་གིས་བསྒྲུབ་པས་ནད་གདོན་བགེགས། །ཀུན་ཏུ་ཞི་མཛད་མ་ལ་ཕྱག་འཚལ་ལོ། །ཨོཾ་པི་ཤ་ཙཱི་པ་རྣ་ཤ་ཝ་རི་སརྦ་ཛྭ་ར་པྲ་ཤ་མ་ཎ་ཡེ་
སཱ་ཧཱ། ཁྱེད་ལ་བསྟོད་ཅིང་གསོལ་བ་བཏབ་པའི་མཐུས། །བདག་སོགས་གང་དུ་གནས་པའི་ས་ཕྱོགས་དེར། །ནད་དང་དབུལ་ཕོངས་འཐབ་རྩོད་ཞེ་བ་དང། །ཆོས་དང་བཀྲ་ཤིས་
འཕེལ་བར་མཛད་དུ་གསོལ།    ༈    །དུས་མིན་འཆི་བ་མ་ལུས་འཇོམས་མཛད་པ། །མགོན་མེད་སྡུག་བསྔལ་གྱུར་པ་རྣམས་ཀྱི་
སྐྱབས། །སངས་རྒྱས་ཚེ་དཔག་མེད་ལ་ཕྱག་འཚལ་ལོ། །ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་ཡུར་ཛྙཱ་ན་སུ་བི་ནི་ཙིདྷ་ཏེ་ཇྭོ་ར་ཛྭ་ཡ། ཏ་ཐཱ་ག་ཏ་ཡ་ཨརྷ་ཏེ་སེ་མྱཾག་སཾ་བུདྡྷ་ཡ། ཏ་དྱ་ཐཱ། ཨོཾ་པུ་ཎྱེ་པུ་ཎྱི་མ་ཧ་པུ་ཎྱེ་ཨ་པ་རི་མི་ཏ་པུ་ཎྱེ་

[047B] ཨོཾ་སརྦ་སཾ་སྐཱ་ར་པ་རི་ཤུདྷ་དྷརྨ་ཏེ་ག་ག་ན་ས་མུད་ག་ཏེ་སྭ་བཧུ་ཝ་བི་ཤུད་དཧེ་མ་ཧཱ་ན་ཡ་པ་རི་ཝ་རེ་སཱ་ཧཱ། །དུས་མིན་འཆི་བའི་མཚན་མ་མཐོང་བ་ན། །
དེ་ཡི་མོད་ལ་ཚེ་དཔག་མེད་མགོན་སྐུ། །གསལ་བར་མཐོང་ནས་འཆི་བདག་དཔའ་བཅོམ་སྟེ། །འཆི་མེད་རིག་འཛིན་མྱུར་དུ་ཐོབ་པར་ཤོག་ཚེ་རབས་ཀུན་ཏུ་ཚེ་དཔག་མེད་མགོན་གྱིས། །ཐོག་
མཆོག་བཤེས་གཉེན་དངོས་སུ་མཛད་པའི་མཐུས། །རྒྱལ་བས་བསྔགས་པའི་ལམ་བཟང་དེ་ཉིད་ལས། །སྐད་ཅིག་ཙམ་ཡང་ལྡོག་པར་མ་གྱུར་ཅིག། །རྗེ་བཙུན་བླ་མའི་སྐུ་ཚེ་རབ་བརྟན་ཅིང། །རྣམ་
དཀར་འཕྲིན་ལས་ཕྱོགས་བཅུར་རྒྱས་པ་དང། །བློ་བཟང་བསྟན་པའི་སྒྲོན་མེས་གསུམ་གྱི། །འགྲོ་བའི་མུན་སེལ་རྟག་ཏུ་གནས་གྱུར་ཅིག།    ༈   
ཟབ་གནད་སྨོན་ལམ་གྱི་རིམ་པ་བཞུགས་སོ། །ན་མོ་གུ་རུ་མཉྫུ་གྷོ་ཥ་ཡ། བློ་བཟང་ཆོས་དབྱིངས་ནམ་མཁའ་ཡངས་པ་ལ། །ཡེ་ཤེས་འོད་བརྒྱ་འགྱེད་པའི་རྟ་བདུན་དབང། །རྒྱལ་བསྟན་རབ་
ཏུ་རྒྱས་མཛད་སྙིགས་མའི་མགོན། །རྗེ་བཙུན་བླ་མའི་ཞབས་ལ་གསོལ་བ་འདེབས། །འོད་གསལ་བདེ་བ་ཆེན་པོའི་རང་བཞིན་ལས། །རྟེན་དང་བརྟེན་པའི་དཀྱིལ་འཁོར་ཁྱད་པར་ཅན། །

[048A]༄༅། །དབང་ཆེན་ཁྲག་འཐུང་རྒྱལ་པོའི་ལྷ་ཚོགས་རྣམས། །རབ་འབྱམས་རྒྱལ་བའི་ངོ་བོར་ཡིད་ཆེས་ནས། །ལྷན་སྐྱེས་དགའ་བའི་རོལ་པ་ལས་བྱུང་བའི། །ཕྱི་ནང་གསང་བ་
དོན་གྱིས་མཆོད་པ་དང། །ཡེ་ཤེས་གླུ་ཡིས་བསྟོད་ཅིང་བསྐུལ་བ་དང། །སྒོམ་དང་འཛབ་བཟླས་སོགས་ལ་འདིར་འབད་པས། །བདག་གིས་དུས་གསུམ་བསགས་པའི་བསོད་ནམས་ཀྱིས། །
དངོས་གྲུབ་རྩ་བ་དཔལ་ལྡན་བླ་མ་ནི། །དབང་ཆེན་ཐུགས་ཀྱི་སྤྲུལ་པར་མཐོང་གྱུར་ཏེ། །སྒོ་གསུམ་སྒྲུབ་པ་མཆོག་གིས་མཉེས་བྱེད་ཤོག་རྙེད་དཀའ་དོན་ཆེའི་དལ་འབྱོར་ཐོབ་
དུས་འདིར། །དོན་མེད་གཡེང་བའི་དབང་དུ་མ་སོང་བར། །ཉན་རང་ཐེག་པའི་ལམ་དང་ཐུན་མོང་བ། །སྐྱེས་བུ་ཆུང་འབྲིང་བསམ་པ་འབྱོངས་བར་ཤོག་དེ་ཚེ་མཁའ་མཉམ་སེམས་
ཅན་མ་ལུས་པ། །སྡུག་བསྔལ་གསུམ་གྱིས་མནར་བར་མ་བཟོད་ནས། །བྱམས་དང་སྙིང་རྗེ་ཆེན་པོས་ཀུན་བསླང་ནས། །བླ་མེད་བྱང་ཆུབ་མཆོག་ཏུ་སེམས་བསྐྱེད་ཤོག་གྲངས་
མེད་གསུམ་དུ་ཚོགས་གཉིས་བསགས་རིང་ལ། །འགྲོ་རྣམས་སྡུག་བསྔལ་མནར་བར་མི་བཟོད་པར། །ཚེ་འདི་ཉིད་ལ་སངས་རྒྱས་ཐོབ་བྱའི་ཕྱིར། །བླ་མེད་རྡོ་རྗེའི་ཐེག་ལ་འཇུག་

[048B]སྤྲོས་བཅས་བུམ་པའི་དབང་མཆོག་ཐོབ་པ་ཡིས། །ལུས་སྒྲིབ་སྦྱོང་ཞིང་སྤྲུལ་སྐུ་འགྲུབ་པར་ཤོག་སྤྲོས་མེད་གསང་དབང་བདུད་རྩི་མྱང་བ་ཡི། །དག་སྒྲིབ་སྦྱོང་ཞིང་ལོངས་སྐུ་
འགྲུབ་པར་ཤོག་ཤིན་ཏུ་སྤྲོས་མེད་ཤེར་དབང་ཐོབ་པ་ཡིས། །ཡིད་སྒྲིབ་སྦྱོང་ཞིང་ཆོས་སྐུ་འགྲུབ་པར་ཤོག་རབ་ཏུ་སྤྲོས་མེད་ཚིག་དབང་རིན་པོ་ཆེས། །ཤེས་སྒྲིབ་སྦྱོང་ཞིང་བདེ་ཆེན་སྐུ་འགྲུབ་
ཤོག་དེ་ཚེ་རྩ་གསུམ་ལྷ་ཚོགས་སྤྱན་སྔ་རུ། །བསྲུང་བར་ཁས་བླངས་དམ་ཚིག་འབྲུམ་ཕྲག་རྣམས། །རྩ་བ་སྐུ་གསུང་ཐུགས་སུ་ལེགས་བསྡུས་ནས། །སྲོག་དང་བསྡོས་ཏེ་ཚུལ་བཞིན་བསྲུང་
བར་ཤོག་མ་དག་འཁྲུལ་བའི་སྣང་ཞེན་ཀུན་སྤངས་ནས། །སྒོ་གསུམ་དག་པ་པདྨ་ཧེ་རུ་ཀའི། །ཏིང་འཛིན་བརྟན་པོས་བགེགས་རྣམས་བཟློག་པ་དང། །ཁྱད་པར་ཁྲོ་བོ་བཅུ་ཡི་ཏིང་འཛིན་
གྱིས། །གདུག་པ་ཅན་རྣམས་མ་ལུས་ཚར་གཅོད་ཤོག་ཕྱི་ནང་སྣང་བ་སྣོད་བཅུད་སྤྲོས་པའི་ཚོགས། །མ་ལུས་འོད་གསལ་དབྱིངས་སུ་དག་པ་ལ། །དེ་ལྟར་མ་རྟོགས་སེམས་ཅན་འདུལ་
དོན་དུ། །གཟུགས་སྐུར་བཞེངས་ཕྱིར་རང་སེམས་ཧཱུཾ་ཡིག་ཏུ། །རིམ་བཞིན་གསལ་བའི་དེ་བཞིན་ཉིད་དང་ནི། །ཀུན་སྣང་རྒྱུ་ཡི་ཏིང་འཛིན་རོལ་པ་ལས། །འབྱུང་བའི་དཀྱིལ་འཁོར་ཀེང་རུས་ལྷུན་

[049A]༄༅། །པོའི་སྟེང། །བཧྲུཾ་ལས་དབང་ཆེན་གཞལ་ཡས་ཁང་གི་ནང། །སངས་རྒྱས་ཀུན་བདག་པདྨ་ཧེ་རུ་ཀ་ཞལ་ཕྱག་ཡོངས་སུ་རྫོགས་པའི་སྐུར་བཞེངས་ཏེ། །འཆི་བ་ཆོས་སྐུ་བར་
དོ་ལོངས་སྐུ་དང། །སྐྱེ་བ་སྤྲུལ་སྐུའི་རྣལ་འབྱོར་མཐར་ཕྱིན་ཤོག་སྐུ་གསུམ་གོ་འཕང་མྱུར་དུ་ཐོབ་བྱའི་ཕྱིར། །རང་སེམས་གར་དབང་ལྷ་མོར་རྩེ་གཅིག་ཏུ། །སྙོམས་པར་ཞུགས་པའི་དགའ་
བཞིའི་ཏིང་འཛིན་གྱིས། །སངས་རྒྱས་ཐམས་ཅད་བདེ་བས་མཉེས་བྱེད་ཤོག་རྒྱལ་རྣམས་བདེ་བ་ཆེན་པོར་ཞུ་བ་ཡི། །བྱང་ཆུབ་སེམས་ཀྱི་ཐིག་ལེ་ལས་གྲུབ་པའི། །དབང་ཆེན་ཁྲག་
འཐུང་ལྷ་ཚོགས་ཐམས་ཅད་ཀྱི། །ཞི་རྒྱས་དབང་དང་མངོན་སྤྱོད་འཕྲིན་ལས་ཀྱིས། །གདུལ་བྱ་སྨིན་བྱས་གདུག་པ་ཅན་བསྒྲལ་ཞིང། །ཀུན་ཀྱང་རྒྱལ་བའི་གོ་འཕང་ལ་བཀོད་ནས། །
འཁྲུལ་གཞི་མ་དག་སྣོད་བཅུད་སྦྱོང་བྱེད་པའི། །དཀྱིལ་འཁོར་རྒྱལ་པོའི་མཛད་པ་མཐར་ཕྱིན་ཤོག་ཕྱི་ནང་ཉེར་སྤྱོད་འདོད་ཡོན་ལྷ་མོ་ལྔ། །བདུད་རྩི་སྨན་ཕུད་དམར་ཆེན་རཀྟ་
དང། །གསང་བ་སྦྱོར་སྒྲོལ་དམ་རྫས་གཏོར་མ་དང། །ཡེ་ཤེས་གླུ་ཡི་མཆོད་པས་དགྱེས་བྱེད་ཤོག་རྟ་སྐད་ཐེངས་གཅིག་དགོངས་པ་ལ་གནས་ནས། །ཚོམ་བུ་འབུམ་གྱི་རྣལ་

[049B] །གྲགས་སྟོང་གསུང་གི་འཛབ་བཟླས་ལ་འབད་པས། །ངག་གི་ནུས་པ་མཐའ་དག་རྫོགས་པར་ཤོག་ཕྱི་ནང་སྦྱིན་སྲེག་ཁྱད་པར་ཕྱག་རྒྱ་གཉིས། །དངོས་གྲུབ་
མྱུར་དུ་འགྲུབ་པའི་ཉེ་རྒྱུ་ཡིས། །རི་ལུ་མིག་སྨན་བམ་ཆེན་དངོས་གྲུབ་སོགས། །རབ་འབྱམས་ལས་རྣམས་ཐོགས་མེད་འགྲུབ་པར་ཤོག་ཟབ་ལམ་རིམ་ལྔ་ཡན་ལག་དྲུག་གི་ལམ། །
རིག་འཛིན་རྣམ་བཞིའི་རིམ་པས་བགྲོད་པའི་ཚེ། །བདེ་ཆེན་ཀུན་ཏུ་བཟང་པོའི་སྤྱོད་པ་ཡིས། །དབང་ཆེན་གོ་འཕང་ཚེ་འདིར་མྱུར་ཐོབ་ཤོག་དངོས་གྲུབ་མཆོག་དེ་ཚེ་འདིར་མ་ཐོབ་ན། །འཆི་
ཚེ་རྩ་བ་གསུམ་གྱི་ལྷ་ཚོགས་ཀྱིས། །དགྱེས་པའི་ཞལ་བསྟན་བུ་བུ་ཚུར་ཤོག་ཅེས། །ཡ་མཚན་ལྟས་དང་བཅས་པས་བསུ་བར་ཤོག་འཆི་ཁ་བར་དོ་འོད་གསལ་མ་བུ་འཕྲོད། །ཆོས་ཉིད་བར་
དོར་ཡེ་ཤེས་དཀྱིལ་འཁོར་ལ། །རང་སྣང་ཡིད་ཆེས་བླ་མའི་གདམས་པ་ཡིས། །ལོངས་སྐུ་ཞི་ཁྲོའི་གོ་འཕང་ཐོབ་པར་ཤོག་གལ་ཏེ་སྲིད་པ་བར་དོར་འཁྱམས་གྱུར་ན། །མངལ་སྒོ་དགག་
དང་འདམ་པའི་རྣལ་འབྱོར་རམ། །སྣོད་བཅུད་སྦྱོང་དང་འཕོ་བའི་གདམས་པ་ཡིས། །རྣམ་དག་མཁའ་སྤྱོད་གནས་སུ་བགྲོད་པར་ཤོག་དབང་ཆེན་རིམ་གཉིས་རྣལ་འབྱོར་ཉམས་ལེན་གྱིས་

[050A]༄༅། །འགལ་རྐྱེན་ཀུན་སེལ་མཐུན་རྐྱེན་བསྒྲུབ་པ་ལ། །གིང་ལྔ་གཟའ་གདོང་བེཀྩེ་ལྕམ་དྲལ་སོགས། །བཀའ་སྲུང་རྣམས་ཀྱིས་གཡེལ་མེད་གྲོགས་བྱེད་ཤོག་ཅེས་པདྨ་
དབང་ཆེན་གྱི་རྒྱུད་ཀྱི་དགོངས་པ་བཞིན་དུ་དཔལ་རྟ་མགྲིན་གྱི་ལམ་ཉམས་ལེན་གྱི་རིམ་པའི་ཟབ་གནད་ཐམས་ཅད་མ་ཚང་པ་མེད་པར་བསྡུས་ནས་སྨོན་ལམ་རིམ་པ་བྱ་ཚུལ་འདི་ཡང། མདོ་སྟོད་དགོན་སྡེའི་ས་ནས་རབ་འབྱམས་
སྨྲ་བ་རིན་ཆེན་འོད་ཟེར་གྱིས་བསྐུལ་ཏེ་པདྨ་དབང་ཆེན་གྱི་རྣལ་འབྱོར་བ་དཔལ་འབྱོར་ལྷུན་གྲུབ་ཀྱིས་སེར་བྱེས་བླ་བྲང་དུ་སྦྱར་བ་འདིས་ཀྱང་བསྟན་པ་རིན་པོ་ཆེ་དར་ཞིང་རྒྱས་པར་གྱུར་ཅིག།    ༈   
པས་གཏོར་མ་ཉེར་སྤྱོད་དང་བཅས་པ་ཕྱག་ལེན་བཞིན་བཤམ་ལ། མཆོད་པ་བྱིན་གྱིས་བརླབ་པ་ནི། ཨོཾ་བྫྲ་ཡཀྵ་ཧཱུཾ། ཨོཾ་བྫྲ་ཛཱ་ལ་ཨ་ན་ལ་ཧ་ན་ད་ཧ་པ་ཙ་མ་ཐ་བྷ་ཉྫ་ར་ཎ་ཧཱུཾ་ཕཊ། སྭ་བྷ་ཝས་སྦྱང། སྟོང་པ་
ཉིད་དུ་གྱུར། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག་
བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱ་དྱཾ་ཨཿ་ཧཱུཾ། ཨོཾ་བྫྲ་པུཥྤེ་ཨཱ་ཧཱུཾ་

[050B] དེ་ནས་གཏོར་མ་བྱིན་གྱིས་བརླབ་པ་ནི། ཨོཾ་སྭ་བྷཱ་ཝ་བི་ཤུདྡྷེ་དྷརྨཱ་ཏེ་བྫྲ་སིདྡྷི་ཧཱུཾ། ན་མཿ་སརྦ་ཏ་ཐཱ་ག་ཏེ་བྷྱོ། བི་ཤྭ་མུ་ཁེ་བྷྱ་སྲྦ་ཏད་ཁཾ་ཨུད་ག་ཏེ་སྭ་ར་ཎ་ཧི་མཾ་ག་ག་
ན་ཁཾ་སཱ་ཧཱ། ཨོཾ་ཨ་མྲྀ་ཏེ་ཧཱུཾ་ཕཊ། ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཾ། ཨདྱཱ་ནུ་དྤནྣ་ཏྭ་དྟ། ན་མཿ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷར་ཧཱུཾ། ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷི་ལོ་ཙ་ནི་སརྦ་
ཨརྠ་སཱ་དྷ་ནི་སཱ་ཧཱ། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་བྱིན་རླབས་དང། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །
དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག་ཅེས་བདེན་སྟོབས་བརྗོད། དེ་ནས་སྤྱན་དྲང་པ་ནི། མགོན་པོ་ཀུན་གཤེགས་གདན་ལ་བཞུགས། །ད་ལྟ་སྙིགས་མ་
ལྔ་ཡི་དུས། །གཤེགས་ཤིང་བཞུགས་པའི་གནས་ངན་ཡང། །ཤཱཀྱའི་བསྟན་པ་བསྲུང་བ་དང། །བདག་ཅག་རྣམས་ལ་ཕན་གདགས་ཕྱིར། །གནས་འདི་ཉིད་དུ་གཤེགས་སུ་གསོལ། །
ཕྱོགས་སྐྱོང་འཇིག་རྟེན་སྐྱོང་བ་དབང་དང་ལྡན། །སྙིང་རྗེ་ཐབས་མཁས་ཐུགས་དམ་དཀྱེལ་བོ་ཆེ། །ལྷ་དང་དྲང་སྲོང་ཡི་དྭགས་སྲིན་པོ་ཀླུ། །རིག་འཛིན་རྒྱལ་པོ་དང་ནི་གདོན་གྱི་བདག་དེ་

[051A]༄༅། །དག་སོ་སོའི་དབང་པོའི་སྐུར་སྟོན་པ། །ཕྱོགས་བཅུའི་འཇིག་རྟེན་སྐྱོང་བ་བཞུགས་སོ་འཚལ། །བསྟན་པ་རྒྱས་པའི་སླད་དུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་
ཀྱིས་གཤེགས་སུ་གསོལ། །ཨོཾ་ཨེ་ཧྱ་ཧི་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ས་མ་ཡེ་སཱ་ཧཱ། ཨོཾ་རུ་ཏྲ་ཡེ། ཨོཾ་ཤ་ཏ་ས་ཧ་སྲ་ཨཀྵི་ཡེ། ཨོཾ་ཨགྣི་ཡེ། ཨོཾ་ཡ་མ་ཡེ། ཨོཾ་ནི་རི་ཏི་ཡེ། ཨོཾ་
བ་རུ་ཎ་ཡེ། ཨོཾ་བ་ཡོ་བི་ཡེ། ཨོཾ་ཀུ་བཻར་ཡེ། ཨོཾ་ཨུ་རྔྷཾ་བྲཧྨ་ན་ཡེ། སཱུརྱ་གྲ་ཧ་ཨ་དཧི་པེ་ཧ་ཡེ། ཙནྡྲ་ནཀྵ་ཏྲ་ཨ་དཧི་པ་ཏ་ཡེ། ཨོཾ་ཨརྫྷ་པྲི་ཐི་ཝི་བྷྱ་ཨ་སུ་རེ་བྷྱ་ན་གེ་བྷྱ་ས་པ་རི་ཝཱ་ར་པྲ་ཝར་
སད་ཀ་རཾ་ཨརྒྷཾ་པྲ་ཏཱི་ཙྪ་སཱ་ཧཱ། ཞེས་མཆོད་ཡོན་དང། ཀ་མ་ལ་ཡེ་སྟྭ། ཞེས་གདན་འབུལ། དེ་ནས། ཨོཾ་རུ་ཏྲ་ཡེ། ཞེས་པ་ནས། ནཱ་གེ་བྷྱ་ས་པ་རི་ཝཱ་ར་པྲ་ཝ་ར་སད་ཀ་རཾ་ཨརྒྷཾ་པྲ་ཏི་ཙྪ་སཱ་ཧཱ། ཞེས་
སོགས་ཀྱིས་ཉེར་སྤྱོད་རོལ་མེའི་བར་དབུལ། དེ་ནས། དབང་པོ་རྡོ་རྗེ་འཆང་བའི་ལྷ། །ལྷ་ཡི་རྒྱལ་པོ་གདོན་གྱི་བདག་ཤར་ཕྱོགས་གདོན་གྱི་ཚོགས་བཅས་ལ། །མཆོད་ཅིང་པ་སྟོད་དེ་ཕྱག་ཀྱང་
འཚལ། །མེ་སྟེ་བསྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག་ཤར་ལྷོ་མེ་ལྷའི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །གཤིན་རྗེ་ལག་ན་བེ་ཅོན་འཆང་

[051B]ལྷོ་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །བདེན་དང་བྲལ་བ་ལེགས་ལྡན་ལྷ། །སྲིན་པོའི་རྒྱལ་པོ་གདོན་གྱི་བདག་
ལྷོ་ནུབ་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །ཞགས་པ་ཐོགས་པ་ཆུ་ཡི་ལྷ། །ཀླུ་ཡི་རྒྱལ་པོ་གདོན་གྱི་བདག་ནུབ་ཕྱོགས་གདོན་གྱི་ཚོགས་བཅས་ལ། །མཆོད་
ཅིང་བསྟོད་དེ་ཕྱག་ཀྱང་འཚལ། །རླུང་དེ་སྲོག་ཀྱང་འཛིན་པའི་ལྷ། །རིག་འཛིན་རྒྱལ་པོ་གདོན་གྱི་བདག་ནུབ་བྱང་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །གནོད་
སྦྱིན་ལག་ན་དབྱུག་པ་ཐོགས། །ནོར་སྐྱོང་གདོན་གྱི་བདག་པོ་སྟེ། །བྱང་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །དབང་དང་ལྡན་པ་འདྲེན་པའི་ལྷ། །
འབྱུང་པོའི་རྒྱལ་པོ་གདོན་གྱི་བདག་བྱང་ཤར་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །སྟེ་ང་གི་ཚངས་པ་ཆེན་པོ་དང། །ཉི་མ་ཟླ་བ་གཟའ་ཆེན་པོ། །གཟའ་
དང་རྒྱུ་སྐར་བཅས་པ་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །འོག་གི་ཀླུ་སྟེ་ས་ཡི་ལྷ། །ས་འཛིན་ལག་པ་ཆེན་པོ་དང། །དམ་ཚིག་ཤེས་པའི་ཚོགས་བཅས་ལ། །མཆོད་ཅིང་བསྟོད་

[052A]༄༅། །དེ་ཕྱག་ཀྱང་འཚལ། །ཞེས་བས་བསྟོད་དོ། །གཏོར་མ་སྦྱིན་པ་ནི། ཨོཾ་རུ་ཏྲ་ཡེ། ཞེས་པ་ནས། ནཱ་གེ་བྷྱ་ཐས་པ་རི་ཝཱ་ར། །ན་མཿ་སརྦ་ཏ་ཐཱ་ག་ཏཱ་བྷྱོ། ཞེས་སོགས་གསུམ་དང། ཤར་
ཕྱོགས་རྡོ་རྗེ་ཅན་གྱི་ལྷ་ཚོགས་བཅས། །གཏོར་མ་ཕུལ་བ་འདི་དག་བཞེས་སུ་གསོལ། །མེ་དང་གཤིན་རྗེ་བདེན་བྲལ་སྲིན་པོའི་བདག་ཆུ་བདག་རླུང་བདག་ནོར་གྱི་བདག་པོ་སྟེ། །དབང་
ལྡན་ལྷ་སྟེ་འབྱུང་པོའི་བདག་པོ་དང། །སྟེང་གི་ཉི་ཟླ་ཚངས་པ་ཆེན་པོ་དང། །ལྷ་རྣམས་ཀུན་དང་ས་ཡི་ཀླུ་རྣམས་དང། །རི་ཡི་ལྷ་དང་གནོད་སྦྱིན་ཚོགས་རྣམས་ལ། །སོ་སོ་སོ་སོར་གཏོར་མ་
ཕུལ་བ་རྣམས། །རབ་ཏུ་དགྱེས་པ་ཡིས་ནི་བཞེས་ནས་ཀྱང། །རང་རང་ཕྱོགས་སུ་ལེགས་པར་བཞུགས་ནས་སུ། །རང་གི་བུ་སྨད་མཛའ་བཤེས་གཉིན་འདུན་དང། །ནང་མི་དམག་
དང་དཔུང་བཅས་ཐབས་ཅིག་ཏུ། །མེ་ཏོག་དྲི་དང་བྱུག་པ་གཏོར་མར་བཅས། །འདི་རྣམས་བཏུང་ཞིང་ལེགས་པར་གསོལ་ནས་ཀྱང། །བདག་གི་ལས་འདིའི་འབྲས་བུ་མཆིས་པར་མཛོད། །ཅེས་
པས་བསྔོ། མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་

[052B] །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱི་སྟོང་གྲོགས་མཛོད། །དུས་མིན་འཆི་
དང་ནད་རྣམས་དང། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་རྣམས་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་
འཕེལ་ཞིང་ཆོས་འཕེལ་དང། །བདེ་ལེགས་ཕུན་སུམ་ཚོགས་པ་དང། །ཡིད་ལ་འདོད་པ་ཀུན་འགྲུབ་ཤོག་ཅས་འཕྲིན་ལས་བཅོལ། ལྷ་དང་ལྷ་མིན་གནོད་སྦྱིན་ལྟོ་འཕྱེ་གྲུལ། །ནམ་མཁའ་
ལྡིང་དང་འདབ་བཟད་ལུས་སྲུལ་པོ། །དྲི་ཟ་སྲིན་པོ་གདོན་གྱི་རིགས་རྣམས་དང། །གང་དག་ས་ལ་གནས་པའི་རྫུ་འཕྲུལ་ཅན། །བུ་སྨད་བཅས་ཤིང་གཡོག་འཁོར་ཚོགས་རྣམས་ལ། །བདག་
གི་པུས་མོ་ས་ལ་བཙུགས་ནས་ནི། །ཐལ་མོ་སྦྱར་ནས་ཁྱེད་ལ་གསོལ་འདེབས་ཀྱི། །གསན་ནས་ཕན་གདགས་སླད་དུ་འདིར་སྤྱོན་ཅིག་ཨོཾ་ཨེ་ཧྱ་ཧི་ལོ་ཀ་ཀཱ་ར་ཡ། དེ་བ། ནཱ་ག་ཡཀཤ་
གན་དྷརྦ། ཨ་སུ་ར། ག་རུ་ཌ། ཀི་ནྨར། མ་ཧོ་ར། མ་ནུ་ཥ། ཨ་མ་ནུ་ཥ། ས་པ་རི་ཝཱ་ར་ས་མ་ཡེ་སཱ་ཧཱ། ཨོཾ་དེ་བ་ཞེས་པ་ནས། ས་པ་རི་ཝཱ་ར་པྲ་ཝཱ་ར་སད་ཀ་རཾ་ཨརྒྷཾ་པྲཏཱི་ཙྪ་སཱ་ཧཱ། ཞེས་མཆོད་ཡོན་

[053A]༄༅། །དང། སྔར་བཞིན་གདན་ཕུལ་ནས། ཉེར་སྤྱོད་རོལ་མོ་དང་བཅས་པ་གོང་བཞིན་དབུལ་ལོ། །ཨོཾ་དེ་བ། ཞེས་པ་ནས། ས་པ་རི་ཝཱ་ར་ན་མཿ་སརྦ་ཏ་ཐཱ་ག་ཏཱ་བྷྱོ། ཞེས་སོགས་གསུམ་གྱིས་གཏོར་མ་
ཕུལ་ནས། འབྱུང་པོ་གང་དག་རི་རབ་སྟེང་གནས་དང། །དགའ་བའི་ཚལ་དང་ལྷ་ཡི་གནས་རྣམས་དང། །ཤར་ནུབ་རི་དང་ཉི་ཟླའི་ཁྱིམ་རྣམས་དང། །རི་བོ་ཀུན་ལ་གང་དག་གནས་པ་དང། །
རིན་ཆེན་གླིང་ན་ལྷག་པར་གང་གནས་དང། །ཆུ་བོ་ཀུན་དང་ཆུ་བོའི་མདོ་རྣམས་དང། །མཚོ་དང་རྫིང་བུ་ལྟེང་ཀ་ཆུ་དོགས་དང། །གཡའ་ཆུ་བསིལ་མ་ཅན་གང་གནས་པ་དང། །གྲོང་དང་
ཕྱུགས་ལྷས་གྲོང་ཁྱེར་སྟོང་པ་དང། །ཁང་སྟོང་དག་དང་ལྷ་ཡི་ཁང་པ་དང། །གཙུག་ལག་ཁང་དང་མཆོད་རྟེན་གནས་རྣམས་དང། །དཀའ་ཐུབ་གནས་དང་གླང་ཆེན་བྲེས་རྣམས་དང། །
རྒྱལ་པོའི་དཀོར་ཁང་དག་ན་གང་གནས་དང། །ལམ་སྲང་སུམ་མདོ་དང་ནི་བཞི་མདོ་དང། །གང་དག་ལམ་ཆེན་དང་ནི་ཤིང་གཅིག་དྲུང། །དུར་ཁྲོད་ཆེན་པོ་ནགས་ཚལ་ཆེན་པོ་དང། །
སེང་གེ་དྲེད་དང་གཅན་གཟན་གནས་དག་དང། །འབྲོག་ཆེན་འཇིགས་སུ་རུང་བར་གང་གནས་དང། །གང་དག་གླིང་མཚོག་དག་ན་གནས་པ་དང། །ལྷུན་པོ་དུར་ཁྲོད་དག་ན་གནས་བ་

[053B] །རབ་ཏུ་དགྱེས་ཤིང་མགུ་བར་གྱུར་ནས་སུ། །ཕྲེང་བ་མེ་ཏོག་དྲི་དང་བདུག་པར་བཅས། །བསྟོད་དང་གཏོར་མ་མར་མེ་གུས་འབུལ་ན། །འདི་དག་བཏུང་ཞིང་ལེགས་པར་གསོལ་
ནས་ཀྱང། །བདག་གི་ལས་ཀྱི་འབྲས་བུ་མཆིས་པར་མཛོད། །ཅེས་འཕྲིན་ལས་བཅོལ་ལ། རང་ཉིད་སྐད་ཅིག་གིས་ཧཱུཾ་མཛད་དུ་གྱུར་པར་བསམས་ལ། ཁྲོ་བོ་འདོད་རྒྱལ་གྱི་ཕྱག་རྒྱ་བྱས་ཏེ། སངས་རྒྱས་
ཀྱི་བདེན་པ་དང། ཆོས་ཀྱི་བདེན་པ་དང། དགེ་འདུན་གྱི་བདེན་པ་དང། གསང་སྔགས་དང། རིགས་སྔགས་རྣམས་ཀྱི་བྱིན་གྱིས་བརླབས་ཀྱིས་བགེགས་ཀྱི་རིགས་གང་ཡིན་པ་དེ་དག་ཐམས་
ཅད་སྐད་ཅིག་ཐང་ཅིག་ཡུད་ཙམ་དེ་ཉིད་ལ་འདིར་མཆིས་པར་འགྱུར་ཅིག་ཨོཾ་ཊཀྐི་ཧཱུཾ་ཛེཿ་ཞེས་བགེགས་འཁོར་བཅས་མདུན་དུ་བཀུག་པར་བསམ། ཨོཾ་གུང་ཀ་རི་གུང་ཀ་རིསཱ་ཧཱ། ཨོཾ་པི་ཙི་པི་ཙི་སཱ་ཧཱ་
ཨོཾ་གུང་གུང་སཱ་ཧཱ། ས་པ་རི་ཝཱ་ར་པྲ་ཝ་ར་སད་ཀ་རཾ་ཨརྒྷཾ་པྲ་ཏཱི་ཙྪ་སཱ་ཧཱ། ཞེས་མཆོད་ཡོན་དང་གདན་སྔར་བཞིན་ཕུལ་ཏེ། ཉེར་སྤྱོད་རོལ་མོ་བཅས་གོང་བཞིན་དབུལ། །ཨོཾ་གུར་ཀ་རི་ཞེས་པ་ནས། ས་པ་རི་ཝཱ་ར་
ནམ་སརྦ་ཏ་ཐཱ་ག་ཏཱ་བྷྱོ། ཞེས་སོགས་གསུམ་གྱིས་གཏོར་མ་འབུལ། གང་ཞིག་མཚན་མོ་རྒྱུ་བ་ཡི། །འབྱུང་པོ་རྣམས་དང་ཤ་ཟ་དང། །སྲིན་པོ་ཤ་རྗེན་ཟ་བ་དང། །སེམས་ཅན་རྣམ་པ་སྣ་ཚོགས་དང། །

[054A]༄༅། །ལྗོན་ཤིང་གེལ་བ་སོགས་གནས་པ། །དེ་དང་དེ་ལ་གཏོར་མ་ནི། །བཟའ་བ་ཤ་ཆང་ལ་ཕུག་བཅས། །འབྲས་ཆེན་འབྲས་བུ་མང་པོ་དང། །མཆོད་པ་འདི་ཡིས་མགུ་བྱོས་པ། །གནོད་
པའི་བསམ་པ་ཞི་བ་དང། །བདག་ཅག་རྣམས་ལ་ཕན་པའི་ཡིད། །དེ་རིང་ཕན་ཆད་བསྐྱེད་བར་གྱིས་རྒྱན་གྱིས་བརྒྱན་པར་བྱས་ཀྱང་ཆོས་སྤྱོད་ཅིང། །དུལ་ཞིང་ཡང་དག་སྡོམ་ལ་ཚངས་
པར་སྤྱོད། །འབྱུང་བོ་ཀུན་ལ་ཆད་པ་སྤངས་པ་སྟེ། །དགེ་སློང་དགེ་སྦྱོང་དེ་ཡིན་བྲམ་ཟེ་དེ། །མཚོན་ཆས་མི་འཇིགས་གང་ཡང་མེད། །འཚོ་བའི་སྲོག་ལ་ཀུན་ཀྱང་འཇམ། །རང་གི་
ལུས་ལ་དཔེ་ལོང་ལ། །གཞན་ལ་གནོད་པར་མ་བྱེད་ཅིག་ཨོཾ་ཆེན་པོ་འམ་ཆུང་ངུ་གང་དག་གི། །ལུས་ལ་མངོན་པར་གནོད་གྱུར་པའི། །ནད་དེ་ཉེ་བར་ཕྱུང་ནས་སུ། །གདོན་དེ་
རང་གི་གནས་སུ་དེངས། །དེ་ལྟར་བདག་གིས་ཅི་ནུས་ཀྱིས། །མཆོད་དང་བསྙེན་བཀུར་བྱས་པ་ཡིས། །དམ་ཚིག་གནས་ལ་གནས་ནས་སུ། །བདག་གི་འདོད་པ་བསྐང་བར་མཛོད། །
རྟག་ཏུ་དམ་ཚིག་ལ་གནས་ཤིང། །འདིར་ནི་རྒྱུ་སྦྱོར་ཡོན་བདག་གི། །ནད་དེ་ཉེ་བར་སོལ་མཛོད་ལ། །གདོན་རྣམས་རང་གི་གནས་སུ་དེངས། །སརྦ་བིགྷྣན་ག་ཙྪ། ཞེས་བགེགས་

[054B] ཨོཾ་དེ་བ་ཞེས་པ་ནས་ས་པ་རི་ཝཱ་ར་པྲ་ཝ་ར་སད་ཀ་རཾ་ཨརྒྷཾ་པྲ་ཏཱི་ཙྪ་སཱ་ཧཱ། གཙྪ་ཞེས་སྡེ་བརྒྱད་འཁོར་བཅས་རང་གནས་སུ་གཤེགས་པར་གྱུར་པར་
བསམ། ཨོཾ་རུ་ཏྲ་ཡེ། ཞེས་པ་ནས། ས་པ་རི་ཝཱ་ར་པྲ་ཝ་ར་སད་ཀ་རཾ་ཨརྒྷཾ་པྲ་ཏཱི་ཙྪ་སཱ་ཧཱ། གཙྪ་ཞེས། ཕྱོགས་སྐྱོང་འཁོར་བཅས་རང་གནས་སུ་གཤེགས་པར་གྱུར། ན་མཿ་སམ་ནྟ་བུ་དྡྷ་ནཾ་
སརྦ་ཏ་ཐཱ་ག་ཏ་ཨ་བ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། ཞེས་ལན་གསུམ་གྱིས་ཡི་དྭགས་ལ་གཏོར་མ་སྦྱིན། སྤྱིན་པ་རྒྱ་ཆེར་གྱུར་པ་ཞེས་པ་ནས་གྲོལ་གྱུར་ཅིག་སརྦ་མངྒ་ལཾ།    ༈   
རྗེའི་ཤཱ་ཀྱའི་རིགས་འཁྲུངས་ཤིང། །གཞན་གྱིས་མི་ཐུབ་བདུད་ཀྱི་དཔུང་བཅོམ་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱ་ཀྱའི་རྒྱལ་པོ་དེ་ལ་ཕྱག་འཚལ་ལོ། །གང་གིས་དང་
པོར་བྱང་ཆུབ་ཐུགས་བསྐྱེད་ནས། །བསོད་ནམས་ཡེ་ཤེས་ཚོགས་གཉིས་རྫོགས་མཛད་ཅིང། །དུས་འདིར་མཛད་པ་རྒྱ་ཆེན་འགྲོ་བ་ཡི། །མགོན་གྱུར་ཁྱོད་ལ་བདག་གིས་བསྟོད་པར་བགྱི། །
ལྷ་རྣམས་འདུལ་མཛད་འདུལ་བའི་དུས་གཟིགས་ནས། །ལྷ་ལས་བབས་ནས་གླང་ཆེན་ལྟར་གཤེགས་ཏེ། །རིགས་ལ་གཟིགས་ནས་ལྷ་མོ་སྒྱུ་འཕྲུལ་མའི། །ལྷུམས་སུ་ཞུགས་པར་མཛད་

[055A]༄༅། །ལ་ཕྱག་འཚལ་ལོ། །ཟླ་བ་བཅུ་རྫོགས་ཤཱཀྱའི་སྲས་པོ་ནི། །བཀྲ་ཤིས་ལུ་མབིའི་ཚལ་དུ་བལྟམས་པའི་ཚེ། །ཚངས་དང་བརྒྱ་བྱིན་གྱིས་བཏུད་མཚན་མཆོག་ནི། །བྱང་ཆུབ་
རིགས་སུ་ངེས་མཛད་ཕྱག་འཚལ་ལོ། །གཞོན་ནུ་སྟོབས་ལྡན་མི་ཡིས་སེང་གེ་དེས། །ཨཾ་ག་མ་ག་དཧར་ནི་སྒྱུ་རྩལ་བསྟན། །སྐྱེ་བོ་དྲེགས་པ་ཅན་རྣམས་ཚར་བཅད་ནས། །འགྲན་ཟླ་མེད་
པར་མཛད་ལ་ཕྱག་འཚལ་ལོ། །འཇིག་རྟེན་ཆོས་དང་མཐུན་པར་བྱ་བ་དང། །ཁ་ན་མ་ཐོ་སྤང་ཕྱིར་བཙུན་མོ་ཡི། །འཁོར་དང་ལྡན་མཛད་ཐབས་ལ་མཁས་པ་ཡིས། །རྒྱལ་སྲིད་སྐྱོང་
པར་མཛད་ལ་ཕྱག་འཚལ་ལོ། །འཁོར་བའི་བྱ་བ་སྙིང་པོ་མེད་གཟིགས་ནས། །ཁྱིམ་ནས་བྱུང་སྟེ་མཁའ་ལ་གཤེགས་ནས་ཀྱང། །མཆོད་རྟེན་རྣམ་དག་དྲུང་དུ་ཉིད་ལས་ཉིད། །
རབ་ཏུ་བྱུང་བར་མཛད་ལ་ཕྱག་འཚལ་ལོ། །བརྩོན་པས་བྱང་ཆུབ་འགྲུབ་པ་དགོངས་ནས་ཀྱང། །ནཻ་རཉྫ་རིའི་འགྲམ་དུ་ལོ་དྲུག་ཏུ། །དཀའ་བ་སྤྱད་མཛད་བརྩོན་འགྲུས་མཐར་ཕྱིན་ནས། །
བསམ་གཏན་མཆོག་བརྙེས་མཛད་ལ་ཕྱག་འཚལ་ལོ། །ཐོག་མ་མེད་ནས་འབད་པ་དོན་ཡོད་ཕྱིར། །མ་ག་ནྷ་ཡི་བྱང་ཆུབ་ཤིང་དྲུང་དུ། །སྐྱིལ་ཀྲུང་མི་གཡོ་མངོན་པར་སངས་རྒྱས་ནས། །

[055B] །ཐུགས་རྗེས་འགྲོ་ལ་མྱུར་དུ་གཟིགས་ནས་ནི། །ཝཱ་ར་ཎ་སི་ལ་སོགས་གནས་མཆོག་ཏུ། །ཆོས་ཀྱི་འཁོར་ལོ་བསྐོར་ནས་གདུལ་བྱ་རྣམས། །ཐེག་པ་
གསུམ་ལ་འགོད་མཛད་ཕྱག་འཚལ་ལོ། །གཞན་གྱི་རྒོལ་བ་ངན་པ་ཚར་བཅད་ནས། །མུ་སྟེགས་སྟོན་པ་དྲུག་དང་ལྷས་བྱིན་སོགས། །འཁོར་མོ་འཇིག་གི་ཡུལ་དུ་བདུད་རྣམས་བཏུལ། །
ཐུབ་པ་གཡུལ་ལས་རྒྱལ་ལ་ཕྱག་འཚལ་ལོ། །སྲིད་པ་གསུམ་ན་དཔེ་མེད་ཡོན་ཏན་གྱིས། །མཉན་དུ་ཡོད་པར་ཆོ་འཕྲུལ་ཆེན་པོ་བསྟན། །ལྷ་མི་འགྲོ་བ་ཀུན་གྱིས་རབ་མཆོད་དེ། །བསྟན་པ་
རྒྱས་པར་མཛད་ལ་ཕྱག་འཚལ་ལོ། །ལེ་ལོ་ཅན་རྣམས་ཆོས་ལ་བསྐུལ་བའི་ཕྱིར། །རྩྭ་མཆོག་གྲོང་གི་ས་གཞི་གཙང་མ་རུ། །འཆི་མེད་རྡོ་རྗེ་ལྟ་བུའི་སྐུ་བཤིག་ནས། །མྱ་ངན་འདའ་བར་
མཛད་ལ་ཕྱག་འཚལ་ལོ། །ཡང་དག་ཉིད་དུ་འཇིག་པ་མེད་གཟིགས་ཀྱང། །མ་འོངས་སེམས་ཅན་བསོད་ནམས་བསག་བྱའི་ཕྱིར། །དེ་ཉིད་དུ་ནི་རིང་བསྲེལ་མང་སྤྲུལ་ནས། །སྐུ་གདུང་ཆ་
བརྒྱད་མཛད་ལ་ཕྱག་འཚལ་ལོ། །དེ་ལྟར་བསྟན་པའི་བདག་པོ་བཅོན་ལྡན་གྱི། །མཛད་པའི་ཚུལ་ལ་མདོ་ཙམ་བསྟོད་པ་ཡི། །དགེ་བས་འགྲོ་བ་ཀུན་གྱི་སྤྱོད་པ་ཡང། །བདེ་གཤེགས་ཉིད་ཀྱི་

[056A]༄༅། །མཛད་དང་མཚུངས་པར་ཤོག་དེ་བཞིན་གཤེགས་པ་ཁྱེད་སྐུ་ཅི་འདྲ་དང། །འཁོར་དང་སྐུ་ཚེའི་ཚད་དང་ཞིང་ཁམས་དང། །ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་
འདྲ་ཁོ་ན་བདག་སོགས་འགྱུར་བར་ཤོག་ཁྱོད་ལ་བསྟོད་ཅིང་གསོལ་བ་བཏབ་པའི་མཐུས། །བདག་སོགས་གང་དུ་གནས་པའི་ས་ཕྱོགས་དེར། །ནད་གདོན་དབུལ་འཐོངས་འཐབ་རྩོད་
ཞི་བ་དང། །ཆོས་དང་བཀྲ་ཤིས་འཕེལ་བར་མཛད་དུ་གསོལ། །སྟོན་པ་འཇིག་རྟེན་ཁམས་སུ་བྱོན་པ་དང། །བསྟན་པ་ཉི་འོད་བཞིན་དུ་གསལ་བ་དང། །བསྟན་འཛིན་བུ་སློབ་ཤིན་ཏུ་
མཐུན་པ་ཡིས། །བསྟན་པ་ཡུན་རིང་གནས་པའི་བཀྲ་ཤིས་ཤོག་ཅེས་པ་འདི་ནི་འབྲི་གུད་སྐྱོབ་པ་འཇིག་རྟེན་གསུམ་མགོན་གྱིས་མཛད་པར་གྲགས་སོ།    ༈    །ན་མོ་ཤྲཱི་གུ་རུ་མ་ཉྫུ་གྷོ་ཥཱ་ལ། སྐབས་
གསུམ་པ་དང་དབང་པོའི་དགྲ། །དྲི་ཟ་གདེངས་ཅན་གྲུབ་པའི་གཙོ། །ཀུན་གྱི་གཙུག་རྒྱན་ནོར་བུ་ཡིས། །གང་གི་ཞབས་པད་མཛེས་བྱས་པ། །གསེར་འོད་འཁྱུག་པའི་དཔལ་གྱིས་
བརྗིད་པའི་སྐུ། །དྲི་ཟའི་དབྱངས་ཀྱིས་བསྐྲུན་དུ་མེད་པའི་གསུང། །ཉི་མ་བྱེ་བའི་མདངས་ལས་གསལ་བའི་ཐུགས། །མཐའ་ཡས་འགྲོ་བའི་འདྲེན་མཆོག་ཤཱཀྱའི་ཏོག་དག་པའི་

[056B] །ཆུ་གཏེར་དབུས་ན་ཡོངས་སུ་གསལ་བ་བཞིན། །དང་བའི་ཡིད་མཚོར་ཁྱོད་ཀྱི་ཡོན་ཏན་གྱི། །གཟུགས་བརྙན་མ་འདྲེས་གསལ་བར་རབ་བཀོད་ནས། །
ཟླ་ཟེར་ཕོག་པའི་ཆུ་སྐྱེས་གཞོན་ནུ་བཞིན། །ལག་པའི་སོར་མོ་སྙིང་གའི་ངོས་སུ་ཟུམ། །རྩེ་གཅིག་ཡིད་ཀྱིས་ཁྱོད་སྐུར་མངོན་ཕྱོགས་ཏེ། །ཅུང་ཟད་བསྟོད་ལ་ཐུགས་རྗེ་ཅན་ཁྱོད་དགོངས། །སྐར་
མའི་ཚོགས་ཀྱིས་མཁའ་ལ་ཟླ་བ་བཞིན། །རྒྱལ་སྲས་དཔའ་བོ་རྣམས་ཀྱིས་ཀུན་ནས་བསྐོར། །བ་ལང་ཁྱུ་ཡི་ཐོག་མར་ཁྱུ་མཆོག་བཞིན། །དགྲ་བཅོམ་འཁོར་གྱི་ཚོགས་ཀྱིས་མདུན་དུ་བདར། །
ནམ་མཁའི་ཁྱོན་ཀུན་འགེངས་པའི་འོད་ཟེར་གྱི། །དྲ་བ་སྟོང་གི་ཡོངས་སུ་དཀྲིགས་པའི་སྐུམ། །ནམ་མཁའི་ལམ་ནས་ཆོས་འཕྲུལ་དུ་མ་ཡིས། །དང་པའི་རྒྱལ་པོ་བཞིན་དུ་ལྡིང་ཞིང་གཤེགས། །
དེ་ཚེ་རིང་ནས་བསྐྲུན་པའི་བཟང་པོའི་ལས། །ཡོངས་སུ་སད་པའི་ལྷ་མི་སྟོང་ཕྲག་བརྒྱ། །ཁྱོད་ཞལ་མཐོང་བའི་མོད་ལ་མི་བསྲུན་ཡིད། །ཉེས་བརྒྱའི་འཆིང་བ་ཀུན་ནས་ལྷོད་པར་གྱུར། །
དཔའ་བོ་ཁྱོད་ཀྱིས་བྱང་ཆུབ་ཤིང་དྲུང་དུ། །མཁྱེན་བརྩེའི་དཔུང་གིས་ཡིད་སྲུབས་བདག་པོའི་སྡེ། །མ་ལུས་ཟིལ་གྱིས་གནོན་པར་མཛད་པ་ནི། །དྲག་པོའི་རླུང་དང་ཉེ་བའི་སྤྲིན་ནག་བཞིན་

[057A]༄༅། །མདའ་མཚོན་གོ་ཆ་མ་བཟུང་བར། །རང་ཉིད་གཅིག་པུས་བྱེ་བའི་བདུད། །མ་ལུས་ཕམ་མཛད་གཡུལ་གྱི་ལས། །ཁྱོད་ལས་གཞན་པ་སུ་ཡིས་ཤེས། །དེ་ལྟར་ཁྱོད་ཀྱི་བྱམས་པའི་
མེས། །འདོད་ལྷའི་སྙིང་ནི་རབ་གདུངས་ཀྱང། །བརྩེ་བའི་གཏེར་ཁྱོད་ལུས་ཅན་ལ། །རིས་སུ་ཆད་པར་གྱུར་པ་མེད། །ཁྱོད་ནི་འགྲོ་བའི་དོན་གྱི་སླད། །ཅུང་ཟད་ཙམ་ཡང་མི་ངལ་ཞིང། །
འགྲོ་བ་རྣམས་ཀྱང་ཁྱོད་ཀྱི་ནི། །ཡོན་ཏན་བརྗོད་ལ་ངལ་མ་གྱུར། །རྒྱ་མཚོའི་ཀློང་ལྟར་རབ་ཏུ་ཟབ་པའི་ཐུགས། །ལྷ་ཡི་རྔ་བཞིན་ལེགས་པར་འདོམས་པའི་གསུང། །ལྷུན་པོའི་སྤོ་
ལྟར་མངོན་པར་འཕགས་པའི་སྐུ། །མཐོང་ཐོས་དྲན་པས་དོན་ལྡན་མཛད་པ་ཁྱོད། །འཇིག་རྟེན་ཀུན་གྱི་སེམས་ཅན་ཐམས་ཅད་ཀྱིས། །དུས་གཅིག་ཉིད་དུ་ཐེ་ཚོམ་དོན་ཞུས་ཀྱང། །དེ་དག་
རེ་རེའི་མདུན་དུའང་ངེ་སྙིད་ཀྱི། །སྐུ་དང་གསུང་གི་བཀོད་པ་དུས་གཅིག་ཏུ། །མཛད་པ་མཛད་ཀྱང་རྟོག་པ་ཉེར་ཞི་པ། །ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི། །ཚུལ་འདི་རྒྱལ་སྲས་
རང་རྒྱལ་ཉན་ཐོས་ཀྱིས། །ཇི་ཙམ་བརྟགས་ཀྱང་བློ་ཡི་ཡུལ་མིན་ན། །ཚངས་དང་དབང་པོ་སོགས་ཀྱིས་སྨོས་ཅི་འཚལ། །མཁའ་ལྡིང་དབང་པོས་མཁའ་ལ་བགྲོད་བགྲོད་ནས། །ནམ་

[057B] །ནམ་མཁའ་ཟད་པས་ལྡོག་པར་མི་འགྱུར་བཞིན། །ཁྱོད་ཀྱི་ཡོན་ཏན་བརྗོད་པའང་དེ་ལྟར་ལགས། །གཤོག་རྩལ་རབ་ཏུ་རྫོགས་པའི་མཁའ་ལྡིང་གིས། །
བསྲོད་པའི་ལམ་དུ་བྱིའུ་རྩོལ་བ་ལྟར། །སྟོབས་བཅུ་མངའ་བ་གང་དུ་གཤེགས་པ་ཡི། །ལམ་མཆོག་དེར་ནི་འཇུག་པར་འདོད་པ་བདག་གནས་ལུགས་དོན་ལ་ལྟ་བའི་བློ་མིག་ཉམས། །
ངེས་འབྱུང་བྱང་ཆུབ་སེམས་ཀྱི་འབྱོར་བས་དབུལ། །སྟོབས་ལྡན་ཉོན་མོངས་དགྲ་བོས་རྒྱུན་དུ་གཙོས། །བདག་འཛིན་གཅོད་རོང་ཟབ་མོའི་སྤུབས་སུ་ལྷུང། །འདི་འདྲའི་ཉམ་ཐག་གནས་སུ་
གྱུར་ལགས་པ། །བརྩེ་ཆེན་ཁྱོད་ཀྱིས་ཡལ་བར་འདོར་ལགས་ན། །དམན་པ་རྣམས་ལ་ཆེས་ཆེར་བརྩེ་བའི་མགོན། །ཁྱོད་ལས་གཞན་པ་གང་ལ་སྐྱབས་སུ་བཟུང། །སྙིགས་མ་ལྔ་ཡིས་ཧ་
ཅང་སྤགས་པ་ཡི། །ཞིང་འདི་གཞན་གྱིས་སྤངས་དུས་མགོན་ཁྱོད་ཀྱིས། །ཡོངས་སུ་བཟུང་སྟེ་རྒྱལ་བ་སྲས་བཅས་ཀྱིས། །པད་དཀར་ལྟ་བུར་བསྔགས་པའི་དགོས་པའང་ཅི། །འོན་ཀྱང་ཁྱོད་
ཀྱི་འཕྲིན་ལས་གདུལ་བྱ་ལ། །མ་བཏོགས་བཏང་སྙོམས་ཅུང་ཟད་མི་མངའ་བས། །སྐལ་ངན་བདག་གི་ཉེས་པ་ཁོ་ནར་ཟད། །དེ་ཕྱིར་ཁྱོད་ལ་སྐྱོན་གྱི་སྐབས་མེད་པས། །དེང་ནས་བྱང་ཆུབ་སྙིང་

[058A]༄༅། །པོར་བདུད་སྡེ་ལས། །ཇི་སྲིད་རྒྱལ་བར་མ་གྱུར་དེ་སྲིད་དུ། །སྐྱེ་ཞིང་སྐྱེ་བར་ཁྱོད་ཀྱིས་རྗེས་བཟུང་ནས། །   ༈   
པ་ཁྱེད་སྐུ་ཅི་འདྲ་དང།   ྾    ྾    ྾    ྾    ྾    ྾    ྾    ྾    ྾ སྟོན་པ་འཇིག་རྟེན་ཁམས་སུ་བྱོན་པ་དང།   ྾    ྾    ྾ 
སྦྱར་བའོ།    ༈    །ན་མོ་གུ་རུ་མྙྫུ་གྷོ་ཥཱ་ཡ། གང་ཞིག་གཟིགས་ཤིང་གསུང་པ་ཡི། །མཁྱེན་དང་སྟོན་པ་བླ་ན་མེད། །རྒྱལ་བ་རྟེན་ཅིང་འབྲེལ་བར་འབྱུང། །གཟིགས་ཤིང་འདོམས་པ་དེ་
ལ་འདུད། །འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་བ་མ་རིག་སྟེ། །གང་ཞིག་མཐོང་བས་དེ་ལྡོག་པ། །རྟེན་ཅིང་འབྲེལ་བར་འབྱུང་བར་གསུངས། །དེ་ཚེ་བློ་དང་ལྡན་པ་ཡིས། །རྟེན་ཅིང་
འབྲེལ་བར་འབྱུང་བའི་ལམ། །ཁྱོད་ཀྱི་བསྟན་པའི་གནད་ཉིད་དུ། །ཇི་ལྟར་ཁོང་དུ་ཆུད་མི་འགྱུར། །དེ་ལྟ་ལགས་ན་མགོན་ཁྱོད་ལ། །བསྟོད་པའི་སྒོར་ནི་སུ་ཞིག་གིས། །བརྟེན་
ནས་འབྱུང་བ་གསུང་པ་ལས། །ངོ་མཚར་གྱུར་པ་ཅི་ཞིག་རྙེད། །གང་གང་རྐྱེན་ལ་རག་ལས་པ། །དེ་དེ་རང་བཞིན་གྱིས་སྟོང་ཞེས། །གསུང་པ་འདི་ལས་ཡ་མཚན་པའི། །ལེགས་འདོམས་

[058B] །གང་དུ་བཟུང་བས་བྱིས་པ་རྣམས། །མཐར་འཛིན་འཆིང་བ་བརྟན་བྱེད་པ། །དེ་ཉིད་མཁས་ལ་སྤྲོས་པ་ཡི། །དྲ་བ་མ་ལུས་གཅོད་པའི་སྒོ། །བསྟན་འདི་གཞན་དུ་མ་མཐོང་བས། །སྟོན་པ་ཞེས་
བྱ་ཁྱོད་ཉིད་དེ། །ཝ་སྐྱེས་ལ་ནི་སེང་གེ་བཞིན། །མུ་སྟེགས་ཅན་ལའང་གཅམ་བུའི་ཚིག་ཨེ་མའོ་སྟོན་པ་ཨེ་མའོ་སྐྱབས། །ཨེ་མའོ་སྨྲ་མཆོག་ཨེ་མའོ་མགོན། །རྟེན་ཅིང་འབྲེལ་འབྱུང་ལེགས་གསུང་བའི། །སྟོན་པ་དེ་
ལ་བདག་ཕྱག་འཚལ། །ཕན་མཛད་ཁྱོད་ཀྱིས་འགྲོ་བ་ལ། །སྨན་པའི་སླད་དུ་བཀའ་སྩལ་པ། །བསྟན་པའི་སྙིང་པོ་སྟོང་པ་ཉིད། །ངེས་པའི་རྒྱུ་མཚན་ཟླ་མེད་པ། །རྟེན་ཅིང་འབྲེལ་བར་འབྱུང་བའི་ཚུལ། །འགལ་བ་
དང་ནི་མ་གྲུབ་པར། །མཐོང་བ་འདི་ཡིས་ཁྱོད་ཀྱི་ལུགས། །ཇི་ལྟར་ཁོང་དུ་ཆུད་པར་ནུས། །ཁྱོད་ནི་ནམ་ཞིག་སྟོང་པ་ཉིད། །རྟེན་འབྱུང་དོན་དུ་མཐོང་བ་ན། །རང་བཞིན་གྱིས་ནི་སྟོང་པ་དང། །བྱ་བྱེད་འཐད་པའང་མི་འགལ་ཞིང། །དེ་ལས་
བཟློག་པར་མཐོང་བ་ན། །སྟོང་ལ་བྱ་བ་མི་རུང་ཞིང། །བྱ་དང་བཅས་ལ་སྟོང་མེད་པས། །ཉམ་ངའི་གཡས་དུ་ལྟུང་བར་བཞེད། །དེ་ཕྱིར་ཁྱོད་ཀྱི་བསྟན་པ་ལ། །རྟེན་འབྱུང་མཐོང་བ་ལེགས་པར་བསྔགས། །དེ་ཡང་ཀུན་ཏུ་མེད་པ་
དང། །རང་བཞིན་གྱིས་ནི་ཡོད་པས་མིན། །ལྟོས་མེད་ནམ་མཁའི་མེ་ཏོག་བཞིན། །དེས་ན་མ་བརྟེན་ཡོད་མ་ཡིན། །ངོ་བོས་གྲུབ་ན་དེ་འགྲུབ་པ། །རྒྱུ་དང་རྐྱེན་ལ་ལྟོས་པ་འགལ། །དེ་ཕྱིར་བརྟེན་ནས་འབྱུང་བ་ལས། །

[059A]༄༅། །མ་གཏོགས་ཆོས་འགའ་ཡོད་མིན་པས། །རང་བཞིན་གྱིས་ནི་སྟོང་པ་ལས། །མ་གཏོགས་ཆོས་འགའ་མེད་པར་གསུངས། །རང་བཞིན་ལྡོག་པ་མེད་པའི་ཕྱིར། །ཆོས་རྣམས་
རང་བཞིན་འགའ་ཡོད་ན། །མྱ་ངན་འདས་པ་མི་རུང་ཞིང། །སྤྲོས་ཀུན་ལྡོག་པ་མེད་པར་གསུངས། །དེ་ཕྱིར་རང་བཞིན་རྣམ་བྲལ་ཞེས། །སེང་གེའི་སྒྲ་ཡིས་ཡང་ཡང་དུ། །མཁས་པའི་
ཚོགས་སུ་ལེགས་གསུངས་པ། །འདི་ལ་སུ་ཡིས་དགོང་པར་ནུས། །རང་བཞིན་འགའ་ཡང་མེད་པ་དང། །འདི་ལ་བརྟེན་ནས་འདི་འབྱུང་བའི། །རྣམ་གཞག་ཐམས་ཅད་འཐད་པ་
གཉིས། །མི་འགལ་འདུ་བ་སྨོས་ཅི་དགོས། །བརྟེན་ནས་འབྱུང་བའི་རྒྱུ་མཚན་གྱིས། །མཐར་ལྟ་བ་ལ་མི་བརྟེན་ཞེས། །ལེགས་གསུངས་འདི་ནི་མགོན་ཁྱོད་ཀྱི། །སྨྲ་བ་བླ་ན་མེད་པའི་
རྒྱུ། །འདི་ཀུན་ངོ་བོས་སྟོང་བ་དང། །འདི་ལས་འདི་འབྲས་འབྱུང་བ་ཡི། །ངེས་པ་གཉིས་པོ་ཕན་ཚུན་དུ། །གེགས་མེད་པར་ནི་གྲོགས་བྱེད་པ། །འདི་ལས་ངོ་མཚར་གྱུར་བ་དང། །
འདི་ལས་རྨད་དུ་བྱུང་བ་གང། །ཚུལ་འདིས་ཁྱོད་ལ་བསྟོད་ན་ནི། །བསྟོད་པར་འགྱུར་གྱི་གཞན་དུ་མིན། །རྨོངས་པས་བྲན་དུ་བཟུང་བ་ཡིས། །གང་ཞིག་ཁྱོད་དང་ཞེ་འགྲས་པ། །དེ་

[059B] །མི་བཟོད་གྱུར་ལ་མཚར་ཅི་ཡོད། །ཁྱོད་ཀྱི་གསུང་གི་གཅེས་པའི་མཛོད། །བརྟེན་ནས་འབྱུང་བར་ཁས་བླངས་ནས། །སྟོང་ཉིད་ང་རོ་མི་བཟོད་པ། །འདི་ལ་ཁོ་
བོ་ངོ་མཚར་གྱུར། །རང་བཞིན་མེད་ལ་བཀྲི་བའི་སྒོ། །བླ་མེད་རྟེན་ཅིང་འབྲེལ་འབྱུང་གི། །མིང་ཉིད་ཀྱིས་ནི་རང་བཞིན་དུ། །འཛིན་ན་ད་ཀོ་སྐྱེ་བོ་འདི། །འཕགས་མཆོག་རྣམས་ཀྱིས་
ལེགས་བགྲོད་པའི། །འཇུག་དོགས་ཟླ་དང་བྲལ་གྱུར་པ། །ཁྱོད་དགྱེས་གྱུར་པའི་ལམ་བཟང་དེར། །ཐབས་གང་གིས་ནི་བཀྲི་བར་བྱ། །རང་བཞིན་བཅོས་མིན་ལྟོས་མེད་དང། །རྟེན་
འབྲེལ་ལྟོས་དང་བཅོས་མ་གཉིས། །ཇི་ལྟ་བུར་ན་གཞི་གཅིག་ལ། །མི་འགལ་འདུ་བ་ཉིད་དུ་འགྱུར། །དེ་ཕྱིར་བརྟེན་ནས་འབྱུང་བ་གང། །རང་བཞིན་གྱིས་ནི་གདོད་མ་ནས། །རྣམ་
པར་དབེན་ཡང་དེར་སྣང་བས། །འདི་ཀུན་སྒྱུ་མ་བཞིན་དུ་གསུངས། །ཁྱོད་ཀྱིས་ཇི་ལྟར་བསྟན་པ་ལ། །རྒོལ་བ་འགས་ཀྱང་ཆོས་མཐུན་དུ། །གླགས་མི་རྙེད་པར་གསུངས་པ་ཡང། །འདི་ཉིད་
ཀྱིས་ནི་ལེགས་པར་ཁུམས། །ཅི་སླད་ཅེ་ན་འདི་བཤད་པས། །མཐོང་དང་མ་མཐོང་དངོས་པོ་ལ། །སྒྲོ་འདོགས་པ་དང་སྐུར་འདེབས་ཀྱི། །གོ་སྐབས་རིང་དུ་མཛད་པྱིར་རོ། །ཁྱོད་ཀྱི་སྨྲ་བ་ཟླ་

[060A]༄༅། །མེད་པར། །མཐོང་བའི་རྒྱུ་མཚན་རྟེན་འབྱུང་གི། །ལམ་འདི་ཉིད་ཀྱིས་གསུང་གཞན་ཡང། །ཚད་མར་གྱུར་པ་ངེས་པ་སྐྱེ། །དོན་བཞིན་གཟིགས་ནས་ལེགས་གསུངས་
པ༑ །ཁྱོད་ཀྱི་རྗེས་སུ་སློབ་པ་ལ། །རྒུད་པ་ཐམས་ཅད་རིང་དུ་གྱུར། །ཉེས་ཀུན་རྩ་བ་ལྡོག་ཕྱིར་རོ། །ཁྱོད་ཀྱི་བསྟན་ལས་ཕྱིར་ཕྱོགས་པས། །ཡུན་རིང་ངལ་བ་བསྟེན་བྱ་ཀྱང། །ཕྱི་ཕྱིར་
སྐྱོན་རྣམས་བོས་པ་བཞིན། །བདག་ཏུ་ལྟ་བ་བརྟན་ཕྱིར་རོ། །ཨེ་མ་འོ་མཁས་པས་འདི་གཉིས་ཀྱི། །ཁྱད་པར་ཁོང་དུ་ཆུད་གྱུར་པ། །དེ་ཚེ་རྐང་གི་ཁོང་ནས་ནི། །ཁྱོད་ལ་ཅི་ཕྱིར་གུས་མི་
འགྱུར༑ །ཁྱོད་གསུང་དུ་མ་ཅི་ཞིག་སྨོས། །ཆ་ཤས་རེ་ཡི་དོན་ཙམ་ལའང། །འོལ་སྤྱི་ཙམ་གྱི་ངེས་རྙེད་པ། །དེ་ལའང་མཆོག་གི་བདེ་བ་སྟེར། །ཀྱི་ཧུད་བདག་བློ་རྨོངས་པས་བཅོམ། །འདི་
འདྲའི་ཡོན་ཏན་ཕུང་པོ་ལ། །རིང་ནས་སྐྱབས་སུ་སོང་གྱུར་ཀྱང། །ཡོན་ཏན་ཆ་ཙམ་མ་འཚལ་ཏོ། །འོན་ཀྱང་འཆི་བདག་ཁར་ཕྱོགས་པའི། །སྲོག་གི་རྒྱུན་ནི་མ་ནུབ་པར། །ཁྱོད་ལ་ཅུང་
ཟད་ཡིད་ཆེས་པ། །འདི་ཡང་སྐལ་བ་བཟང་སྙམ་བགྱིད། །སྟོན་པའི་ནང་ན་རྟེན་འབྲེལ་སྟོན་པ་དང། །ཤེས་རབ་ནང་ན་རྟེན་འབྲེལ་ཤེས་པ་གཉིས། །འཇིག་རྟེན་དག་ན་རྒྱལ་བའི་དབང་

[060B] །ཕུལ་བྱུང་ལེགས་པར་ཁྱོད་མཁྱེན་གཞན་གྱིས་མིན། །ཁྱེད་ཀྱིས་ཇི་སྙེད་བཀའ་སྩལ་པ། །རྟེན་འབྲེལ་ཉིད་ལས་བརྩམས་ཏེ་འཇུག་དེ་ཡང་མྱ་ངན་འདའ་ཕྱིར་ཏེ། །ཞི་འགྱུར་
མིན་མཛད་ཁྱོད་ལ་མེད། །ཀྱེ་མའོ་ཁྱོད་ཀྱི་བསྟན་པ་ནི། །གང་གི་རྣ་པའི་ལམ་སོང་བ། །དེ་དག་ཐམས་ཅད་ཞི་འགྱུར་ཕྱིར། །ཁྱོད་བསྟན་འཛིན་པར་སུ་མི་གུས། །ཕས་རྒོལ་མཐའ་དག་འཇོམས་པ་དང། །ལྟག་འོག་འགལ་འདུས་སྟོང་བ་དང། །སྐྱེ་རྒུའི་དོན་གཉིས་སྟེར་བྱེད་པ། །ལུགས་འདིར་ཁོ་བོ་སྤྲོ་བ་འཕེལ། །འདི་ཡི་ཕྱིར་དུ་ཁྱོད་ཀྱིས་ནི། །ལ་ལར་སྐུ། །དང་གཞན་དུ་སྲོག་སྡུག་
པའི་གཉེན་དང་ལོངས་སྤྱོད་ཚོགས། །གྲངས་མེད་བསྐལ་བར་ཡང་ཡང་བཏང། །གང་གི་ཡོན་ཏན་མཐོང་བ་ཡིས། །ལྕགས་ཀྱུས་ཉ་ལ་ཇི་བཞིན་དུ། །ཉིད་ཀྱི་ཐུགས་དྲངས་ཆོས་དེ་ནི། །ཁྱོད་ལས་
མ་ཐོས་སྐལ་བ་ཞན། །དེ་ཡིད་མྱ་ངན་ཤུགས་ཀྱིས་ནི། །སྡུག་པའི་གུ་ལ་མ་ཡི་ཡིད། །རྗེས་སུ་སོང་བ་ཇི་བཞིན་དུ། །བདག་གི་ཡིད་ནི་གཏོང་མི་བྱེད། །འདི་ལའང་ཁྱོད་གསུང་བསམས་པ་ན་
མཚན་དཔེའི་དཔལ་གྱིས་རབ་ཏུ་འབར། །འོད་ཀྱི་དྲ་བས་ཡོངས་བསྐོར་བའི། །སྟོན་པ་དེ་ཡི་ཚངས་དབྱངས་ཀྱིས། །འདི་ནི་འདི་ལྟར་གསུངས་སྙམ་དུ། །ཡིད་ལ་ཐུབ་པའི་གཟུགས་

[061A]༄༅། །བརྙན་ནི། །ཤར་བ་ཙམ་ཡང་ཚ་བ་ཡིས། །གདུངས་ལ་ཟླ་ཟེར་བཞིན་དུ་སྨན། །དེ་ལྟར་རྨད་དུ་བྱུང་བ་ཡིས། །ལུགས་བཟང་དེ་ཡང་མི་མཁས་པའི། །སྐྱེ་བོས་ཕལ་པ་ཛ་
བཞིན་དུ། །རྣམ་པ་ཀུན་ཏུ་འཛིངས་པར་བྱས། །ཚུལ་འདི་མཐོང་ནས་བདག་གིས་ནི། །འབད་པ་དུ་མས་མཁས་པ་ཡི། །རྗེས་སུ་འབྲང་ནས་ཁྱོད་ཀྱི་ནི། །དགོངས་པ་ཡང་དང་ཡང་དུ་
བཙལ། །དེ་ཚེ་རང་གཞན་སྡེ་པ་ཡི། །གཞུང་མང་དག་ལ་སྦྱངས་པ་ན། །ཕྱི་ཕྱིར་ཐེ་ཚོམ་དྲ་བ་ཡིས། །བདག་གི་ཡིད་ནི་ཀུན་ཏུ་གདུངས། །ཁྱོད་ཀྱི་བླ་མེད་ཐེག་པའི་ཚུལ། །ཡོད་དང་
མེད་པའི་མཐའ་སྤངས་ཏེ། །ཇི་བཞིན་འགྲེལ་པར་ལུང་བསྟན་པ། །ཀླུ་སྒྲུབ་གཞུང་ལུགས་ཀུནྡའི་ཚལ། །དྲི་མེད་མཁྱེན་པའི་དཀྱིལ་འཁོར་རྒྱས། །གསུང་རབ་མཁའ་ལ་ཐོགས་མེད་
རྒྱུ༑ །མཐར་འཛིན་སྙིང་གི་མུན་པ་སེལ། །ལོག་སྨྲ་རྒྱུ་སྐར་ཟིལ་གནོན་པ། །དཔལ་ལྡན་ཟླ་བའི་ལེགས་བཤད་ཀྱི། །འོད་དཀར་ཕྲེང་བས་གསལ་བྱས་པ། །བླ་མའི་དྲིན་གྱིས་མཐོང་བའི་ཚེ་
བདག་གི་ཡིད་ཀྱིས་ངལ་སོ་ཐོབ། །མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་དེ་ཡང་ནི། །འདི་ཉིད་ཡིན་ཕྱིར་མཁས་པ་ཡིས། །འདི་ལས་སངས་རྒྱས་རྗེས་དྲན་བྱོས། །སྟོན་

[061B] །རྒྱལ་བའི་གསུང་ལ་སྦྱངས་པ་མི་དམན་ཞིང། །རྣལ་འབྱོར་སྤྱོད་ལ་བརྩོན་པའི་དགེ་སློང་ཞིག་དྲང་སྲོང་ཆེན་པོ་དེ་ལ་དེ་ལྟར་གུས། །སྟོན་པ་བླ་ན་མེད་པའི་བསྟན་
པ་དང། །མཇལ་བ་འདི་འདྲ་བླ་མའི་དྲིན་ཡིན་པས། །དགེ་བ་འདི་ཡང་འགྲོ་བ་མ་ལུས་པ། །བཤེས་གཉེན་དམ་པས་འཛིན་པའི་རྒྱུ་རུ་བསྔོ། །ཕན་མཛད་དེ་ཡི་བསྟན་པའང་སྲིད་པའི་མཐར། །
ངན་རྟོག་རླུང་གིས་རྣམ་པར་མི་གཡོ་ཞིང། །བསྟན་པའི་ངང་ཚུལ་ཤེས་ནས་སྟོན་པ་ལ། །ཡིད་ཆེས་རྙེད་པས་རྟག་ཏུ་གང་བར་ཤོག་བརྟེན་ནས་འབྱུང་བའི་དེ་ཉིད་གསལ་མཛད་པ། །ཐུབ་པའི་
ལུགས་བཟང་སྐྱེ་བ་ཐམས་ཅད་དུ། །ལུས་དང་སྲོག་ཀྱང་བཏང་ནས་འཛིན་པ་ལ། །སྐད་ཅིག་ཙམ་ཡང་ལྷོད་པར་མ་གྱུར་ཅིག་འདྲེན་པ་མཆོག་དེས་དཀའ་བ་དཔག་མེད་ཀྱིས། །ནན་ཏན་སྙིང་པོར་
མཛད་ནས་སྒྲུབ་པ་འདི། །ཐབས་གང་ཞིག་གིས་འཕེལ་བར་འགྱུར་སྙམ་པའི། །རྣམ་པར་དཔྱོད་པས་ཉིན་མཚན་འདའ་བར་ཤོག་ལྷག་བསམ་དག་པས་ཚུལ་འདིར་བརྩོན་པ་ན། །ཚངས་དང་
དབང་པོ་འཇིག་རྟེན་སྐྱོང་བ་དང། །ལེགས་ལྡན་ནག་པོ་ལ་སོགས་སྲུང་མས་ཀྱང། །གཡེལ་བ་མེད་པ་རྟགས་ཏུ་གྲོགས་བྱེད་ཤོག་ཅེས་བསྟོད་པ་ལེགས་བཤད་སྙིང་པོ་ཞེས་བྱ་བ་འདི་ནི་མང་དུ་ཐོས་པའི་

[062A]༄༅། །དགེ་སློང་བློ་བཟང་གྲྭགས་པའི་དཔལ་གྱིས་སྦྱར་བའོ།    ༈    །སྭ་སྟི་སིདྡྷཾ། ཐུབ་རྣམས་སྤངས་རྟོགས་ཡོན་ཏན་རབ་མཉམ་ཡང། །གདུལ་དཀའི་འགྲོ་ལ་ཉེར་བརྩེའི་སྙིང་སྟོབས་ལ། །
ཕྱོགས་བཅུའི་རྒྱལ་ཀུན་མགྲིན་གཅིག་བསྔགས་པའི་ཡུལ། །བཅོམ་ལྡན་ཤཱཀྱ་སེང་གེར་མགོས་ཕྱག་འཚལ། །བདེ་གཤེགས་ཀྱིས་བསྐུལ་ཅོད་པན་མ་ཕམ་དབུར། །བཅིངས་ཏེ་
གཟིགས་པ་ལྔ་ཡིས་འཛམ་གླིང་འགྲོ། །ཡང་དག་ལམ་ལ་བཀྲི་ཕྱིར་དགའ་ལྡན་ནས། །འཕོ་མཛད་དམ་པ་ཏོག་དཀར་ཕྱག་འཚལ་ལོ། །ས་ག་ཟླ་བའི་ཡར་ཚེས་བཅོ་ལྔའི་མཚན། །
སྒྱུ་འཕྲུལ་ལྷ་མོ་གསོ་སྦྱོང་ལ་གནས་དུས། །གླང་ཆེན་ཐལ་ཀར་མཆེ་བ་དྲུག་ལྡན་གྱི། །རྣམ་པས་ལྷུམས་སུ་ཞུགས་ལ་ཕྱག་འཚལ་ལོ། །དབོ་ཟླའི་ཚེས་བཅུར་གློ་གཡས་ནས་བལྟམས་
ཚེ། །ངོ་མཚར་ལྟས་བཟང་ལྷ་ཀླུས་སྲི་ཞུ་མཛད། །སྐྱེ་མཐར་ཞལ་འཆེས་ལུས་ཅན་བདེ་སྐྱིད་མཐུས། །དོན་ཀུན་གྲུབ་མཚན་གསོལ་ལ་ཕྱག་འཚལ་ལོ། །ཡི་གེ་རྒྱལ་དང་གླང་ཆེན་འདུལ་
ལ་སོགས། །དྲུག་ཅུ་རྩ་བཞི་ལས་བརྒལ་སྒྱུ་རྩལ་གྱིས། །གཞོན་ནུའི་དུས་ནས་སྟོབས་ཆེན་དྲེགས་ལྡན་ཚོགས། །ཁེངས་པ་འཕྲོག་པར་མཛད་ལ་ཕྱག་འཚལ་ལོ། །རང་ལོ་ཉེར་དགུའི་

[062B] །བསྐྱངས་ཚེ་འཇིག་རྟེན་མཐུན་དང་ལོག་རྟོག་རྣམས། །སེལ་ཕྱིར་ས་འཚོ་གྲགས་འཛིན་གྱིས་མཚོན་པའི། །བཙུན་མོ་ཁབ་ཏུ་བཞེས་ལ་ཕྱག་འཚལ་ལོ། །རྒྱལ་གསུང་
སིལ་སྙན་སྒྲར་དྲངས་ཉེར་བསྐུལ་ཞིང། །རྒ་ན་འཆི་དང་དགེ་སློང་གཟིགས་རྐྱེན་གྱིས། །མཆོད་རྟེན་རྣམ་དག་དྲུང་དུ་རབ་བྱུང་བར། །བརྒྱ་བྱིན་དུར་སྨིག་ཕུལ་ལ་ཕྱག་འཚལ་ལོ། །ནཻ་རཉྫ་
ནར་མཁའ་ཁྱབ་ཏིང་འཛིན་ལ། །ལོ་དྲུག་དཀའ་བ་སྤྱད་ཚེ་ཟས་གཙང་སོགས། །དབུགས་དབྱུང་ལེགས་སྐྱེས་འོ་མས་བསྙེན་བཀུར་མཐུས། །གསེར་མདོག་ལང་ཚོ་དར་ལ་ཕྱག་འཚལ་ལོ། །
སྐྱིལ་ཀྲུང་གཅིག་ལ་བྱང་ཆུབ་མཆོག་བརྙེས་ཕྱིར། །རྡོ་རྗེའི་གདན་ལ་རྩྭ་ཚོང་བཀྲ་ཤིས་ལས། །ཉེར་བསླངས་ཟོ་བའི་ཆུན་པོ་བཏིང་བའི་སྟེང། །མི་གཡོའི་དམ་བཅའ་བརྟན་ལ་ཕྱག་འཚལ་
ལོ༑ །བདུད་སྡེའི་མཚོན་ཆར་མཛེས་མའི་སླུ་བྲིད་ཀྱིས། །མ་ཚུགས་གྲངས་མེད་མཆོད་སྤྱིན་དཔང་པོ་རུ། །ས་ལྷས་ཐལ་མོ་སྦྱར་ཚེ་འདོད་ལྷ་ཡིས། །དང་བས་ཆེད་དུ་བསྔགས་ལ་ཕྱག་
འཚལ་ལོ། །སུམ་ཅུ་རྩ་ལྔའི་དགུང་ལོར་ཉེར་བབས་དུས། །ས་ག་ཟླ་བའི་བཅོ་ལྔའི་ཐུན་དྲུག་གི། །ཐ་མར་བླ་མེད་བྱང་ཆུབ་བདུད་རྩིའི་བཅུད། །ཐུགས་ཀྱི་དཔལ་བེར་གཏམས་ལ་ཕྱག་

[063A]༄༅། །འཚལ་ལོ། །བདུན་ཕྲག་བདུན་མཐར་བཀྲ་ཤིས་ཚིགས་བཅད་གསུངས། །ཚངས་དབང་གིས་བསྐུལ་ཝ་ར་ཎཱ་སི་རུ། །ཆུ་སྟོད་ཟླ་བའི་ཚེས་བཞིར་བདེན་པ་བཞིའི། །ཆོས་
ཀྱི་འཁོར་ལོ་བསྐོར་ལ་ཕྱག་འཚལ་ལོ། །བརྒྱད་ཅུའི་ལོ་ལ་སླེབས་པའི་དཔྱིད་ཐ་ཡི། །བཅོ་ལྔའི་ཚེས་ཀྱི་ནང་པར་དེ་བཞིན་གཤེགས། །འཇིག་རྟེན་ཁམས་སུ་མི་སྣང་ལྟར་གྱུར་ནས། །མྱ་
ངན་འདའ་བར་མཛད་ལ་ཕྱག་འཚལ་ལོ། །ཐུན་མོང་གདུལ་བྱར་བསྟན་ཀྱང་ངེས་པའི་དོན། །སྐྱེ་འཆི་སྤངས་པའི་སྐུ་ལ་ཕྱག་འཚལ་ཞིང། །ནམ་མཁའ་མཛོད་ཀྱི་སྒོ་འཕར་ཡོངས་
ཕྱེ་བའི། །འཛད་མེད་དངོས་བཤམས་ཡིད་སྤྲུལ་མཆོད་པ་འབུལ། །ཐོག་མེད་བསགས་པའི་སྡིག་ལྟུང་མ་ལུས་པ། །གཉེན་པོ་སྟོབས་བཞིའི་སྒོ་ནས་བཤགས་པར་བགྱི། །རང་གཞན་
ཀུན་གྱིས་བསྒྲུབས་པའི་དགེ་བ་ལ། །དང་བའི་སེམས་ཀྱིས་རྟག་ཏུ་ཡི་རང་ངོ། །རྒྱལ་སྲས་སློབ་མར་བཅས་པ་འཁོར་བའི་མཐའ། །སྟོངས་མིན་ཆོས་ཀྱི་འཁོར་ལོ་བསྐོར་བར་བསྐུལ། །
འགྲོ་ཀུན་ཐར་པའི་ལམ་དུ་མ་བཞག་པར། །གཟུགས་སྐུ་མྱ་ངན་མི་འདའ་བརྟན་པར་བཞུགས། །ཉེར་བསགས་བསོད་ནམས་ཕུང་པོ་སྐྱེ་དགུ་རྣམས། །རྣམ་མཁྱེན་ཡེ་ཤེས་ཐོབ་པའི་རྒྱུ་རུ་

[063B] །དགེ་བའི་འབྲས་བུ་འཇིག་རྟེན་ཁམས་རྣམས་སུ། །   ༈     ྾    ྾    ྾ 
ནི་ཟ་ཧོར་གྱི་བནྡེ་ངག་དབང་བློ་བཟང་རྒྱ་མཚོས་ཕོ་བྲང་པོ་ཏཱ་ལར་སྦྱར་བའོ།    ༈    བདེ་གཤེགས་ཀུན་གྱིས་བསྔགས་པའི་བདེ་བ་ཅན། །རྣམ་དག་ཞིང་གི་དབང་ཕྱུག་བཅོམ་ལྡན་
འདས༑ །ལྷ་མིའི་སྟོན་པ་མགོན་པོ་ཚེ་དཔག་མེད། །རྒྱལ་བའི་དབང་པོས་འགྲོ་ལ་འཆི་མེད་སྩོལ། །སྣ་ཚོགས་སྣོད་ཀྱི་དབྱེ་བ་མཐའ་ཡས་པའི། །དང་བའི་ཆུ་ལ་སྤྲིན་བྲལ་ཟླ་གཟུགས་བཞིན། །
སྐལ་ལྡན་གྲངས་མེད་འགྲོ་ལ་ཅིག་ཅར་དུ། །རྣམ་པ་དུ་མར་སྟོན་པ་ཁྱོད་ཀྱི་སྐུ། །མཐའ་ཡས་གདུལ་བྱའི་སོམ་ཉིའི་དྲ་བ་རྣམས། །སྐད་ཅིག་ཉིད་ལ་སོ་སོར་གཅོད་མཛད་ཅིང། །ཡང་དག་དོན་
ལ་བློ་གྲོས་མིག་འབྱེད་པའི། །རྒྱུན་མི་འཆད་པར་སྒྲོག་པ་ཁྱོད་ཀྱི་གསུང། །ཤེས་བྱ་ཀུན་ལ་རབ་འབྱམས་མཁྱེན་པ་འཕྲོ། །རྒྱུད་ལྔའི་འགྲོ་ལ་ཐུགས་རྗེའི་གཞན་དབང་གྱུར། །མཁྱེན་བརྩེ་ནུས་
པས་སྲིད་ཞིའི་འཇིགས་ལས་སྐྱོབས། །འབད་རྩོལ་མཚན་མས་མི་གཡོ་ཁྱོད་ཀྱི་ཐུགས། །ཉིན་བྱེད་ཟེར་གྱིས་ལྷ་ཡི་ལམ་ལ་བཞིན། །དཔག་ཡས་ཞིང་ཀུན་མཐའ་མེད་འོད་དཔུང་གིས། །ཡོངས་

[064A]༄༅། །སུ་འགེངས་པའི་གཟི་བརྗིད་ཕུང་པོའི་སྐུས། །སྐལ་ངན་བདག་གི་མིག་གི་དགའ་སྟོན་སྒྲུབས། །སྙན་པའི་འབྲུག་སྒྲ་རྨ་བྱའི་སྙིང་ལ་བཞིན། །ཐོས་པ་ཙམ་གྱིས་བདེ་བའི་
མཆོག་སྟེར་བའི། །ཡན་ལག་ལྔ་དང་ལྡན་པའི་ཚངས་དབྱངས་ཀྱིས། །རྣ་བའི་ལམ་དུ་བདུད་རྩིའི་ཟེགས་མ་འཐོར། །ནམ་མཁའི་དབྱིངས་སུ་སྤྲིན་ཕུང་ཞི་བ་བཞིན། །སྟོང་པའི་ངང་དུ་རིག་
པ་ཞུགས་གྱུར་པས། །སྤྲོས་ཀུན་ཉེར་ཞི་ཞི་བའི་ཐུགས་མཆོག་གིས། །ཀུན་རྟོག་ཡིད་ཀྱི་དམིགས་གཏད་ཐམས་ཅད་ཞི། །རྒྱལ་བ་ཀུན་གྱིས་དཔག་མེད་བསྐལ་པ་རུ། །བརྗོད་ཀྱང་ཕ་
མཐའ་རྙེད་པར་མི་སླ་བའི། །ཁྱོད་ཀྱི་ཡོན་ཏན་ཕུང་པོ་ཅི་འདྲ་བ། །དེ་འདྲ་བདག་གིས་བརྗོད་པའི་ཡུལ་ལས་འདས། །དེ་ཕྱིར་མི་ཟད་ཡོན་ཏན་གཏེར་གྱུར་ཅིང། །ཉེས་པའི་ས་བོན་མཐའ་
དག་གཏན་སྤངས་པ། །ཁྱོད་དང་མཚུངས་པའི་སྟོན་པ་གཞན་ཡོད་མིན། །དེ་སླད་ཁྱོད་ཉིད་གཅིག་པུ་འགྲོ་བའི་སྐྱབས། །སྐྱོབ་པ་ཁྱོད་ཀྱིས་སྨོན་ལམ་བྱེ་བ་བརྒྱས། །ལེགས་པར་
བསྒྲུབ་པའི་ཞིང་མཆོག་དམ་པ་གང། །སྡུག་བསྔལ་རྣམས་ཀྱི་མིང་ཡང་མི་འབྱུང་བས། །བདེ་བ་ཅན་ཞེས་ཡོངས་སུ་གྲགས་པ་དེར། །ཚེ་འདིའི་སྣང་བ་ནུབ་པར་གྱུར་ཙམ་ན། །འདབ་

[064B]ཆུ་སྐྱེས་དབུས་ནས་ཐོགས་པ་མེད་བྱུང་སྟེ། །ཁྱོད་སྐུ་མཐོང་ནས་གསུང་གིས་ཚིམ་པར་ཤོག་མགོན་པོ་ཁྱོད་ལས་ཐེག་མཆོག་གཏམ་ཐོས་ནས། །སྲིད་པའི་འདམ་
དུ་བྱིང་རྣམས་བསྒྲལ་ཕྱིར་དུ། །སྤྱན་རས་གཟིགས་དང་མཐུ་ཆེན་ཐོབ་གཉིས་ཀྱིས། །ཇི་ལྟར་སྤྱོད་པ་དེ་ལྟར་བདག་གྱུར་ཅིག་ཅེས་མགོན་པོ་འོད་དཔག་མེད་ཀྱི་བསྟོད་པ་ཞིང་མཆོག་སྒོ་འབྱེད་ཅེས་བྱ་བ་
འདི་ནི་མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས་གངས་ཅན་ཁྲོད་ཀྱི་གངས་རིའི་དབང་པོ་འོ་དེ་གུང་རྒྱལ་གྱི་ལྷ་ཞོལ་དུ་སྦྱར་བའོ།།    ༈    །།སྭ་སྟི། ཉི་གཞོན་འཆར་ཀའི་མདངས་ལྡན་ལི་
ཁྲི་ལྟར། །ཡིད་འོང་དམར་སེར་དྲ་བས་ཁེབས་པ་ཡི། །འདབ་སྟོང་གེ་སར་རྩེ་ན་ཟླ་གདན་ལ། །ཧྲཱི་ལས་བྱུང་བའི་མགོན་པོ་ཚེ་དཔག་མེད། །པདྨ་རཱ་གའི་ལྷུན་པོ་དབང་པོའི་གཞུས། །ཀུན་
ནས་ཀླུབས་པ་ཇི་བཞིན་ཁྱོད་ཀྱི་སྐུ། །སྣ་ཚོགས་གོས་དང་ནོར་བུའི་རྒྱན་མང་གིས། །ཀུན་ནས་མཛེས་པར་བྱས་ལ་ཕྱག་འཚལ་ལོ། །འཁྲི་ཞིང་གཞོན་ནུའི་ཡལ་འདབ་ལྟར་མཉེན་པའི། །
ཕྱག་གཉིས་དབུས་ན་འཆི་མེད་བདུད་རྩི་ཡིས། །ལེགས་པར་གང་བའི་ལྷུང་བཟེད་རབ་བསྣམས་ནས། །ཚེ་ཡི་དངོས་གྲུབ་སྩོལ་ལ་ཕྱག་འཚལ་ལོ། །བུང་བ་ལྟར་གནག་རལ་པའི་ཐོར་ཅོག་ནི་

[065A]༄༅། །སྤྱི་བོར་མཛེས་པའི་ལན་བུ་རིང་དུ་འཕྱང། །འཇམ་མཉེན་སྣ་ཚོགས་དར་གྱི་སྨད་གཡོགས་ཅན། །མཚན་དཔེའི་གཟི་བརྗིད་འབར་ལ་ཕྱག་འཚལ་ལོ། །ཤུགས་དྲག་
དད་པས་བསྐྱོད་པའི་ཐལ་སྦྱར་ཞིང། །ཡིད་འཕྲོག་ཤིན་ཏུ་སྙན་པའི་ང་རོ་ཡིས། །ཁྱོད་ཀྱི་ཡོན་ཏན་ལེགས་པར་བརྗོད་པ་ལ། །ལེགས་ཚོགས་ཐམས་ཅད་སྩོལ་ལ་ཕྱག་འཚལ་ལོ། །
ཡེ་ཤེས་མཚོན་གྱིས་མི་ཤེས་དྲ་བ་བཅད། །སེམས་ཅན་ཀུན་ལ་ཐུགས་རྗེ་རྒྱུན་ཆད་མེད། །འགྲོ་ཀུན་འདྲེན་པའི་ཁུར་གྱིས་མི་ངལ་བ། །གཏན་གྱི་སྐྱབས་གནས་ཁྱོད་ལ་ཕྱག་འཚལ་ལོ། །
མཚན་ཙམ་བཟུང་བས་དུས་མིན་འཆི་བ་འཇོམས། །ཡིད་ལ་དྲན་པས་སྲིད་པའི་འཇིགས་ལས་སྐྱོབས། །སྐྱབས་སུ་བསྟེན་ན་གཏན་གྱི་བདེ་སྟེར་བ། །ཁྱོད་ལ་རྣམ་པ་ཀུན་ཏུ་ཕྱག་འཚལ་ལོ། །
སྐྱོན་བྲལ་ཁྱེད་ལ་གུས་པས་བསྟེན་པ་བདག་གནས་སྐབས་མི་འདོད་ཉེར་འཚེ་ཞི་བ་དང། །མཐར་ཐུག་བདེ་བ་ཅན་དུ་པདྨོ་ལས། །རྫུས་ཏེ་སྐྱེས་ནས་ཁྱོད་མཉེས་བགྱིད་པར་ཤོག་
ཚེ་དཔགས་མེད་མགོན་ཁྱེད་སྐུ་ཞེས་པ་ནས། གསོལ། ཅེས་པ་འདི་ཡང་རྒྱལ་ཁམས་པ་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས་སྦྱར་བའོ།    ༈    མཉེས་གཤིན་

[065B]ཤིན་ཏུ་བཅད་དཀའི་འཆིང་བ་བཅད་ཀྱང་སྙིང་རྗེས་དམ་དུ་བཅིངས། །ཞི་བའི་བཏང་སྙོམས་རྒྱུན་དུ་ལྡན་ཡང་བདག་པས་གཞན་ལ་གཅེས། །
འཇམ་དབྱངས་ཞབས་ལ་གུས་པས་བཏུད་ནས་མི་ཕམ་མགོན་ལ་བསྟོད། །གདོང་བཞི་མེས་པོའི་ཞལ་ནས་རབ་ཏུ་བསྔགས། །སྤྱན་སྟོང་ལྡན་པས་དང་བས་རྒྱུན་དུ་བལྟ། །དགའ་མའི་
བདག་པོས་དྲེགས་པ་བཏང་ནས་བཏུད། །རྒྱལ་ཚབ་ཞབས་ལ་གུས་པས་ཕྱག་བགྱིའོ། །དང་བའི་འཚོལ་འདབ་བརྒྱ་པ་སྟེ་དེ་ཉིད་ལ་ཡང་ཉིན་བྱེད་འོད། །དག་པའི་མཁའ་ལ་རྒྱུ་སྐར་
མགོན་ཏེ་དེས་ཀྱང་ཀུན་དའི་ཚལ་ལ་བཞིན། །མཚན་དཔེའི་འཕྲེང་བས་གང་སྐུ་མཐོང་མ་ཐག་ཏུ་འགྲོ་བའི་ཡིད་འཕྲོག་པ། །བྱམས་མགོན་ཞབས་པད་སྐྱེ་ཞིང་སྐྱེ་བར་བདག་གི་གཙུག་ན་
མཛེས་གྱུར་ཅིག་བདུད་འཇོམས་འཁོར་དུ་འཇིགས་པ་ཀུན་དང་བྲལ། །མཚུངས་མེད་དཔའ་བོ་སྲིད་གསུམ་སྟོན་པ་མཆོག་ཉམ་ངར་ལྷུང་བའི་འགྲོ་ལ་རྟག་ཏུ་གཟིགས། །རྣམ་འདྲེན་
ཁྱོད་ཀྱི་ཞབས་ལ་ཕྱག་འཚལ་ལོ། །མཐའ་ཡས་ཤེས་བྱར་ཐོགས་པ་མེད་འཇུག་པའི། །མཁྱེན་པའི་སྟོབས་ཀྱིས་མ་རུངས་བདུད་ཀྱི་སྡེ། །གནམ་ལྕགས་བབས་པའི་མེ་ཏོག་གཞོན་ནུ་

[066A]༄༅། །བཞིན། །ཕམ་མཛད་སྟོབས་བཅུའི་དཔལ་གྱིས་བརྗིད་པ་ཁྱོད། །ཕས་རྒོལ་གླང་པོ་དྲེགས་པའི་ཀླད་འགེམས་ཤིང། །ལེགས་བཤད་སྒྲ་ཆེན་འཁོར་དབུས་བསྒྲགས་པ་
ཡིས༑ །སྨྲ་བ་ངན་པའི་ཝ་སྐྱེས་མཐར་མཛད་པའི། །མི་འཇིགས་བཞི་ལྡན་མི་ཡི་སེངྒེ་ཁྱོད། །ཁེངས་པས་མཐོ་བའི་འཇིག་རྟེན་མེས་པོ་དང། །ཉག་ཕྲན་བདག་པོ་དགེ་སྦྱོང་བྲམ་ཟེ་སོགས།།
གང་གིས་སྨྲ་བར་མ་ནུས་འཁོར་ལོ་མཆོག་བསྐོར་བས་འགྲོ་ལ་བྱམས་པའི་མགོན་པོ་ཁྱོད། །སྐུ་དང་གསུང་ལ་འཁྲུལ་པའི་མིང་ཡང་མེད། །དྲན་པ་མ་ཉམས་རྟག་ཏུ་མཉམ་པར་བཞག། །
ཐ་དད་འཛིན་པ་མ་བརྟགས་བཏང་སྙོམས་ཀྱིས། །དབེན་ཕྱིར་ཁྱོད་ཀྱི་སྤྱོད་པ་ཡོངས་སུ་དག་འདུན་པ་དང་ནི་བརྩོན་འགྲུས་དྲན་པ་དང། །ཏིང་འཛིན་ཤེས་རབ་རྣམ་པར་གྲོལ་བ་ལ། །ཉམས་
པའི་གོ་སྐབས་མ་ལུས་རིང་དུ་མཛད། །དེ་ཕྱིར་ཁྱོད་ཀྱི་རྟོགས་པ་བླ་ན་མེད། །དུས་གསུམ་ཐམས་ཅད་ཆགས་ཐོགས་མེད་པར་མཁྱེན། །སྐུ་གསུང་ཐུགས་ཀྱི་འཕྲིན་ལས་རྣམ་པར་དག་སྲིད་
པའི་ཕྱི་མཐའ་ཇི་སྲིད་འགྲོ་བའི་དོན། །མཛད་པའི་ཁུར་གྱིས་དགྱེས་བཞིན་འཇུག་པ་ཁྱོད། །རྒྱ་ཆེའི་ཡོན་ཏན་ཕུང་པོ་རབ་རྫོགས་པས། །ཕྲ་མོའི་སྐྱོན་ཡང་འཇུག་པའི་སྐབས་བཅོམ་པ། །

[066B]སྨྲེ་སྔགས་སྒོ་ནས་སྨྲ་ལ་ཡུད་ཙམ་དགོངས། །སྡུག་བསྔལ་རྒྱ་མཚོ་ཆེ་ལས་སྒྲོལ་བའི་གྲུ། །དལ་འབྱོར་ཚང་བའི་རྟེན་འདི་ཡིན་ན་ཡང། །བག་མེད་ལེ་
ལོ་གཉིད་དང་བྲེ་མོའི་གཏམ། །རྙེད་བཀུར་འདོད་པའི་སྐྱོན་གྱིས་སྦགས་པ་ཡིས། །དོན་མེད་ཕྱོགས་སུ་བཀོལ་བས་དོན་ཆེན་པོ། །བདེ་བླག་བསྒྲུབ་པའི་ལུས་བཟང་ཆུད་གསོན་པ། །མི་
ཡི་ཤ་ཚུགས་ཕྱུགས་ཀྱི་འདུ་ཤེས་ཅན། །བདག་ལ་ཁྱོད་ཀྱིས་ཐུགས་རྗེས་གཟིགས་སུ་གསོལ། །རྙེད་དཀའ་དོན་ཆེའི་དལ་འབྱོར་ཐོབ་པ་ཡང། །སྟོབས་ཀྱིས་མི་བཟློག་འབྲོས་པར་མི་ནུས་པའི། །
སྟོབས་ལྡན་འཆི་བདག་ཕོ་ཉ་བགྱི་བ་དང། །ན་དང་རྒ་བས་ཟིན་པར་མཐོང་ན་ཡང། །ནམ་འཆི་ངེས་མེད་འཆི་བའི་དུས་ཀྱི་ཚེ། །ཐམས་ཅད་དོར་ནས་འགྲོ་བ་ཤེས་བཞིན་དུ། །ལོ་ཟླ་ཞག་རྣམས་
དོན་མེད་འདའ་བྱེད་པའི། །རབ་རྨོངས་བདག་ལ་བརྩེ་བའི་དུས་ལ་བབས། །ངེས་པར་ལེགས་པའི་གོ་འཕང་སྨོས་ཅི་དགོས། །ལམ་གྱི་རྟེན་དུ་ཐུབ་པས་བསྔགས་པ་ཡི། །མཐོ་རིས་ཙམ་ཡང་ཐོབ་
པའི་གདེངས་མེད་པ། །བདག་ལ་ཁྱེད་ཀྱིས་བཏང་སྙོམས་མཛད་ལགས་སམ། །མཐོ་རིས་དཔལ་དང་ལྡན་པའི་ལུས་ཐོབ་ཀྱང། །གསུང་རབ་ཚུལ་བཞིན་འབྱེད་པའི་ཤེས་རབ་ཀྱིས། །མ་ནོར་

[067A]༄༅། །ལམ་བཟང་རྙེད་པར་མ་གྱུར་ན། །སླར་ཡང་འཁོར་བའི་རྒྱ་མཚོ་ཉིད་དུ་ལྟུང། །དེ་ཕྱིར་གཏི་མུག་མུན་པའི་སྨག་ཆེན་གྱིས། །ཡུན་རིང་དུས་སུ་བསྒྲིབས་པས་བླང་དོར་གནས། །
ཇི་བཞིན་འབྱེད་ལ་ཀུན་ནས་འཐོམས་གྱུར་པ། །བདག་ལ་ཤེས་རབ་སྒྲོན་མེ་སྩལ་དུ་གསོལ། །རབ་འབར་ལྕགས་ཀྱིས་གཞིར་མེ་ལྕེས་སྲེག་ཅིང་ལུས་ལ་མཚོན་ཆའི་ཆར་པ་འབབ། །གཤིན་
རྗེའི་སྐྱེས་བུས་གསལ་ཤིང་ལ་བསྐྱོན་ཟངས་ཞུན་ལྡུད་ཅིང་ཕུར་བུས་ལྕེ་ལ་འདེབས། །གངས་རིས་བསྐོར་བའི་འཁྱགས་པའི་སྤུབས་ཆུད་བུ་ཡུག་འཚུབས་པའི་རླུང་གིས་བཏབ་པ་ཡིས། །
ལ་ལར་ཆུ་བུར་བརྒྱ་བྱུང་ལ་ལར་རྡོལ་ཞིང་ལུས་ནི་ཚལ་པ་དུ་མར་གས། །གདོང་ནི་སྐྲས་ཁེབས་ཁ་ནི་བསྐོམས་ཤིང་ཆུ་རླུང་མཐོང་སྟེ་བཏུང་ཕྱིར་བརྒྱུགས་པ་ན། །རལ་གྲི་མདུང་རྣམས་ཐོགས་
པའི་སྐྱེས་བུས་འགེགས་ཤིང་ཆུ་ཡང་རྣག་ཁྲག་ཉིད་དུ་མཐོང། །ཁ་ནི་ཁབ་ཀྱི་མིག་ཙམ་ཝ་བས་མགྲིན་འགགས་ཟས་སྐོམ་རྙེད་ཀྱང་སྤྱོད་མི་ནུས། །ཟོས་ཤིང་འཐུངས་རྣམས་འབར་ནས་
འཚིག་ཅིང་བཤང་གཅིས་འཚོལ་རང་ཤ་བཅད་དེ་ཟ། །རྨོངས་པའི་མུན་ཆེན་འཐིབས་པས་ལམ་དང་ལམ་མིན་འབྱེད་ལ་བློ་ཡིས་ནུས་པ་བྲལ། །གཅིག་ལ་གཅིག་གསོད་ལྷ་མིའི་གཞན་དབང་

[067B] །ལྷ་རྣམས་དཔལ་ལ་འཁྲུག་པའི་ཕྲག་དོག་མེ་ཆེན་འབར་བས་ཡིད་བདེའི་གོ་སྐབས་བཅོམ། །འཐབ་རྩོད་ལས་བྱུང་ལུས་བཅད་དྲལ་ཞིང་
གཡོ་རྒྱུས་བསླད་པས་བདེན་མཐོང་སྐལ་བ་མེད། །དེ་ལྟར་མཐོང་བ་ལྟ་ཞོག་ཐོས་ན་ཡང། །སྙིང་ལ་འཇིགས་བསྐྱེད་སྐྱི་ནི་གཡའ་བ་ཡི། །དམྱལ་བ་ཡི་དྭགས་དུད་འགྲོ་ལྷ་མིན་གྱི། །གཡང་
ས་ཆེན་པོ་དག་ཏུ་ལྟུང་འགྱུར་བའི། །དམ་བས་སྨད་པའི་མི་བཟད་སྡིག་པའི་ལས། །ཐོག་མེད་དུས་ནས་བསགས་ཤིང་གསོག་འགྱུར་བ། །གཡང་ས་ཆེན་པོར་མངོན་ཕྱོགས་ཉམ་ཐག་བདག་ངན་
འགྲོའི་འཇིགས་ལས་སྐྱོབ་པའི་དུས་ལ་བབ། །མི་ཡི་གནས་ནའང་ལོངས་སྤྱོད་དབང་ཕྱུག་གིས། །མངོན་པར་མཐོན་ཉམས་ཀྱི་དོགས་པ་དང། །མཐོ་རིས་ཡོན་ཏན་འབྱོར་བས་ཕོངས་པ་ན། །
འདོད་བདེ་འཚོལ་བར་གྱུར་པས་ཤ་ཐང་ངོ། །བདེ་བར་འདོད་ནས་དེ་ཡི་ཐབས་བསྒྲུབས་པས། །བདེ་བ་ཐོབ་པ་དེ་ལས་ཆེས་ལྷག་པའི། །ལུས་ཀྱི་སྡུག་བསྔལ་སེམས་ཀྱི་ཡིད་མི་བདེ། །རྣམ་པ་
དུ་མས་ཀུན་ནས་མནར་བར་འགྱུར། །ལུས་མཛེས་རིན་ཆེན་རྒྱན་གྱིས་རབ་བརྒྱན་ནས། །ཁང་བཟང་དགའ་བའི་ཚལ་དུ་གནས་བཅས་ཤིང། །ཡུན་རིང་འདོད་པའི་བདེ་ལ་ལོངས་སྤྱོད་པ། །མཐོ་

[068A]༄༅། །རིས་དཔལ་ལ་རོལ་བའི་ལྷ་རྣམས་ཀྱང། །མི་འདོད་འཆི་བའི་ལྟས་ཀྱིས་ཟིན་པ་ན། །ཡིད་འཕྲོག་སྙིང་ལ་བཅགས་པར་གྱུར་པ་ཡི། །ལྷ་ཡི་མཛེས་མ་ཡིད་འོང་སྐྱེད་མོས་ཚལ། །
བདུད་རྩིའི་ཁ་ཟས་གོས་བཟང་མཛེས་པའི་རྒྱན། །ལྟ་བུ་གཞོན་ནུ་རྣམས་དང་མྱུར་དུ་བདག་མི་འདོད་བཞིན་དུ་འབྲལ་བར་མཐོང་བའི་ཚེ། །གནས་དེར་སྐྱེས་པའི་ལུས་ཀྱི་བདེ་བ་ལས། །ཆེས་
ཆེར་ལྷག་པའི་ཡིད་ཀྱི་སྡུག་བསྔལ་གྱིས། །བསྐྱེད་པའི་མྱ་ངན་མེ་ལྕེ་འབར་བས་བསྲེག་ཚེ་རབས་མང་པོར་ལེགས་པར་སྤྱད་པའི་ལས། །འབད་པས་བསྒྲུབས་པའི་འབྲས་བུ་སྤྱད་
པས་ཟད། །བག་མེད་དབང་གིས་ངན་འགྲོའི་རྒྱུ་བསྒྲུབས་པས། །སླར་ཡང་ངན་སོང་གནས་སུ་ལྷུང་བར་འགྱུར། །འདོད་ལ་འདུན་པའི་རྣམ་རྟོག་གནོད་སེམས་མེད། །གཉིད་དང་ཡིད་ལ་
གདུང་བའི་སྤྱོད་པ་སྤངས། །ལུས་དང་སེམས་ལ་གནོད་པའི་སྡུག་བསྔལ་བྲལ། །ཏིང་འཛིན་སྟོབས་ཀྱིས་ཡུན་རིང་བདེར་གནས་པ། །གཟུགས་དང་གཟུགས་མེད་ལྷ་ཡི་གནས་
ཐོབ་ཀྱང། །འདུ་བྱེད་སྡུག་བསྔལ་འཆིང་ལས་མ་གྲོལ་བས། །སྔོན་གྱི་ཏིང་འཛིན་འཕེན་པ་ཟད་པ་ན། །ཕྱིར་ཡང་འོག་ཏུ་ལྷུང་ནས་རྒྱུད་མར་འཁོར། །དེ་ལྟར་འཁོར་བའི་གཙོ་བོ་

[068B] །སྐྱེ་འཆི་ན་དང་རྒ་ལ་སོགས་པ་ཡི། །སྡུག་བསྔལ་ཆུ་བོས་སྲིད་པའི་འཚོར་ཁྱེར་ན། །སྲིད་པའི་བདེ་ལ་ཆགས་པར་མི་རིགས་མོད། །འོན་ཀྱང་སྲེད་པས་བློ་མིག་བསྒྲིབས་
པ་ཡིས། །སྡུག་བསྔལ་བདེ་བར་འཛིན་པའི་ལོག་ཤེས་ཅན། །ཕྱིན་ཅི་ལོག་གི་རྟོག་པས་བསྒྲིབས་པ་བདག་སྲིད་པའི་ཆུ་བོ་ཆེ་ལས་བསྒྲལ་དུ་གསོལ། །འདོད་པའི་འདམ་དུ་
བྱིང་བས་ཐར་པའི་ལམ་ལས་གོལ། །མ་རིག་འཐིབས་པོར་ཞུགས་པས་ཤེས་རབ་མིག་དང་བྲལ། །སྤྲོས་པའི་གཟེབ་ཏུ་ཆུད་པས་འཁོར་བའི་བརྩོན་རར་བཅིངས། །ལས་ཀྱིས་མནར་
བ་བདག་ནི་ཁྱེད་ཀྱི་ཐུགས་རྗེའི་གནས། །འཇིགས་རུང་འཁོར་བའི་གཡང་ས་འགེགས་པ་ལ། །དྲི་མེད་མང་དུ་ཐོས་ལ་བརྟེན་པ་ཡི། །ཚུལ་བཞིན་དཔྱོད་པའི་རྣམ་དག་རིགས་སྟོབས་
ཀྱིས༑ །མཐའ་ཡས་གསུང་རབ་རྣམས་ཀྱི་དྲང་ངེས་ཚུལ། །ཇི་བཞིན་འབྱེད་ལ་གཞན་དྲིང་མི་འཇོག་པའི། །མཁས་པའི་གོ་འཕང་ངེས་པར་རྙེད་དགོས་ཀྱང། །རྒྱལ་བའི་དགོངས་པ་
ཕྲ་མོ་སྨོས་ཅི་དགོས། །འཇུག་ལྡོག་གནས་ནི་ཤིན་ཏུ་རགས་པ་ལའང། །བདག་གི་བློ་མིག་ཆེས་ཆེར་གསལ་མ་གྱུར། །ད་དུང་རབ་རྨོངས་དགྲ་འདིས་བདག་གི་སྙིང། །རིང་དུ་བསྒྲིབས་

[069A]༄༅། །ནས་གྲོལ་བའི་སྐབས་མེད་པ། །ཚུལ་འདི་དགོངས་ལ་སྙིང་གི་མུན་པ་སེལ། །རྒྱལ་བ་རྒྱལ་སྲས་སྤྱན་སྔར་རིག་གནས་ལ། །མང་ཐོས་རྒྱ་མཚོས་སྐྱེ་བ་དུ་མ་རུ། །ཡང་ཡང་
སྦྱངས་པའི་བག་ཆགས་ལེགས་སད་པ། །འགྲོ་ལ་ལམ་བཟང་མཚོན་པའི་མིག་གཅིག་པུ། །སྔོན་གྱི་དམ་པ་རྣམས་ཀྱིས་ཡལ་བར་དོར། །དེ་ཕྱིར་མགོན་དང་བྲལ་བའི་ཕོངས་པ་བདག་
ཕྱོགས་རྣམས་བསླད་པའི་འགྲོན་པོ་བཞིན་གྱུར་པས། །བརྩེ་ཆེན་ཁྱེད་ཀྱིས་རྗེས་སུ་བཟུང་བའི་དུས། །ཡང་དང་ཡང་དུ་གུས་པས་བསྟེན་པའི་སྐྱབས། །བྱམས་པ་བྱམས་པས་འགྲོ་བ་
སྒྲོལ་བ་ཁྱོད། །མྱུར་བ་མྱུར་བར་བྱོན་ནས་བདག་གི་ནི། །སྐྱེ་བ་སྐྱེ་བར་ཐེག་མཆོག་བཤེས་གཉེན་མཛོད། །རྟག་ཏུ་བརྩེ་བས་ལུས་ཅན་མཐའ་དག་ལ། །རྒྱུན་མི་འཆད་པར་གཟིགས་པ་
ཁྱོད་དྲུང་དུ། །གང་གི་ཡོན་ཏན་དྲན་པས་དང་བའི་ཡིད། །ཉིན་རེ་བཞིན་དུ་སླེབ་པར་བགྱིས་ན་ཡང། །གནས་ཀྱིས་བསྐལ་ཞིང་སླར་ཡང་དབེན་པའི་རོ། །རབ་ཏུ་མྱོང་ཕྱིར་ཐག་རིང་
གནས་སུ་ནི། །འཇུག་པར་འདོད་པས་ལུས་ཀྱིས་བགྲོད་མ་ནུས། །དེས་ན་བསོད་ནམས་ཞིང་གི་དམ་པ་ཁྱོད། །མཉེས་པར་བགྱི་སླད་ལྷག་བསམ་དག་པ་ཡིས། །རིན་ཆེན་ས་ལེ་སྦྲམ་

[069B] །དགེ་སྦྱོང་རྣམས་ལ་ཐུབ་པས་བསྔགས་པ་ཡི། །ཆོས་གོས་གསུམ་དང་གསིལ་བྱེད་དྲང་སྲོང་སྣོད། །གཞན་ཡང་ཏིང་འཛིན་སྨོན་ལམ་གྱིས་སྤྲུལ་པའི། །བཀོད་ལེགས་ཡིད་
འཕྲོག་མཆོད་པ་ནམ་མཁའི་ཁྱོན། །ཡོངས་སུ་བཀང་སྟེ་རྐང་གཉིས་གཙོ་བོ་ལ། །ཞེན་མེད་མ་ཆགས་བློ་ཡིས་དབུལ་བར་བགྱི། །དེ་ལས་འོངས་པའི་རབ་དཀར་དགེ་བའི་ཚོགས། །གང་དེས་
སྲིད་པར་ཡུན་རིང་འཁྱམས་པ་ན། །སྡུག་བསྔལ་བྱེ་བས་མནར་ཞིང་བདེ་བས་ཕོངས། །མ་ལུས་འགྲོ་བའི་སྐྱབས་སུ་བདག་གྱུར་ཅིག་འཇིག་རྟེན་འདྲེན་པའི་གོ་འཕང་དམ་པ་ལ། །རེག་པར་
མ་གྱུར་སྐྱེ་བ་ཐམས་ཅད་དུ། །ཚངས་སྤྱོད་ཡོངས་སུ་དག་པའི་རབ་བྱུང་རྟེན། །རྙེད་ནས་ཐེག་མཆོག་རིགས་ནི་སད་པར་ཤོག་བཟོད་ལྡན་དྲང་ཞིང་གྱ་གྱུ་མེད་པ་དང། །མ་ཞུམ་སྙིང་སྟོབས་
ཤུགས་དྲག་དད་པ་དང། །གུས་དང་རྟག་ཏུ་སྦྱོར་བའི་བརྩོན་འགྲུས་དང། །རྣམ་དཔྱོད་ཤེས་རབ་ཕུལ་བྱུང་ཐོབ་པར་ཤོག་རྒྱལ་བའི་དགོངས་པ་རྣམ་དག་རིགས་སྟོབས་ཀྱིས། །ཇི་བཞིན་རྙེད་
ནས་རང་གི་དགོངས་པ་ལྟར། །བརྩེ་བས་དྲངས་པའི་ཐབས་མཁས་སྤྱོད་པ་ཡི། །གཞན་ལ་སྟོན་ལ་མཁས་པའི་མཐར་སོན་པའི། །བཤེས་གཉེན་བསྟེན་ནས་མང་ཐོས་རྒྱ་མཚོ་ལ། །རིང་དུ་

[070A]༄༅། །སྦྱངས་པས་ཐེ་ཚོམ་ཀུན་བཅད་ནས། །ཐོས་པའི་དོན་རྣམས་ཚུལ་བཞིན་བསྒྲུབས་པ་ཡིས། །བདེ་བར་གཤེགས་རྣམས་མཉེས་པར་བྱེད་པར་ཤོག་ཐུབ་པས་བཅས་པའི་
མཚམས་ལས་མི་འདའ་ཞིང། །རྒྱལ་བའི་གདུང་འཚོབ་དགེ་བའི་བཤེས་ལ་གུས། །དབང་པོ་རབ་རྣོ་ལོག་སྒྲུབ་སྐྱོན་དང་བྲལ། །ཡོངས་སུ་དག་པའི་འཁོར་དང་ལྡན་པར་ཤོག་ནག་པོའི་
ཕྱོགས་ཀྱིས་ཡིད་ནི་བསྐྱོད་པ་ཡིས། །ཚོགས་པའི་ཆོས་སྤྱོད་དགའ་སྟོན་མྱོང་བའི་གེགས། །བདུད་ཀྱི་གཉེན་དུ་གྱུར་པའི་སྡིག་གྲོགས་དང། །སྐད་ཅིག་ཙམ་ཡང་ཕྲད་པར་མ་གྱུར་ཅིག་
ཐུབ་དབང་རྗེས་སུ་གུས་པས་སློབ་པའི་ཚེ། །རླབས་ཆེན་སྤྱོད་པ་རྫོགས་པར་བྱེད་པའི་གེགས། །སྐལ་བ་ངན་པའི་རྗེས་འགྲོ་བདུད་ཀྱི་ལས། །བར་དུ་གཅོད་པའི་མིང་ཡང་མེད་པར་ཤོག་
གང་དང་ལྡན་ན་དམ་པ་དགའ་བྱེད་པ། །དགེ་སྦྱོང་རྒྱན་དུ་འདྲེན་པས་བསྔགས་པ་ཡི། །བྱང་ཆུབ་སྤྱོད་པའི་རྗེས་སུ་མཐུན་པའི་རྐྱེན། །མ་ལུས་ཐོགས་པ་མེད་པར་འགྲུབ་པར་ཤོག་བྱང་
ཆུབ་སྤྱོད་ཚེ་གདུལ་བྱའི་གནས་ཀུན་ཀྱང། །རྣམ་དག་བསླབ་པས་བསྡམས་པའི་རབ་བྱུང་ལ། །འགོད་ཅིང་དེ་ལ་འོས་པའི་ཡོ་བྱད་རྣམས། །བསམ་པ་ཙམ་གྱིས་མ་ལུས་སྩོལ་བར་ཤོག་

[070B] །ལུས་ངག་ཡིད་ཀྱིས་རྩོལ་བ་གང་བགྱིས་བ། །དེ་དག་ཐམས་ཅད་མཐའ་ཡས་འགྲོ་པ་ལ། །གནས་སྐབས་ཀུན་ཏུ་ཕན་པའི་རྒྱུར་གྱུར་ཅིག་བུ་སྡུག་
ཤི་བའི་དུས་ཀྱི་མ་བཞིན་དུ། །སྡུག་བསྔལ་ཀུན་གྱིས་མནར་བའི་འགྲོ་བ་ཀུན། །རྟག་ཏུ་ཡིད་ལ་གཅགས་པའི་བརྩེ་བ་ཡིས། །བདོག་པ་ཐམས་ཅད་དེ་ལ་གཏོང་བར་ཤོག་མོས་སྤྱོད་ས་ཡི་དྲི་
མ་སྦྱོང་བ་ན། །འདས་དང་མ་འོངས་ད་ལྟར་བྱུང་བ་ཡི། །ཚུ་རོལ་མཐོང་བའི་རྒྱལ་སྲས་ནང་ན་བདག་གསེར་གྱི་ས་འཛིན་དབུས་ན་ལྷུན་པོ་བཞིན། །སྤྱན་དང་མངོན་ཤེས་མང་དུ་ཐོས་པ་སོགས་
ཡོན་ཏན་ཀུན་གྱིས་རབ་ཏུ་མཐོ་བ་དང། །བྱིས་པའི་རྒུད་པ་ཀུན་ལས་འདས་གྱུར་ཏེ། །གཞན་དྲིང་མི་འཇོག་སྤོབས་པ་ཐོབ་པར་ཤོག་རྒྱལ་སྲས་འཕགས་པའི་ས་ལ་སློབ་པ་ན། །སར་གནས་
དཔའ་བོ་དུས་གསུམ་ཐམས་ཅད་དུ། །ཡོངས་སུ་གཤེགས་པ་རྣམས་ཀྱི་ཁྲོད་ན་བདག་བྱ་ལམ་བགྲོད་ལ་འདབ་བཟང་དབང་པོ་བཞིན། །རྒྱལ་སྲས་གཞན་གྱིས་དཔག་པར་དཀའ་བ་ཡི། །ཤིན་
ཏུ་རྒྱ་ཆེའི་ཤེས་བྱའི་གནས་རྣམས་ལ། །དྲི་མེད་མཁྱེན་པ་ཐོགས་པ་མེད་འཇུག་ཅིང། །རླབས་ཆེན་སྤྱོད་པའི་གཏེར་དུ་འགྱུར་བར་ཤོག་དེ་ལྟར་སྤྱོད་པའི་འབྲས་བུ་གྲུབ་པ་ན། །དུས་གསུམ་

[071A]༄༅། །རྒྱལ་བ་རྣམས་ཀྱི་སྐུ་དང་ཞིང། །འཁོར་དང་མཛད་པ་སྐུ་ཚེ་སྨོན་ལམ་རྣམས། །གང་ཡིན་གཅིག་ཏུ་བསྡོམས་པ་དེ་དག་ཀུན། །ཐབས་མཁས་སྤྱོད་པས་ཡོངས་སུ་རྫོགས་
གྱུར་ནས། །རིང་ནས་ཡིད་ལ་བརྣགས་པའི་འགྲོ་བ་འདི། །དམ་ཆོས་བདུད་རྩིའི་ཆར་ཆེན་ཕབ་པ་ཡིས། །སྐད་ཅིག་གཅིག་ལ་བདག་གིས་སྒྲོལ་བར་ཤོག་ལྷ་དང་བཅས་པའི་འཇིག་རྟེན་ཀུན་གྱི་
སྐྱབས་གཅིག་བུ་རྒྱལ་བ་བྱམས་པ་མགོན་པོ་ལ་སྨྲེ་སྔགས་ཀྱི་སྒོ་ནས་བསྟོད་པ་ཚངས་པའི་ཅོད་པན་ཞེས་བྱ་བ་འདི་ནི་མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས་ལྷོ་བྲག་སྟོང་རི་ཉི་ཤར་གྱི་དབེན་གནས་
སུ་སྦྱར་བ་དགེ་ལེགས་སུ་གྱུར་ཅིག་   ༈    །ན་མོ་གུ་རུ་མྙྫུ་གྷོ་ཥ་ཡ། ཟབ་ཡངས་མཁྱེན་པ་མཁའ་ལྟར་ཕ་མཐའ་ཡས། །དམིགས་མེད་ཐུགས་རྗེས་འགྲོ་ཀུན་རྗེས་སུ་འཛིན། །སྐྱོན་
བྲལ་མཛད་པས་གདུལ་བྱ་བདེ་ལ་འགོད། །མི་ཕམ་ཆོས་རྗེའི་ཞབས་ལ་གསོལ་བ་འདེབས། །ཤེས་བྱ་ཀུན་ལ་རྨོངས་པ་ཟད་པ་དང། །ལུས་ཅན་ཀུན་ལ་མ་ལྟར་བརྩེ་བ་དང། །སྡུག་
བསྔལ་རྒྱ་མཚོ་སྐེམ་པར་བྱེད་པའི་མཐུ། །བདེ་བླག་ཉིད་དུ་འགྲུབ་པར་བྱིན་གྱིས་རློབས། །རྒྱལ་བ་ཀུན་གྱིས་བསྔགས་པའི་ཡོན་ཏན་གཏེར། །རྒྱལ་བའི་དམ་ཆོས་རྒྱལ་སྲིད་ལེགས་

[071B] །རྒྱལ་སྲས་ཀུན་གྱི་གཙུག་ན་མཛེས་གྱུར་པ། །མི་ཕམ་ཆོས་རྗེའི་ཞབས་ལ་གསོལ་བ་འདེབས། །ཇི་སྲིད་ནམ་མཁའ་གནས་པ་དེ་སྲིད་དུ། །ལུས་ཅན་ཐར་ལམ་འཚོལ་བའི་མིག་གཅིག་
བུ༑ །ཐུབ་པའི་གསུང་རབ་ལེགས་བཤད་བདུད་རྩིའི་རྒྱུན། །མ་ལུས་འཛིན་ཅིང་སྤེལ་བར་བྱིན་གྱིས་རློབས། །བདུད་བཞིའི་གཡུལ་ལས་རྒྱལ་བའི་མི་ཕམ་མགོན། །རྒྱལ་སྲས་སྤྱོད་པ་མཐར་
ཕྱིན་འཕགས་པའི་མཆོག་ཐུབ་པའི་རྒྱལ་ཚབ་དམ་པར་དབང་བསྐུར་བ། །མི་ཕམ་ཆོས་རྗེའི་ཞབས་ལ་གསོལ་བ་འདེབས། །བདུད་སྡེ་བྱམས་པའི་དཔུང་གིས་འཇོམས་པ་དང། །ཚོགས་
གཉིས་ཐབས་མཁས་ལམ་གྱིས་རྫོགས་པ་དང། །རྒྱལ་བ་མཉེས་པའི་ཀུན་སྤྱོད་འབའ་ཞིག་གིས། །ཉིན་མཚན་གཡེལ་བ་མེད་པར་བྱིན་གྱིས་རློབས། །བདེ་གཤེགས་སྔ་མས་བཏང་
སྙོམས་མཛད་པ་ཡིས། །གྲངས་མེད་འགྲོ་ལ་བརྩེ་བས་མ་བཟོད་ནས། །ཞིང་འདིར་བྱང་ཆུབ་སྙིང་པོར་གཤེགས་འགྱུར་པ། །མི་ཕམ་ཆོས་རྗེའི་ཞབས་ལ་གསོལ་བ་འདེབས། །མགོན་
པོ་ཁྱོད་ཀྱིས་བྱང་ཆུབ་མཆོག་བརྙེས་ནས། །སྐལ་ལྡན་འགྲོ་ལ་ཆོས་འཁོར་བསྐོར་བའི་ཚེ། །ཐོག་མ་ཁོ་ནར་ཁྱོད་གསུང་བདུད་རྩིའི་རོས། །ཉོན་མོངས་ནད་ཀུན་སེལ་བར་བྱིན་གྱིས་རློབས། །

[072A]༄༅། །དགའ་ལྡན་གནས་སུ་གྲངས་མེད་ལྷ་རྣམས་ལ། །ཐེག་མཆོག་གཏམ་གྱིས་དགའ་བ་སྐྱེད་མཛད་ཅིང། །ཕུན་ཚོགས་ཆོས་སྐུའི་གོ་འཕང་མཆོག་སྩོལ་པ། །མི་ཕམ་ཆོས་
རྗེའི་ཞབས་ལ་གསོལ་བ་འདེབས། །ཚེ་འདིའི་ཕུན་ཚོགས་རྩ་རྩེའི་ཟིལ་པ་བཞིན། །མི་རྟག་སྙིང་པོ་མེད་པར་རྟོགས་པ་དང། །ལན་ཅིག་ཙམ་ཞིག་རྙེད་པའི་དལ་འབྱོར་འདི། །རྟག་ཏུ་
དོན་ལྡན་བྱེད་པར་བྱིན་གྱིས་རློབས། །འབད་པས་བསྒྲུབས་ཀྱང་ངེས་པར་འདོར་དགོས་པའི། །རྙེད་དང་བཀུར་སྟིའི་ཆོས་ལས་ཡིད་ལོག་སྟེ། །གཏན་གྱི་བདེ་བ་སྒྲུབ་བྱེད་དམ་པའི་ཆོས། །
རྩེ་གཅིག་ཉམས་སུ་ལེན་པར་བྱིན་གྱིས་རློབས།    ༈     ྾  ཐོབ་པར་ཤོག་ཞེས་རྗེ་བཙུན་བྱམས་པ་མགོན་པོ་ལ་བསྟོད་པའི་ཚིགས་སུ་བཅད་པ་འདི་ནི་རྒྱལ་ཁམས་པ་བློ་
བཟང་གྲགས་པའི་དཔལ་གྱིས་ཆོས་གྲྭ་ཆེན་པོ་སྐྱོར་མོ་ལུང་དུ་སྦྱར་བའོ།    ༈    །ན་མོ་གུ་རུ་མྙྫུ་གྷོ་ཥཱ་ཡ། རིང་ནས་གོམས་པའི་ཐུགས་རྗེའི་ཆབ་ཀྱིས་རང་བདེ་འདོད་པའི་ཡིད་ཀྱི་མེ་དཔུང་བཅིལ་
ཟབ་མོའི་རང་བཞིན་ཇི་བཞིན་གཟིགས་པས་ཀུན་ཏུ་རྟོག་པའི་སྤྲོས་པའི་དྲ་བ་བཅད། །ཉིད་ཀྱིས་གཟིགས་གང་འགྲོ་ལ་བསྐྲུན་ཕྱིར་གཞན་ཕན་ཁུར་ཆེན་སྐྱོ་མེད་ཐུགས་ཀྱིས་ཁྱེར། །

[072B] །ཉིན་བྱེད་འཆར་ཀའི་མདངས་ཀྱིས་རབ་འཁྱུད་པའི། །ལྷུན་སྟུག་གསེར་གྱི་རི་བོའི་ངོས་བཞིན་དུ། །དམར་
སེར་འོད་ཀྱི་ཕུང་པོ་ལྷམ་མེ་བ། །འཇམ་དབྱངས་མཁྱེན་པའི་གཏེར་ཁྱོད་ཡུད་ཙམ་དགོངས། །མ་ལུས་ཞིང་དུ་འབད་པས་བཙལ་ན་ཡང། །ཁྱོད་ལས་གཞན་པའི་སྐྱབས་བཟང་མ་མཆིས་པས། །
བདག་ཡིད་ཁྱོད་ཀྱི་རྗེས་སུ་ཕྱོགས་པ་ནི། །ཉི་མས་གདུངས་པའི་གླང་ཆེན་པད་མཚོར་བཞིན། །དེ་ཕྱིར་ཁྱོད་ཀྱི་ཡོན་ཏན་བརྗོད་ལ་བདག་ཡིད་ལ་རེ་བ་བསྐོང་བར་བྱེད་པ་ཡི། །གཏོང་བས་
མཛེས་པའི་སྦྱིན་བདག་མཐོང་བ་ན། །འབྱོར་པས་དམན་པའི་སློང་མོ་བ་བཞིན་གྱུར། །ཁྱོད་སྐུ་རི་དབང་ཇི་བཞིན་མཐོ་ཞིང་དྲང། །ཉ་གྲོའི་ལྗོན་པ་ལྟར་རྒྱས་ཆུ་ཞེང་གབ། །བཅོ་མའི་
གསེར་ལྟར་དག་ཅིང་གསལ་བ་ཡི། །པགས་པའི་མདོག་ནི་ལེགས་ཤིང་སྲབ་ལ་འཇམ། །རྒྱལ་མཚན་ཏོག་ལྟར་སྤྱི་གཙུག་གནས་སུ་ནི། །རིང་འཇམ་གནག་ལ་སྣུམ་པའི་རལ་པ་ཡི། །
ཐོར་ཅོག་མཛེས་པར་བཅིངས་པའི་ཟར་བུ་ནི། །ཟུར་ཕུད་ལྔ་ལྡན་ཅུང་ཟད་གཡོན་དུ་འཕྱང། །རིན་ཆེན་རྩེ་ཕྲན་རྣམས་ཀྱིས་མཛེས་བྱས་པའི། །དབྱིབས་ལེགས་གདུགས་བཞིན་ཀུན་ནས་རྒྱས་

[073A]༄༅། །པའི་དབུ། །སྐྲ་མཚམས་མཐོ་བར་ལེགས་པར་ཕྱེད་པ་ཡི། །དཔྲལ་བའི་དབྱེས་ནི་ཟླ་བ་རྒྱས་པ་བཞིན། །ཀུན་ད་དུང་དང་པདྨའི་རྩ་བ་ལྟར། །དཀར་གསལ་གཡས་སུ་
འཁྱིལ་ལེགས་རི་མོ་ཅན། །དག་པའི་དངུལ་གྱི་འབུར་དང་འདྲ་བ་ཡི། །དྲི་མེད་མཛོད་སྤུ་སྨིན་མའི་དབུས་ན་མཛེས། །ཁ་དོག་གནག་ཅིང་ཅུང་ཟད་གུག་པ་ཡི། །འཇམ་སྣུམ་སྤུ་མཉམ་
སྨིན་ཚུགས་རིང་པོ་ཅན། །སྟུག་ཅིང་འཇམ་ལ་མ་འདྲེས་བསྒྲིགས་ལེགས་པ། །ཁྱུ་མཆོག་བཞིན་དུ་རྫི་མ་ཡིད་དུ་འོང། །ཨུཏྤླ་མཐིང་ཁའི་འདབ་མ་ཇི་བཞིན་དུ། །སྤྱན་དཀྱུས་རིང་པོ་ཅུང་
ཟད་ཟུམ་པ་ཡི། །དཀར་ནག་ཆ་རྣམས་མ་འདྲེས་མཛེས་པ་ནི། །འདམ་སྐྱེས་འདབ་མ་ཀུན་ནས་རངས་བ་བཞིན། །རིམ་པར་འཚམ་ཞིང་ཀུན་ཏུ་མཐོ་བའི་ཤངས། །བིམ་པ་ལྟར་དམར་ཡིད་
དུ་འོང་བའི་མཆུ། །དཀར་ཞིང་ཚད་མཉམ་ཐགས་བཟང་བཞི་བཅུའི་ཚེམས། །འགྲམ་པ་ཟླུམ་རྒྱས་རི་དྭགས་རྒྱལ་པོ་བཞིན། །སྲབ་མཉེན་རོ་མཆོག་མྱོང་བའི་ལྗགས་ཀྱིས་ནི། །ཞལ་གྱི་
དཀྱིལ་འཁོར་ཀུན་ཏུ་ཁེབས་པར་མཛད། །སྙན་ཤལ་བཟང་པོ་རིང་དུ་འཕྱང་བའི་རྩེར། །རིན་ཆེན་དུ་མ་སྤྲས་པའི་རྣ་ཆ་གཡོ། །གཟི་འོད་འཁྱུག་པའི་རིན་ཆེན་ཕྲེང་བའི་རྒྱན། །གང་དུ་

[073B] །མཛེས་པའི་གསེར་གྱི་བུམ་པའི་མགྲིན་པ་བཞིན། །རྩ་ཡི་དྲ་བ་མི་མངོན་ཟླུམ་ཞིང་རྒྱས། །ཕྱག་ཞབས་བོལ་དང་ཕྲག་གོང་ལྟག་པའི་ཕྱོགས། །ཡོངས་སུ་གང་
བས་མི་མཉམ་མེད་པའི་སྐུ། །གདོང་ལྔ་པ་བཞིན་ཀུན་ནས་རྒྱས་པའི་སྟོད། །ལྷུན་པོའི་ངོས་ལྟར་རབ་ཏུ་ཡངས་པའི་བྲང། །དཔུང་པའི་མགོ་ནི་ལེགས་པར་ཟླུམ་པའི་ཕྱག་གླང་པོའི་རྒྱལ་
པོའི་སྣ་ལྟར་རིང་ཞིང་མཛེས། །ཉི་ཤུའི་སོར་མོ་མཛེས་པའི་དྲ་བ་ཡིས། །ལེགས་པར་འབྲེལ་བ་དང་པའི་རྒྱལ་པོ་བཞིན། །མདོག་སྣུམ་དམར་བའི་མདངས་ཆགས་སེན་མོ་ཡི། །ཕྲེང་བས་
རབ་ཏུ་དངར་བའི་སོར་མོ་ནི། །དཔག་བསམ་ཡལ་འདབ་གཞོན་ནུའི་ལྕུག་ཕྲན་ལྟར། །རིང་ཞིང་རྒྱས་ལ་འཇམ་ཞིང་གཞོན་ཤ་ཆགས། །གསལ་ཞིང་རྫོགས་ལ་སོ་སོར་མ་འདྲེས་པའི། །རྩིབས་
སྟོང་ལྡན་པའི་གསེར་གྱི་འཁོར་ལོ་མཆོག་ཕྱག་དང་ཞབས་ཀྱི་མཐིལ་ན་བཀྲ་བ་ནི། །རྒྱ་ལས་རྒྱ་ཡི་འབུར་ནི་གསལ་བ་བཞིན། །དཔུང་རྒྱན་གདུ་བུས་མཛེས་པར་བྱས་པ་ཡི། །གཡས་པའི་
ཕྱག་ན་དངོས་འཛིན་འཁྲི་ཤིང་གི། །ལྗོན་པ་དྲུང་ནས་གཅོད་པའི་རལ་གྲི་ནི། །འབར་བའི་འོད་ཀྱི་དྲ་བ་འགྱེད་པ་བསྣམས། །ཞི་སྒོ་གཉིས་སུ་མེད་པའི་རྟེན་འབྲེལ་ལམ། །མ་ལུས་གསལ་

[074A]༄༅། །བར་སྟོན་པའི་གླེགས་བམ་མཆོག་ཨུཏྤལ་སྔོན་པོའི་ལྟེ་བར་གནས་པ་ཡི། །སྡོང་བུ་གཡོན་པའི་ཕྱག་གིས་ཐུགས་ཀར་འཛིན། །རབ་འབྱམས་ཚོན་གྱིས་ཁ་བསྒྱུར་སྲབ་ལ་
འཇམ། །སྣ་ཚོགས་དར་གྱི་སྨད་གཡོགས་གཡོ་བའི་སྟེང། །སིལ་སིལ་སྒྲ་སྒྲོག་གསེར་གྱི་འོག་པག་གིས། །ཡིད་འོང་རྐེད་སྐབས་ཀུན་ནས་མཛེས་པར་བསྡམས། །རྟ་མཆོག་བཞིན་
དུ་གསང་གནས་སྦུབས་སུ་ནུབ། །འཇམ་ཞིང་ཕྲ་བ་བ་སྤུའི་ཚོགས་རྣམས་ནི། །ཟླ་མེད་རེ་རེར་བྱུང་ནས་གཡས་ཕྱོགས་སུ། །རིམ་གྱིས་འཁྱིལ་ནས་སྐུ་ལ་གྱེན་དུ་ཕྱོགས། །བགས་ཀྱིས་
ཕྲ་ཞིང་ཟླུམ་པའི་བྱིན་པ་ལེགས། །ཞབས་ཀྱི་མཁྲིག་མ་ལོང་བུའི་འབུར་གྱིས་དབེན། །རུས་སྤལ་ལྟོ་བཞིན་ཞབས་མཐིལ་ཀུན་ནས་མཉམ། །ཞབས་ཀྱི་བཞི་ཆ་ཕྱིར་འཕགས་རྟིང་པ་
ཡངས། །བདབ་དྲུག་པད་དཀར་དམར་སེར་ལྟེ་བའི་སྟེང། །དཀྱིལ་འཁོར་ཡོངས་རྫོགས་རྒྱུ་སྐར་བདག་པོའི་གདན། །གང་དེར་སྒྲ་ལྡན་གདུ་བུས་མཁྲིག་མའི་ཕྱོགས། །མཛེས་པའི་
ཞབས་གཉིས་རྡོ་རྗེའི་སྐྱིལ་ཀྲུང་མཛད། །བསོད་ནམས་ཚོགས་རབ་རབ་འབྱམས་རྒྱུ་ལས་འཁྲུངས་པའི་སྐུ་མཆོག་མཆོག་ཏུ་མཛེས་པ་ཁྱོད་ཀྱི་སྐུ། །ནམ་མཁའི་མཐས་གཏུགས་གཏུགས་

[074B] །ལ་ལར་བལྟམ་ཞིང་ཞིང་གཞན་དུ་ཡང་བྱང་ཆུབ་ཚུལ་སྟོན་སྟོན་པ་ཁྱོད་ཀྱི་སྐུ་ཡི་ནི། །བཀོད་པ་མཆོག་འདི་འདི་དང་གཞན་
དུ་མ་ལུས་འགྲོ་ཀུན་ཀུན་མཁྱེན་གྱུར་ཀྱང་བརྗོད་མི་ནུས། །ལི་ཁྲིའི་རྒྱ་མཚོར་རྟ་བདུན་འོད་སྟོང་ལྷུང་བ་བཞིན། །བལྟ་བས་མི་ངོམས་འོད་ཕུང་ཕྱོགས་བཅུར་འཕྲོ་བའི་སྐུ། །གང་དེ་ཅུང་ཟད་བསྟོང་
བའི་བསོད་ནམས་དེ་ཡི་བདག་འཇམ་དབྱངས་སྐུ་མཛེས་མིག་གི་ལམ་དུ་འབྲལ་མེད་ཤོག་ནམ་ཞིག་ཁྱོད་སྐུ་མཐོང་བར་གྱུར་མ་ཐག་སྲིད་པར་རིང་དུ་འཁྱམས་པས་དུབ་པ་བདག་ལོག་པའི་
ལམ་དུ་སོང་བའི་མ་རུངས་ཡིད། །བྱང་ཆུབ་སེམས་ཀྱི་དབང་དུ་འགྱུར་བར་ཤོག་གཞན་ཡང་གཟུངས་དང་མངོན་ཤེས་རྣམ་ཐར་སྒོ། །མུ་མཐའ་མེད་པའི་ཏིང་འཛིན་ཚོགས་ཐོབ་ནས། །ཞིང་ཁམས་
བྱེ་བར་རྒྱལ་རྣམས་བལྟ་བའི་ཕྱིར། །དཔག་མེད་ལུས་ཀྱི་བཀོད་པ་སྟོན་པར་ཤོག་དེར་ནི་མང་དུ་ཐོས་པའི་མཐར་སོན་ཏེ། །མཐའ་ཡས་འགྲོ་བ་ཆོས་ཀྱིས་ཚིམ་བྱས་ནས། །རིང་པོར་མི་ཐོགས་
རྒྱལ་བ་ཀུན་གྱི་གཙོ། །ངག་གི་དབང་པོའི་སྐུ་མཆོག་ཐོབ་པར་ཤོག་རྗེ་བཙུན་འཇམ་པའི་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ལས་སྐུ་ལ་བསྟོད་པའི་སྐབས་ཏེ་

[075A]༄༅། །དང་པོའོ།    ༈    །འོད་སྟོང་ཟེར་གྱིས་ཕྱེ་བའི་གུར་གུམ་གཟུགས། །དང་པའི་མེ་ལོང་དཀྱིལ་ན་གསལ་བ་བཞིན། །འགྱིང་ལེགས་དབང་པོའི་གཞུ་བཞིན་རབ་བཀྲ་
བའི༑ །འཇམ་པའི་དབྱངས་ཀྱིས་ངག་གི་དབང་ཕྱུག་སྩོལ། །ཕྱོགས་བཅུའི་ཞིང་ཀུན་ཀུན་ནས་འགེངས་པའི་སྒྲ་སྐད་སྐད་ཀྱི་དབྱེ་བ་མཐའ་ཡས་པ། །སེམས་ཅན་ཀུན་ཡིད་ཡིད་དང་མཐུན་
པར་ཚིམ་བྱེད་བྱེད་པོའི་གདངས་ཀྱང་ཟིལ་གནོན་པ། །ཁྱོད་ཀྱི་གསུང་དབྱངས་དབྱངས་ཀྱིང་རོའི་དཀྱིལ་འཁོར་འཁོར་བ་སྲིད་དུ་རྒྱུན་ཆགས་པའི། །སྙན་པའི་གསུང་གང་གང་གི་རྣ་བའི་
ལམ་དུ་ལྷུང་ན་ན་རྒ་འཆི་བ་འཕྲོག་པར་བྱེད། །གསུང་མཉེན་འཇམ་ཞིང་ཡིད་འོད་ཡིད་དུ་འཐད། །དག་ཅིང་དི་མེད་འོད་གསལ་སྙན་ལ་འཇེབས། །མཉན་པར་འོས་ཤིང་མི་ཚུགས་
སྙན་ཞིང་དུལ། །མི་རྩུབ་མི་བརླང་རང་དུལ་རྣ་བར་སྙན། །ལུས་སེམས་སྙིང་ནི་ཚིམ་བྱེད་དགའ་བདེ་སྐྱེད། །གདུང་མེད་ཀུན་ཏུ་ཤེས་བྱ་རྣམ་རིག་བྱ། །རྣམ་གསལ་དགའ་བྱེད་མངོན་པར་
དགའ་བྱེད་ཅིང། །ཀུན་ཤེས་བྱེད་ཅིང་རྣམ་པར་རིག་པར་བྱེད། །རིགས་ཤིང་འབྲེལ་ལ་ཟློས་པའི་སྐྱོན་དང་བྲལ། །སེང་གེ་གླང་ཆེན་འབྲུག་དང་ལག་འགྲོའི་དབང། །དྲི་ཟ་ཀ་ལ་པིང་ཀ་

[075B] །ཤང་ཤང་ཏེའུ་དབང་པོའི་དབྱངས་ལྟར་སྙན། །རྔ་སྒྲ་མ་ཁེངས་མི་དམའ་ཀུན་རྗེས་ཞུགས། །ཚིག་ཟུར་ཕྱིན་ཅིང་མ་ཚང་མེད་པ་དང། །མ་ཞུམ་མི་ཞན་རབ་དགའ་ཁྱབ་ཅིང་ཆུབ། །
རྒྱུན་ཆགས་འབྲེལ་ཞིང་སྒྲ་ཀུན་རྫོགས་པར་བྱེད། །དབང་པོ་ཀུན་ཚིམ་མ་སྨད་མི་འགྱུར་ལ། །མ་བརྟགས་འཁོར་གྱི་དཀྱིལ་འཁོར་ཡོངས་སུ་གྲགས། །དུག་གསུམ་སེལ་བྱེད་བདུད་དཔུང་
ཚར་གཅོད་ཅིང། །རྣམ་པ་ཀུན་གྱི་མཆོག་དང་ལྡན་པར་འབྱུང། །དེ་ལྟར་བཞི་ཡིས་ལྷག་པའི་དྲུག་ཅུའི་དབྱངས། །གསུང་གཅིག་ཉིད་ལའང་མ་ཚད་མེད་པར་ནི། །ཇི་སྲིད་ནམ་མཁའི་
མཐས་ཁྱབ་དེ་སྲིད་དུ། །སྐལ་ལྡན་རྣ་བའི་ལམ་དུ་བདེ་བ་སྟེར། །དེ་ཚེ་ཉེ་བར་གནས་ལ་ཧ་ཅང་ཆེ་བར་མི་སྣང་རིང་ན་གནས་ལ་ཆུང་མིན་པར། །སྣ་ཚོགས་ཚོན་དང་ཕྲད་པའི་ཤེལ་བཞིན་
གྲངས་མེད་གདུལ་བྱའི་རང་རང་སྐད་དང་མཐུན་པར་ནི། །སྤྱི་གཙུག་མཛོད་སྤུ་མགྲིན་པ་ལ་སོགས་ཁྱོད་སྐུའི་ཆ་ཤས་ཀུན་ནས་འབྱུང་བར་རབ་སྟོན་ཀྱང། །དེ་དག་ཀུན་ལ་རྟོག་པ་ཉེར་ཞི་
འདི་ནི་ནམ་མཁས་ཚངས་དབྱངས་སྒྲོག་ན་མཚོན་པར་ནུས། །གློག་དམར་མཛེས་པའི་སྐ་རགས་བཅིངས་པ་ཡི། །ཆར་སྤྲིན་ནང་གི་འབྲུག་སྒྲ་ཟབ་མོ་བཞིན། །འཇམ་དབྱངས་གསུང་

[076A]༄༅། །བསྟོད་བསོད་ནམས་འདི་ཡིས་བདག་ཁྱོད་གསུང་རྣ་བའི་ལམ་དུ་འབྲལ་མེད་ཤོག་གསུང་རྒྱུན་རྣ་བའི་བུ་གར་ཞུགས་མ་ཐག་སྐལ་ལྡན་རྗེས་འཛིན་ལོག་སྨྲ་ཚར་གཅོད་ཅིང། །
སྡེབ་ལེགས་ཚིག་གིས་བློ་གསལ་ཡིད་འཕྲོག་པའི། །འཆད་རྩོད་རྩོམ་པའི་གནས་རྣམས་མཐར་སོན་ཤོག་ཐ་དད་འགྲོ་བའི་སྐད་ལ་ཐོགས་མེད་པའི། །ངེས་ཚིག་སོ་སོ་ཡང་དག་རིག་པ་མཆོག་
བདེ་བླག་ཐོབ་ནས་འགྲོ་བ་ཐམས་ཅད་ཀྱི། །ཐེ་ཚོམ་གཅོད་པའི་མཆོག་ཏུ་བདག་གྱུར་ཅིག་ཁྱོད་ཀྱིས་ཇི་ལྟར་རྗེས་སུ་གདམས་པ་ཡི། །གསུང་གི་མཚམས་ལས་ནམ་ཡང་མི་མདའ་བར། །
གུས་པས་རྩེ་གཅིག་ཉམས་སུ་བླངས་པ་ཡིས། །གསུང་གི་དབང་ཕྱུག་མྱུར་དུ་འགྲུབ་པར་ཤོག་རྗེ་བཙུན་འཇམ་པའི་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་
མཚོ་ལས་གསུང་ལ་བསྟོད་པའི་སྐབས་ཏེ་གཉིས་པའོ།    ༈   མདོག་ལེགས་ཤེས་བྱ་མ་ལུས་ལྷང་དེར་མཁྱེན། །མཁྱེན་རབ་དབང་ཕྱུག་
འཇམ་དབྱངས་འགྲོ་བའི་སྐྱབས། །སྐྱབས་མཆོག་ཁྱོད་ཀྱིས་རབ་འབྱམས་ཤེས་རབ་སྩོལ། །དངོས་འཛིན་ཆང་གིས་རབ་ཏུ་མྱོས་པས་བླང་དོར་དཔྱོད་པའི་བློ་གྲོས་ཉམས། །ཉོན་མོངས་

[076B] །སྲེད་པའི་ཞགས་པས་ཡིད་ནི་དྲངས་པས་རྙེད་བཀུར་གླང་མོའི་ཕྱིར་འབྲང་བ། །བག་མེད་ནགས་ཁྲོད་ཀུན་ཏུ་རྒྱུ་བའི་གདུལ་དཀའི་
ཡིད་ཀྱི་གླང་པོ་ཆེ། །དྲན་ཤེས་བག་ཡོད་ཐག་པས་དམ་བཅིངས་ནས། །ཡང་དག་རིགས་པའི་ལྕགས་ཀྱུ་རྣོན་པོ་ཡིས། །འཕགས་མཆོག་བྱེ་བས་བགྲོད་ཅིང་བསྔགས་པ་ཡི། །རྟེན་འབྲེལ་དམ་
པའི་ལམ་བཟང་སྲོལ་དུ་བཙུད། །ཚུལ་དེ་སྐྱོ་མེད་བརྩོན་པའི་ཤུགས་དྲག་གིས། །དཔག་མེད་བསྐལ་པར་ཡང་དང་ཡང་གོམས་པས། །སྒྱུ་མ་ལྟ་བུའི་ཏིང་འཛིན་རྡོ་རྗེ་ཡིས། །མཐར་འཛིན་རི་
བོ་མིང་གི་ལྷག་མར་མཛད། །སླར་ཡང་མཐའ་ཡས་རྒྱལ་བའི་དབང་པོ་རྣམས། །རབ་མཆོག་མཆོད་སྤྲིན་རྒྱ་མཚོས་མཉེས་བྱས་པས། །དྲི་མེད་མགུར་ནས་ཚངས་དབྱངས་ང་རོ་ཡིས། །དགོངས་
ང་གཅིག་གིས་གསུངས་པའི་གདམས་པ་མཆོག་སྲིད་པའི་ནད་བརྒྱ་དྲུངས་འབྱིན་བདུད་རྩིའི་ཟས། །རྒྱུན་དུ་བསྟེན་པས་བགྲོད་པར་ཆེས་དཀའ་བའི། །རྒྱལ་སྲས་སྤྱོད་པ་རླབས་ཆེའི་ཕ་རོལ་
ཏུ༑ །བགྲོད་པའི་བློ་གྲོས་ལུས་སྟོབས་རྒྱས་པ་ན། །མཐའ་དག་འཛིན་པས་ནམ་ཡང་མི་བརྫི་ཞིང། །མ་ལུས་འཁྲུལ་སྣང་འཇོམས་ལ་ཐོགས་མེད་པའི། །ཏིང་འཛིན་ཀུན་གྱི་གཙོ་བོར་གྱུར་པ་

[077A]༄༅། །གང། །རྡོ་རྗེ་ལྟ་བུར་གྲགས་པའི་ཏིང་ངེ་འཛིན། །ཁྱོད་ཀྱིས་མངོན་དུ་མཛད་པ་དེ་ཡི་མཐུས། །སྒྱུ་མ་ལྟ་བུའི་ཡུལ་གྱི་སྣང་བ་དང། །རྨི་ལམ་ལྟ་བུར་གསལ་ཞིང་རིག་པའི་
བློ༑ །མྱོང་སྣང་མ་ལུས་ཆོས་ཀྱི་དབྱིངས་སུ་ཞུགས། །དེ་ཕྱིར་རྩ་བ་ཉམས་པའི་ལྗོན་ཤིང་བཞིན། །མ་ལུས་འཛིན་པའི་ས་བོན་དྲུངས་ཕྱུང་བས། །སྐྱོབ་པ་ཁྱོད་ལ་ནམ་མཁའ་ཇི་སྲིད་དུ། །
ཆོས་ཀྱི་སྐུ་ལས་གཡོ་བ་ག་ལ་ཞིག་དེ་ལྟར་མགོན་ཁྱོད་ཆོས་ཀྱི་དབྱིངས་ལས་ཅུང་ཟད་གཡོ་བ་མེད་བཞིན་དུ། །དུ་མའི་ཤེས་བྱ་གསལ་བར་སྣང་བ་མེ་ལོང་ནང་དུ་གཟུགས་བརྙན་ནམ། །
ནམ་མཁའི་ལམ་ན་འཇའ་ཚོན་བཞིན་དུ་སོ་སོར་མ་འདྲེས་རྫོགས་པར་མཁྱེན། །མཁྱེན་བཟང་ཁྱོད་ཀྱི་མཁྱེན་པ་དེ་ཡང་སྐད་ཅིག་ཉིད་ལ་དེ་ལྟར་ལགས། །སྦྱིན་ལས་འབྱོར་ལྡན་གནས་
ཡིན་དབུལ་པོ་མིན། །སེར་སྣས་དབུལ་པོའི་གནས་ཡིན་འབྱོར་ལྡན་མིན། །དེ་སོགས་རྟེན་འབྲེལ་མི་བསླུའི་གནས་ཀུན་མཁྱེན། །དེ་ཕྱིར་ཁྱོད་ནི་སྨྲ་བའི་གཙོ་བོ་ལགས། །ཐོགས་
མེད་སྲིད་པར་སོང་བ་ཐམས་ཅད་ཀྱི། །དགེ་དང་མི་དགེའི་ལས་ཚུལ་འབྲས་བུར་བཅས། །གང་དེ་ཁྱོད་ཀྱི་མངོན་དུ་མ་གྱུར་མེད། །དེ་སླད་ཁྱོད་གསུང་འབྲས་མེད་མ་མཆིས་ལགས། །

[077B] །དེ་ལས་ལྡོག་སོགས་མོས་པ་སྣ་ཚོགས་ཚུལ། །མངོན་སུམ་གཟིགས་ཕྱིར་ཁྱོད་ཀྱི་མཛད་པ་ཀུན། །འགྲོ་ལ་དོན་དུ་མི་འགྱུར་ཡོད་མ་ལགས། །བཙོ་
བརྒྱད་ཁམས་ཀྱི་རབ་དབྱེ་མཐའ་དག་ལ། །ཁྱོད་ལ་ལྐོག་ཏུ་གྱུར་པ་གང་ཡང་མེད། །དེ་ཕྱིར་ཁྱོད་ནི་གདུལ་བྱའི་གནས་རྣམས་ཀྱི། །གདུལ་བའི་དུས་ལས་ཅུང་ཟད་འདའ་མ་ལགས། །སྲིད་
པར་རྒྱུ་བ་རྣམས་ཀྱི་དད་སོགས་ཀྱི། །དབང་པོ་རྣོ་རྟུལ་དབང་པོ་མེད་པ་ལ། །མཁྱེན་པ་ཐོགས་མེད་འཇུག་པ་དེ་སླད་ཁྱོད། །ཆོས་སྟོན་ཚུལ་ལ་ཤིན་ཏུ་མཁས་པ་ལགས། །མངོན་པར་མཐོ་
ཞིང་ངེས་པར་ལེགས་པ་དང། །ངན་སོང་གནས་རྣམས་ཀུན་ཏུ་བགྲོད་པའི་ལམ། །ཀུན་ལ་མཁྱེན་པ་སྒྲིབ་པ་མེད་པའི་ཕྱིར། །ཁྱོད་ནི་འགྲོ་བའི་བཤེས་གཉེན་བཟང་པོ་ལགས། །བསམ་གཏན་
གཟུགས་མེད་སེང་གེ་རྣམ་པར་བསྒྱིངས། །ཐོད་རྒལ་ལ་སོགས་ཏིང་འཛིན་མཐའ་དག་གི། །འཇུག་ལྡང་ཀུན་བྱང་ཚུལ་ལམ་རྨོངས་པས། །སྙོམས་འཇུག་རྣམས་ཀྱི་ཕ་རོལ་སོན་པ་ལགས། །
ཐོགས་མེད་འཁོར་བར་ཡོངས་སུ་འདྲིས་བགྱིས་པའི། །རང་གཞན་ཚེ་རབས་དྲན་རྟགས་དང་བཅས་པ། །སྐད་ཅིག་ཙམ་གྱིས་ཁོང་དུ་ཆུད་པས་ན། །ཁྱོད་ནི་སྔོན་གྱི་མཐའ་ལ་མཁས་པ་ལགས། །

[078A]༄༅། །འདི་ཙམ་དུས་ན་འདི་ནས་འཆི་འཕོ་ཞིང། །ལེགས་སྤྱད་ཉེས་སྤྱད་ལས་རྣམས་ཇི་ལྟ་བར། །གང་དུ་སྐྱེ་བའི་གནས་ཀུན་རབ་མཁྱེན་པས། །ཁྱོད་ནི་ཕྱི་མའི་མཐའ་ལ་མཁས་པ་
ལགས། །གང་ཞིག་ཟག་པ་ཟད་པའི་མྱང་འདས་དང། །གང་གིས་ཟད་བྱེད་འཕགས་ལམ་བརྒྱད་ཀྱི་ལམ། །དེ་དག་ཀུན་ལ་སྒྲིབ་མེད་མངོན་སུམ་སྤྱན། །དེ་ཕྱིར་ཁྱོད་ནི་སྐྱབས་ཀྱི་དམ་པ་ལགས་
དེ་ལྟར་གནས་དང་གནས་མིན་ལས་ཀྱི་རྣམ་སྨིན་མོས་པ་འཇིག་རྟེན་ཁམས། །དབང་པོའི་རིམ་པ་ཀུན་འགྲོའི་ལམ་དང་ཉོན་མོངས་རྣམ་བྱང་སྔོན་གྱི་གནས། །འཆི་འཕོ་སྐྱེད་དང་ཟག་པ་ཟད་པ་
མཁྱེན་པ་ཐོགས་པ་མེད་འཇུག་པ། །གང་ལ་མངའ་བ་ཁྱོད་ཀྱི་ཡུལ་དུ་མ་གྱུར་ཤེས་བྱའི་གནས་དེ་གང། །སྲིད་པར་འཁྱམས་པ་རྣམས་ཀྱིས་ཐོག་མེད་ནས། །བདག་བདེའི་ཕྱིར་དུ་གཞན་
ལ་གནོད་པའི་ལམ། །དྲག་པོའི་རྩོལ་བས་ཀུན་ཏུ་བསྟེན་ན་ཡང། །ངལ་བ་འབྲས་བུ་མེད་པས་གོལ་བ་ལྟར། །གཞན་ལ་ཅུང་ཟད་ཙམ་ཡང་མི་འཚེ་བར། །རང་ཉིད་ཕྱིར་དུ་ཉིན་མཚན་བར་མེད་
པར། །བརྒྱ་ཕྲག་བརྩོན་པས་ཐར་པ་བསྒྲུབ་དེ་ཡང། །ཡང་དག་ལམ་ལ་རྒྱབ་ཀྱིས་ཕྱོགས་པར་གཟིགས། །དེ་ཕྱིར་རྒྱལ་བ་ཀུན་གྱི་ལམ་གཅིག་བུ། །ལུས་ཅན་མཐའ་དག་རྗེས་སུ་འཛིན་པའི་

[078B] །རྒྱལ་སྲས་དཔའ་བོ་གཡུལ་དུ་འཇུག་པའི་གོ། །སྙིང་རྗེའི་ལམ་བཟང་རིང་ནས་གོམ་པར་མཛད། །སྡུག་བསྔལ་རྨི་ལམ་དུ་ཡང་མི་འདོད་ཅིང། །ཕུལ་བྱུང་བདེ་ལ་ཆོག་ཤེས་མེད་པར་ནི། །
འགྲོ་བ་འདི་དག་ཁྱད་པར་ཡོང་མིན་ན། །གཞན་བདེ་ཡལ་བར་འདོར་རྣམས་ཆེས་འཁྲུལ་བར། །བརྩེ་ལྡན་ཁྱོད་ཀྱིས་གཟིགས་ནས་བདག་དང་གཞན། །མཉམ་པ་ཉིད་དུ་མཐོང་བའི་བྱང་ཆུབ་སེམས། །
ཐོག་མ་ཉིད་དུ་གོམས་པར་མཛད་པ་ཡིས། །སེམས་ཅན་ཐམས་ཅད་ཁྱོད་ཀྱིས་བདག་གིར་བཟུང། །བདག་བདེར་སྲེད་པ་ཡང་དག་ལམ་གྱི་གེགས། །གཞན་ཉིད་གཅེས་འཛིན་ཡོན་ཏན་ཀུན་གྱི་
གཏེར། །དེ་ཕྱིར་ཁྱོད་ཀྱི་བདག་གཞན་བརྗེ་བའི་ཚུལ། །ཡང་ཡང་གོམས་པས་འགྲོ་ཀུན་བདག་ཏུ་མཛེད། །དེ་ལྟར་སྙིང་རྗེའི་མ་ཡིས་ལན་མང་དུ། །ལུས་སྟོབས་རྫོགས་པར་བསྐྱངས་པའི་བཅོམ་
ལྡན་ཁྱོད། །ཕུན་ཚོགས་ཡོན་ཏན་རྣམས་ཀྱི་མཐར་ཕྱིན་ཀྱང། །ཞི་བའི་བདེ་བས་འཕྲོག་པར་ག་ལ་འགྱུར། །འདབ་བཟང་དབང་པོ་ལྷ་ཡི་ལམ་ཞུགས་པ། །དེར་གནས་མ་ཡིན་འཛིན་མར་མི་
ལྟུང་ལྟར། །སྲིད་ཞིར་མི་གནས་ཁྱོད་ཐུགས་བསྟོད་པས་བདག་འཇམ་དབྱངས་མཁྱེན་བརྩེ་ཡིད་ལ་འབྲལ་མེད་ཤོག་མཐར་འཛིན་གོ་སྐབས་འཕྲོག་པའི་ལྟ་བ་དང། །འགྲོ་ཀུན་བུ་

[079A]༄༅། །སྡུག་ལྟར་མཐོང་སྙིང་རྗེ་གཉིས། །ཡིད་ལ་བདེ་བླག་ཉིད་དུ་གྲུབ་གྱུར་ནས། །ལུས་ཅན་ཐེག་པ་མཆོག་ལ་འཁྲིད་པར་ཤོག་ཆོས་ཀུན་ཚིག་དོན་མི་བརྗེད་དྲན་པའི་གཟུངས། །དྲི་བ་
ཀུན་གྱི་ལན་ལྡོན་སྤོབས་པ་མཆོག་མྱུར་དུ་བསྐྱེད་ནས་ཆོས་ཀྱིས་ཕོངས་རྣམས་ལ། །ལེགས་བཤད་དགའ་སྟོན་འགྱེད་པར་བདག་གྱུར་ཅིག་སྣ་ཚོགས་གདུལ་བྱའི་བསམ་པ་ཇི་བཞིན་དུ། །
མི་རྟོག་བཞིན་དུ་རེ་བ་སྐོར་བ་ཡི། །འཇམ་དབྱངས་ཐུགས་ཀྱི་དཔལ་གྱིས་མྱུར་དུ་བདག་སྟོན་ཟླས་ནམ་མཁར་ཇི་བཞིན་མཛེས་གྱུར་ཅིག་རྗེ་བཙུན་འཇམ་པའི་དབྱངས་ལ་བསྟོད་པ་
འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ལས་ཐུགས་ལ་བསྟོད་པའི་སྐབས་ཏེ་གསུམ་པའོ།། །།ཕྱོགས་བཅུའི་ཞིང་ནས་མཐའ་ཡས་རྒྱལ་བས་རྒྱུན་ཆད་མེད་པར་རབ་
སྔགས་པ། །གང་གི་སྙན་པས་འཇིག་རྟེན་གསུམ་བཀང་འཇམ་པའི་དབྱངས་ཞེས་རབ་ཏུ་གྲགས། །གང་དེའི་ཡོན་ཏན་ཅུང་ཟད་གུས་པས་བརྗོད་པའི་བསྟོད་སྤྲིན་རྒྱ་མཚོ་འདི། །
གང་ཞིག་འཛིན་ཅིང་ཀློག་པ་དེ་ཡི་ཡིད་ལ་འཇམ་དབྱངས་མྱུར་འཇུག་ཤོག་ཅེས་རྗེ་བཙུན་འཇམ་པའི་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ཞེས་བྱ་བ་འདི་

[079B]    ༈    །མཚམས་སྤྲིན་གཞོན་ནུའི་མདངས་བཞིན་མཇེས་པའི་སྐུ། །འཆི་མེད་བདག་པོའི་དབྱངས་ལྟར་སྙན་པའི་
གསུང། །ཆུ་གཏེར་ཆེན་པོའི་ཀློང་བཞིན་ཟབ་པའི་ཐུགས། །འཇམ་དབྱངས་རྒྱལ་བའི་ཡབ་ལ་ཕྱག་འཚལ་ལོ། །རབ་འབྱམས་བསྐལ་པར་གྲངས་མེད་རྒྱལ་བ་ལ། །རབ་འབྱམས་ཞིང་དུ་
དཔག་མེད་ལེགས་བཤད་ཚོགས། །རབ་འབྱམས་བརྩོན་པས་ཐོས་པའི་མཐར་སོན་པའི། །མཚུངས་མེད་མཁྱེན་པའི་དབང་ཕྱུག་ཁྱོད་ལ་འདུད། །འཁོར་བའི་ཐ་མའི་མཚམས་གང་ཇི་
སྲིད་པ། །དེ་སྲིད་ཉམ་ཐག་འགྲོ་ཀུན་བསྐྱབ་པའི་ཕྱིར། །སེམས་ཅན་ཁུར་ཆེན་ཁྱེར་བས་མི་ངལ་བའི། །མཚུངས་མེད་སྙིང་རྗེའི་དབང་ཕྱུག་ཁྱོད་ལ་འདུད། །རྒྱས་སྲས་ཐུ་བོའི་སྐུ་ཡིས་
ཞིང་ཀུན་ཏུ། །རྨད་བྱུང་བཀོད་པའི་མཛད་པའི་རྒྱ་མཚོ་ལས། །སྐྲ་རྩེས་བླངས་པའི་ཆ་ཤས་ཕྲ་མོ་ཙམ། །མཁའ་མཉམ་འགྲོ་བའི་དོན་དུ་འདིར་བཀོད་པས། །ཚེ་རབ་ཀུན་ཏུ་རྗེ་བཙུན་
འཇམ་དབྱངས་ཀྱིས། །ཐེག་མཆོག་སྟོན་པའི་བཤེས་གཉེན་མཛད་པ་དང། །སྡུག་བསྔལ་རྒྱ་མཚོར་བྱིང་བའི་དྲིན་ཅན་རྣམས། །མ་ལུས་སྒྲོལ་ལ་འཇམ་དབྱངས་འདྲ་བར་ཤོག་ །།

[079A]༄༅། །ཨོཾ་སྲ་སྟི། །མཉམ་ཉིད་མི་གཡོ་ཟབ་གསལ་བདེ་ཆེན་ཐུགས། །ཆོས་ཀྱི་དབྱིངས་སུ་རོ་གཅིག་མི་ཕྱེད་པའི། །རྡོ་རྗེ་འཆང་དབང་སངས་རྒྱས་ཀུན་འདུས་དཔལ། །བློ་བཟང་གྲགས་པའི་ཞབས་ལ་གསོལ་བ་འདིབས། །མགོན་ཁྱོད་གྲངས་མེད་རྒྱལ་བ་མ་ལུས་པའི། །ལབ་
གཅིག་འཇམ་དཔལ་གཞོན་ནུ་མཐོན་མཐིང་གི། །ཟུར་ཕུད་བྲེགས་ཏེ་ཐུན་མཚམས་ལ་འཁུ་བའི། །བླ་གོས་ཉེར་ཀླུབས་ཐུབ་བསྟན་བདག་པོར་བཞེངས། །སཱ་ལའི་སྨན་ལྗོངས་ཟབ་མོ་དབུ་མ་དང། །ཉེར་འདྲེལ་རྡོ་རྗེ་ཐེག་པའི་རིམ་གཉིས་ལམ། །བྱིན་ཅི་མ་ལོག་བསམ་འཕེལ་རིན་པོ་ཆེས། །ཡོངས་
གཏམས་ཤིང་རྟའི་སྲོལ་འབྱེད་ཁྱོད་ཁོ་ན། །དྲི་མེད་བཀའ་དང་བསྟན་བཅོས་ཆུ་ཀླུང་འབུམ། །ཟབ་རྒྱས་གདམས་ངག་རྒྱ་མཚོར་ཤར་བའི་འཇིང། །ཐོས་བསམ་སྒོམ་པའི་གྲུ་རྫིངས་བརྟན་པོ་ཡིས། །དོན་གཉིས་ནོར་བུར་དབང་བ་ཁྱོད་ལས་གང། །དེ་ཕྱིར་མགོན་པོ་ཁྱོད་ཀྱི་གསང་བ་གསུམ། །
འདྲེན་བ་གཞན་ལས་རྨད་བྱུང་རྣམ་ཐར་ལ། །ཤེས་ནས་མི་ཕྱེད་དད་བས་རྩེ་གཅིག་ཏུ། །གཏན་གྱི་སྐྱབས་གསོལ་ཐུགས་རྗེས་རྟག་ཏུ་སྐྱོངས། །སྲིད་པར་སྡུག་བསྔལ་གསུམ་གྱི་མེའོ་བས་སུ། །ལྷུང་སྟེ་ཐོག་མེད་དུས་ནས་འཁོར་བའི་རྒྱུན། །ཟད་པར་མ་གྱུར་མཁའ་མཉམ་སེམས་ཅན་ལ། །བྱིན་
རླབས་ཐུགས་རྗེས་རྟག་པར་མི་གཏོང་གསོལ། །དལ་འབྱོར་ཆུ་ལྦུར་འདྲ་བའི་ཉམ་ཆུང་ལུས། །མི་རྟག་ནུབ་ཀའི་ཉི་མ་ཇི་བཞིན་འདིར། །དོན་མེད་ངན་སོང་གཏིད་རྡོ་སྒྲང་བ་ལ། །གཞོལ་བའི་རྨོངས་ཆེན་འགྲོ་རྣམས་ཐུགས་རྗེས་སྐྱོངས། །ཁྱད་པར་སྙི་གསམ་ལྔ་ཡི་འཛིན་ཁྲིའི་སོ། །རྣོ་བས་
ཕུག་པའི་མི་བཟོད་སྡུག་བསྔལ་ཅན། །གདུལ་བར་ཆེས་དཀའ་དེང་དུས་སེམས་ཅན་ལ། །སྐྱོབ་པ་ཁྱོད་ཀྱི་ཐུགས་རྗེའི་དཔུང་སྐྱེད་ཅིག་རྒྱལ་བ་ཐམས་ཅད་སྤངས་རྟོགས་འཕྲིན་ལས་ཀུན། །ཕུན་སུམ་ཚོགས་བར་མཉམ་བ་ཉིད་མོད་ཀྱང། །སྙིགས་དུས་འགྲོལ་ལྷག་བར་མགོན་དང་སྐྱབས། །

[079B] །ཞྭ་སེར་ལུགས་བཟང་ཀུན་སྣང་འབར་བའི་འོད། །རྟག་ཏུ་མི་ཉམས་ཕྱོགས་བཅུར་འཕེལ་བ་དང། །རྒྱ་ཏོར་བོད་གསུམ་སེམས་ཅན་སྡུག་བསྔལ་གཉིད། །རབ་སངས་གཏན་བདེའི་སྣང་བར་སྦྱོར་དུ་གསོལ། །སྲིད་པའི་གནས་ལ་
བཙོན་རའི་མི་བཞིན་དུ། །ངེས་འབྱུང་བཅོས་མ་མིན་པས་བཞི་བཟུང་སྟེ། །མར་གྱུར་འགྲོ་ལ་བྱམས་དང་སྙིང་རྗེ་ཆེས། །བདག་རྒྱུད་རྟག་ཏུ་ཕྱུག་པར་བྱིན་གྱིས་རློབས། །འགྲོ་རྣམས་སྡུག་བསྔལ་བྲལ་བའི་བྱང་ཆུར་ཆེར། །སྐད་ཅིག་ཉིད་ལ་སྦྱོར་འདོད་སེམས་བསྐྱེད་དང། །རྟག་
ཆད་མཐའ་བྲལ་ཟབ་མོ་དབུ་མའི་ལྟ། །ཇི་བཞིན་རྒྱུད་ལ་སྐྱེ་བར་བྱིན་གྱིས་རློབས། །འདི་ཕྱིའི་ལེགས་ཚོགས་ཀོ་བི་དཱ་རིའི་ཤིང། །མ་ལུས་སྐྱེ་བའི་ས་གཞི་དམ་ཚིག་དང། །སོ་ཐར་བྱང་སེམས་རིག་འཛིན་སྡོམ་པ་ལ། །ཉེས་པས་མི་གོས་རྣམ་པར་དག་བྱིན་རློབས། །ཐ་མལ་སྣང་ཞེན་སྤངས་ཏེ་དཀྱིལ་
འཁོར་ལྟར། །བསྐྱེད་པའི་རྣལ་འབྱོར་ཕྲ་རགས་བརྟན་པ་དང། །རྫོགས་རིམ་ཟབ་ལམ་བླ་མེད་ཁྱད་པར་བར་ཅན། །རྒྱུད་ལ་མྱུར་དུ་སྐྱེ་བར་བྱིན་གྱིས་རློབས། །མདོར་ན་རང་གཞན་དོན་གཉིས་རླབས་པོ་ཆེ། །བསྒྲུབ་ལ་བར་བཅོད་ཉེར་འཚེས་མི་བརྫི་ཞིང། །ཕྱི་དང་ནང་གི་མཐུན་རྐྱེན་ཇི་
སྙེད་པ། །འབད་མེད་ལྷུན་གྱི་གྲུབ་པར་བྱིན་གྱིས་རློབས། །བསླུ་མེད་དཀོན་མཆོག་གསུམ་གྱི་བྱིན་རླབས་དང། །ཡེ་དམ་དཀྱིལ་འཁོར་ལྷ་ཚོགས་མཁའ་འགྲོར་བཅས། །དཀྲ་ཕྱོགས་སྲུང་མའི་མཐུ་སྟོབས་ནུས་པ་ཡིས། །བསམ་དོན་སྨོན་པ་ཐམས་ཅད་འགྲུབ་པར་ཤོག་ཅེས་རྗེ་བཙུན་བླ་མ་
བཙོང་ཁ་བ་ཆེན་པོ་ལ་གསོལ་བ་འདེབས་ཤིང། །ཁྱད་པར་སྙིགས་དུས་ཀྱི་རྒྱུད་བཞི་ཕྱིར་ཐུགས་རྗེ་བསྐུལ་བ་འདི་ནི། རྗེ་བླ་མ་གང་གི་གསང་བ་གསུམ་གྱི་རྣམ་ཐར་ལ་ཤས་ནས་དད་པ་ཐོབ་པ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ལི་ཐང་ཐུབ་ཆེན་བྱམས་བ་གླིང་དུ་སྦྱར་བའོ། །

[080A]༄༅། །ན་མོཿ་ཤྲཱི་གུ་རུ་མཉྫུ་གྷོ་ཥཱ་ཡ། །ས་གསུམ་འགྲོ་བའི་རེ་སྐོང་དངོས་གྲུབ་གེར། །ལེགས་བཤད་འོད་སྟོང་འགྲེད་པའི་ཉིན་མོར་བྱེད། །ཡོན་ཏན་ཆ་ཤ་ཀུན་རྫོགས་འོད་
དཀར་ཅན། །དཔལ་ལྡན་བླ་མ་ལུས་ཅན་གཙུག་ན་རྒྱལ། །གང་ལ་བརྟེན་ན་བློ་གྲོས་མཆོག་སྟེར་ཞིང། །འཆི་བདག་བི་ཅོན་ཏི་མོའི་དབྱུག་པ་ལྟར། །གང་གིས་མཛད་པའི་ལྷ་མོ་འགྲོ་
བའི་སྐྱབས། །གཙུག་ཏོར་རྣམ་རྒྱལ་ཅུང་ཟད་བསྟོད་པར་བགྱི། །མིག་བྲལ་སྐྱེ་བོས་སྣ་ཚོགས་གཟུགས་ལ་བཞིན། །ཁྱེད་ཀྱི་ང་ཚུལ་བདག་ལ་རིང་དུ་བསྐལ། །འོན་ཀྱང་དམ་ཆོས་
ཡང་དག་སྡུད་པའི་ཕུག་བདེ་བ་ཅན་གྱི་ཁང་བཟང་མཆོག་ཉིད་ན། །འཇིག་རྟེན་རྣམ་འདྲེན་ཚེ་དཔག་མེད་མགོན་གྱིས། །ཁྱོད་ལ་རྒྱ་ཆེར་བསྔགས་པ་ཐོས་པ་ལས། །འཕགས་མའི་
ཞབས་ཟུང་རིང་ནས་བསྟེན་པ་བདྒ་འདི་སྐད་གླེང་བའི་གོ་སྐབས་ཅུང་ཟད་རྙེད། །ཡིད་འཕྲོག་འོད་ཟེར་སྟོང་གི་དྲ་བ་ཅན། །ཕུལ་བྱུང་ཆུ་ཞིང་གབ་པ་ཁྱོད་ཀྱི་སྐུ། །འོ་མའི་ཆུ་
གཏེར་དབུས་ན་གང་རི་བཞིན། །པད་ཟླའི་སྟེང་ན་མཛེས་ལ་ཕྱག་འཚལ་ལོ། །ཆུ་ཤེལ་བཙོ་མའི་གསེར་དང་ཨིནྡྲ་རྙིལ། །ཡོངས་སུ་དག་པའི་འོད་ལྟར་རབ་གསལ་བའི། །དབུས་

[080B] །སྒེག་དང་ཞི་དང་ཁྲོ་ལ་ཕྱག་ཚལ་ལོ། །གདུགས་མཛེས་རོག་ལ་ཨིནྡྲ་ནི་ལ་བཞིན། །རབ་རྒྱས་དབུ་ལ་རལ་བའི་ཐོར་ཅོག་ཅན། །དྲི་བྲལ་
མཁའ་ལ་འཁྱོག་པའི་འཇའ་ཚོན་ལྟར། །མཐོན་མཐོང་སྤྱན་མཆོག་སྨིན་མ་རིང་པོས་མཛེས། །དབྱིབས་ལེགས་ཤངས་ཀྱི་རྒྱུད་ནི་ཡིད་དུ་འོང། །མཆུ་སྒྲོས་མཛེས་པའི་ཞལ་ནི་ལྟ་ན་སྡུག་
མཉེན་ལེགས་སྙན་གྱི་བུག་པར་རིན་ཆེན་འཕྱང། །སྨད་བྱུང་ཉམས་ཀྱིས་ཡིད་འཛིན་ཁྱོད་ལ་འདུད། །སྐར་འཕྲེང་བཀྲ་བའི་མདངས་ལྟར་རབ་གསལ་བའི། །དོ་ཤལ་མཆོག་གིས་མགྲིན་
པར་རབ་ཏུ་འཁྱུད། །འོ་མའི་རྒྱུན་འཛིན་ནུ་འབུར་ཟུང་གཅིག་གིས། །རབ་ཡངས་བྲང་ལ་ངང་བས་པད་མཚོར་བཞིན། །རིན་ཆེན་རྒྱན་གྱིས་མཛེས་པའི་འཇམ་མཉེན་ཕྱག་པདྨའི་རྩ་
བ་ལྟར་དཀར་ཟུང་བཞི་ཡི། །དང་པོ་རྡོ་རྗེ་སྡིགས་མཛུབ་ཞགས་པ་སྟེ། །གཉིས་པ་འོད་དཔག་མེད་དང་མི་འཇིགས་སྦྱིན། །གསུམ་པས་མདའ་གཞུ་བཞི་པའི་ཕྱག་ཟུང་གིས། །མཆོག་
སྦྱིན་བུམ་པ་བཟུང་ནས་འགྲོ་བ་ལ། །འཆི་མེད་ཚེ་ཡི་དཔལ་སྟེར་བཅོམ་ལྡན་མ། །ཚེ་དཔག་མེད་ལ་ཁྱོད་ལ་ཕྱག་འཚལ་ལོ། །ཡིད་བཞིན་མཚོ་ཡི་དོགས་ཀྱི་པད་སྡོང་བཞིན། །དྲང་ཞིང་ལྡེམ་

[081A]༄༅། །པའི་སྐེད་སྐབས་གསལ་བ་ཅན། །འཇའ་ཚོན་གུར་ཕུབ་ཤེལ་གྱི་མཆོད་སྡོང་ལྟར། །དྲི་མེད་མཛེས་སྐུ་བཀྲ་བའི་གོས་ཀྱིས་སྤུད། །མི་ཕྱེད་སྐྱིལ་ཀྲུང་མཆོག་གིས་ལེགས་
གནས་ཤིང། །བརྒྱད་གཉིས་ལང་ཚོའི་དཔལ་འཛིན་རྒྱལ་བའི་ཡུམ། །མི་འདྲའི་རྣམ་འཕྲུལ་དུ་མས་རྣམ་རོལ་བ། །འགྲོ་བའི་ཡིད་བཞིན་འཇུག་ལ་ཕྱག་འཚལ་ལོ།    ༈    །རྔ་
ཡབ་དཀར་པོ་བསྣམས་པའི་རྒྱལ་བའི་སྲས། །ཕྱག་ན་པདྨ་རྡོ་རྗེ་འཛིན་པ་གཉིས། །གཡས་གཡོན་གནས་ནས་ཁྱོད་སྐུར་མངོན་ཕྱོགས་ཏེ། །རྟག་ཏུ་བསྒྲིམས་ཏེ་བལྟས་ཀྱང་ངོམས་
པ་མེད། །རལ་གྲི་ལྕགས་ཀྱུ་དབྱུག་པ་རྡོ་རྗེ་གཡས། །གཡོན་པ་མ་རུངས་འདུལ་བའི་སྡིགས་མཛུབ་ཅན། །མི་གཡོ་འདོད་རྒྱལ་དབྱུག་སྔོན་སྟོབས་པོ་ཆེ། །ཁྱོད་ཀྱི་ཕྱོགས་བཞིར་གནས་
ནས་བགེགས་དཔུང་འཇོམས། །འཆི་མེད་བདུད་རྩིའི་ཆར་གྱི་རྒྱུན་འབེབས་པའི། །གཙང་མའི་གནས་ཀྱི་ལྷ་ཡི་བུ་གཉིས་ནི། །སྟེང་གི་ཕྱོགས་ནས་རིན་ཆེན་བུམ་པ་ཡིས། །དག་པའི་
ཆུ་རྒྱུན་འབེབས་ལ་མངོན་པར་བརྩོན། །མ་ལུས་ཤེས་བྱ་མཐའ་དག་མངོན་དུ་འགྱུར། །མུ་མེད་འགྲོ་ལ་རྒྱུན་ཆད་མེད་པར་བརྩེ། །མི་མཚོན་དུག་སོགས་འཇིགས་པ་ཀུན་ལས་སྐྱོབ། །

[081B] །ཤེས་བྱ་ཀུན་ལ་རྨོངས་པའི་དྲ་བ་བཅད། །སེམས་ཅན་ཀུན་ལ་སྙོམས་པའི་ཐུགས་དང་ལྡན། །གནས་སྐབས་ཀུན་ཏུ་ཕན་དང་བདེ་སྟེར་བ། །འཇིག་
རྟེན་ཀུན་གྱི་སྐྱབས་ལ་ཕྱག་འཚལ་ལོ། །ཤིན་ཏུ་བརྟེན་པ་ཞེས་བྱ་ལྷ་ཡི་བུས། །ཁྱོད་ཀྱི་གཟུངས་སྔགས་ཞག་དྲུག་བགྲངས་པས་ཀྱང། །འཇིགས་པ་ཆེ་ལས་ཡོངས་སུ་ཐར་གྱུར་ཏེ། །
མཆོག་གི་ཚེ་ཐོབ་ངན་འགྲོ་དག་གྱུར་ན། །འདི་ན་ཁྱོད་ལ་རྩེ་གཅིག་ཡིད་ཀྱིས་ནི། །རྒྱུན་དུ་སྐྱབས་སུ་བཟུང་ནས་ཏིང་འཛིན་དང། །བཟླས་བརྗོད་མཆོད་པས་དུས་རྣམས་འདའ་བ་ལ། །ཅི་ལགས་
རེ་བ་མི་སྐོང་བཅོམ་ལྡན་མ། །བརྩེ་བའི་མ་ཡིས་ཡིད་འོང་བུ་ལ་བཞིན། །ཡིད་ལ་ཁྱོད་སེམས་དང་བའི་བུ་ཡིས་ནི། །ཡང་ཡང་བོས་ཀྱང་རྗེས་སུ་མི་འཛིན་ན། །བརྩེ་བའི་གཏེར་དུ་བདག་
གིས་ཅི་ལས་དཔག་ཁྱོད་ནི་འགྲོ་བ་ཀུན་གྱི་བསམ་པ་མཁྱེན། །སྔོན་ཚེ་དེ་དག་དོན་དུ་ཐུགས་ཀྱང་བསྐྱེད། །ཇི་ལྟར་འདུལ་བའི་ཐབས་ལ་ཤིན་ཏུ་མཁས། །སྲིད་ཞིའི་རྒུད་པ་སེལ་པའི་
མཐུ་དང་ལྡན། །དེ་ཕྱིར་རྟག་ཏུ་དག་པའི་སྐྱེ་བ་འཛིན། །རྒྱལ་དང་ཕྲད་ཅིང་རྒྱལ་སྲས་རིགས་སུ་འགྱུར། །བློ་རྣོ་ཚེ་རབས་དྲན་ཞིང་ངག་ནི་བཙུན། །དྲན་དང་ལྡན་ཞིང་བདེ་བ་ཅན་དུ་སྐྱེ། །དཔག་

[082A]༄༅། །མེད་ཚེ་ཐུབ་འབྱུང་པོའི་གནོད་པ་མེད། །དུས་མིན་འཆི་བ་བརྒྱད་དང་ནད་ལས་གྲོལ། །ཀུན་གྱི་མཆོད་འོས་དགྲ་ལས་རྒྱལ་བ་དང། །རལ་གྲི་རིག་འཛིན་མཁའ་ལ་འགྲོ་བ་སོགས། །
རྒྱལ་བས་གསུངས་པའི་གཟུངས་ཀྱི་ཕན་ཡོན་ཀུན། །སྒྲུབ་པ་པོ་ཡིས་ཇི་ལྟར་གསོལ་བ་བཞིན། །ཐུགས་རྗེའི་དབང་གྱུར་འཕགས་མའི་དྲིན་གྱིས་ནི། །ཡིད་ལ་རེ་བ་ཡོངས་སུ་རྫོགས་པར་
མཛོད། །གཟུངས་མཆོག་གང་ལ་གཏང་པའི་ལྷ་དབང་དང། །གང་དེ་འཛིན་པའི་སླད་བཞིན་འབྲངས་ནས་ནི། །རྟག་ཏུ་བསྲུང་བར་ཞལ་གྱིས་ལེགས་བཞེས་པ། །ཆོས་ཀྱི་རྒྱལ་པོ་
གཤིན་རྗེ་ཆེན་པོས་ཀྱང། །སྙིགས་དུས་སྐྱེ་བོའི་ངང་ཚུལ་མི་ལྟ་བར། །རྒྱལ་བའི་སྤྱན་སྔར་དམ་བཅས་དགོངས་མཛོད་ལ། །གཟུངས་ཀྱི་ཕན་ཡོན་གང་ཡོད་དེ་དག་ཀུན། །མྱུར་དུ་མངོན་དུ་
འགྱུར་བའི་འཕྲིན་ལས་མཛོད། །དེ་ལྟར་འགྲོ་བའི་སྐྱབས་གྱུར་རྗེ་བཙུན་མ། །ཅུང་ཟད་བསྟོད་ལས་བྱུང་བའི་དགེ་བ་དེས། །འཕགས་མའི་གོ་འཕང་མཆོག་དེ་མྱུར་ཐོབ་ནས། །ཉམ་ཆུང་ལུས་
ཅན་ཀུན་གྱི་མགོན་བགྱིད་ཤོག་མི་བསྲུན་ཡིད་ཀྱི་བྲན་དུ་གྱུར་པའི་མཐུས། །མི་འདོད་འབྲས་བུ་སྟེར་བའི་གནག་པའི་ལས། །མི་ཤེས་དབང་གིས་བགྱིས་པ་གང་ཡིན་པ། །མ་ལུས་

[082B]མཆོག་གི་ཚེ་དང་རླབས་ཆེན་རྣམ་དཔྱོད་དང། །དད་དང་སྙིང་རྗེ་བརྩོན་འགྲུས་ཏིང་འཛིན་སོགས། །ལུང་དང་རྟོགས་པའི་ཡོན་ཏན་ཇི་སྙེད་པ། །མཐའ་དག་
གོང་ནས་གོང་དུ་རྒྱས་པར་ཤོག་བྱང་ཆུབ་སྒྲུབ་པའི་རྗེས་སུ་རབ་གཞོལ་བ། །བདེ་གཤེགས་དགྱེས་པའི་རབ་འབྱམས་དབང་གི་ལས། །དེ་དག་ཐམས་ཅད་ཇི་ལྟར་སྨོན་པ་བཞིན། །
འདོད་པ་ཙམ་གྱིས་རྗེས་སུ་བྱེད་པར་ཤོག་ཐོས་བསམ་སྒོམ་པས་བདག་རྒྱུད་འདུལ་བའི་ཚེ། །ཡང་དག་ལམ་གྱི་གེགས་ལ་མངོན་བརྩོན་པ། །ནག་པོའི་རྩ་ལག་རྣམས་ཀྱི་སྟོབས་དང་དཔུང། །མངོན་
སྦྱོད་ལས་ཀྱིས་ཐམས་ཅད་ཚར་གཅོད་ཤོག་མཐོང་ཐོས་དྲན་དང་རེག་པ་ཙམ་གྱིས་ཀྱང། །འགྲོ་བ་ཀུན་གྱི་རེ་བ་གང་ཡིན་པ། །མཐའ་དག་ཡོངས་སུ་རྫོགས་པར་བྱེད་པ་ལ། །ཡིད་བཞིན་
ནོར་དང་དཔག་བསམ་ཤིང་བཞིན་ཤོག་མདོར་ན་བཤེས་གཉེན་དམ་པ་མཉེས་བྱས་ནས། །ཐུབ་པའི་དགོངས་པ་རྙེད་པའི་མང་ཐོས་ཀྱིས། །སྒྲུབ་པའི་བྱ་བ་ལེགས་བར་མཐར་ཕྱིན་ནས། །
རྒྱལ་བའི་བསྟན་པ་ཕྱོགས་བཅུར་རྒྱས་བྱེད་ཤོག་རྗེས་བཙུན་བླ་མའི་  ྾    ྾    ྾  བཅོམ་ལྡན་འདས་གཙུག་ཏོར་རྣམ་པར་རྒྱལ་མ་ལ་བསྟོད་པ་འཆི་མེད་གྲུབ་པ་ཞེས་བྱ་བ་འདི་ནི། མང་དུ་ཐོས་པའི་རྒྱལ་

[083A]༄༅། །ཁམས་བློ་བཟང་གྲགས་པའི་དཔལ་གྱིས་སྦྱར་བའོ།    ༈    །དཔལ་ལྡན་ས་གསུམ་འགྲོ་བའི་མིག་གཅིག་པུ། །ཐར་འདོད་ཡོངས་ཀྱི་བླ་ན་མེད་པའི་མགོན། །རྒྱལ་བ་ཀུན་ལས་
ལྷག་པའི་ཐུགས་རྗེ་ཅན། །ཟླ་མེད་བླ་མ་མཆོག་ལ་གསོལ་བ་འདེབས། །རྒྱལ་བའི་སྤྱན་སྔར་བྱང་ཆུབ་སྤྱོད་པ་བླངས། །དགའ་ལྡན་གནས་སུ་འཇམ་དཔལ་སྙིང་པོར་གྲགས། །ཁ་བ་
ཅན་འདིར་བློ་བཟང་གྲགས་པའི་དཔལ། །རྒྱལ་སྲས་ཐུ་བོ་ཁྱོད་ལ་གསོལ་བ་འདེབས། །རྒྱལ་ཆེན་བསོད་ནམས་སྨིན་པའི་མཐུ་ལྡན་པས། །གསུང་རབ་ཀློག་དང་ལེགས་སྦྱར་སྒྲ་ལ་
སོགས། །བརྡ་སྤྲོད་གཙུག་ལག་མ་བསླབས་ཐུགས་སུ་ཆུད། །ཡོན་ཏན་ལྷུན་རྫོགས་ཁྱོད་ལ་གསོལ་བ་འདེབས། །ཁྱོད་སྐུའི་ཉིན་བྱེད་ཡུམ་གྱི་ཆུ་འཛིན་ལས། །གསལ་བར་བྱོན་ཚེ་
སྲིད་པའི་ཕུན་ཚོགས་ལ། །ཀུན་ནས་སྲེད་པའི་གློག་གི་རོལ་རྩེད་དང། །ནམ་ཡང་འགྲོགས་པ་སྤངས་ལ་གསོལ་བ་འདེབས། །གཞོན་ནུ་ཉིད་ནས་རྒྱལ་བའི་བརྟུལ་ཞུགས་ཀུན། །
མ་སྨད་ཚུལ་ཁྲིམས་མཆོག་གིས་ལེགས་བསྔམས་ཤིང། །སྐྱེ་བ་ཀུན་ཏུ་གཅིག་ཏུ་བག་ཡོད་ལ། །གོམས་པའི་མཐུ་ལྡན་ཁྱོད་ལ་གསོལ་བ་འདེབས། །རྒྱལ་བའི་གསུང་རབ་ཀུན་གྱི་ཚིག་

[083B] །ཐོགས་པ་མེད་པར་འཇུག་པའི་རྣམ་དཔྱོད་ཀྱིས། །རྟག་ཏུ་ལེགས་བཤད་འཚོལ་བ་ལྷུར་བླངས་པས། །རྒྱ་ཆེན་མཁྱེན་བའི་གཏེར་ལ་གསོལ་བ་འདེབས། །ཚིག་ཕྲེང་ལྦུ་བས་ངོམས་པ་
མི་མངའ་ཞིང། །མཁས་མཆོག་བྱེ་བས་རྟོགས་པར་དཀའ་བའི་གནས། །ཞིབ་ཅིང་ཆེས་ཕྲ་དྲི་མེད་རིགས་པ་ཡིས། །མ་ལུས་ཆོས་ཀུན་གཟིགས་ལ་གསོལ་བ་འདེབས། །རྟོག་གེ་ལ་སྦྱངས་རྒོལ་བ་
མཐའ་དག་གིས། །ལན་བརྒྱར་དཔྱད་ཀྱང་མགོན་པོ་ཁྱོད་ཀྱི་གསུང། །ཆ་ཙམ་རྣམ་པ་གཞན་དུ་གཡོ་བ་སྤངས། །དག་པའི་ཐུགས་མངའ་ཁྱོད་ལ་གསོལ་བ་འདེབས། །འཕགས་ཡུལ་ཤིང་རྟ་ཆེ་རྣམས་
བཞེད་པའི་གཞུང། །ཇི་བཞིན་གཟིགས་པ་ཁྱོད་ལས་གཞན་ན་གང། །གསུང་རབ་ཀུན་ཀྱང་ཁྱོད་ཉིད་འབའ་ཞིག་ལ། །གདམས་པའི་མཆོག་ཏུ་ཤར་ལ་གསོལ་བ་འདེབས། །དེ་ཕྱིར་མཁས་
མཆོག་ཀུན་གྱི་ཅོད་པན་ལ། །རྟག་ཏུ་ངལ་གསོ་མཛད་པའི་ཞབས་པད་ཀྱིས། །རྒྱ་མཚོའི་གོས་ཅན་གང་ལ་བྲིས་པའི་རྡུལ། །འགྲོ་བའི་མཆོད་རྟེན་གྱུར་ལ་གསོལ་བ་འདེབས། །རྒྱལ་བའི་
མཁྱེན་པས་ཇི་ཙམ་ལེགས་དཔྱད་ཀྱང། །ཁྱོད་ཀྱི་ཐུགས་ལ་རྣམ་དག་བསླབ་པའི་ཁྲིམས། །ལྷོད་པར་བགྱིས་པའི་ཉེས་པ་ཕྲ་མོ་ནི། །ཆ་ཙམ་གཟིགས་པ་སྤངས་ལ་གསོལ་བ་འདེབས། །
རིན་ཆེན་འབྱུང་གནས་ཆུ་ཡི་ཕུང་པོ་བཞིན། །ཁྱོད་ཐུགས་སྙིང་རྗེའི་གཏིང་མཐའ་ཇི་ཙམ་ཞེས། །ཡེ་ཤེས་སྤྱན་ལྡན་ཀུན་གྱི་ཡུལ་ལས་འདས། །རྗེ་བཙུན་ཐུགས་རྗེའི་གཏེར་ལ་གསོལ་བ་

[084A]༄༅། །འདེབས། །ཁྱོད་ཀྱི་ལྷག་བསམ་ཁྱོགས་ལ་མ་བླངས་པའི། །ལུས་ཅན་ཕན་བདེའི་ཁུར་ནི་ཅང་མ་མཆིས། །རླབས་ཆེན་སྤྱོད་པ་ཀུན་གྱི་མཐར་སོན་པ། །སྙིང་སྟོབས་རྨད་དུ་
བྱུང་ལ་གསོལ་བ་འདེབས། །མགོན་པོ་ཁྱོད་ཀྱི་ཞལ་གྱི་དབུགས་ཙམ་ཡང། །མཐའ་དག་འགྲོ་ལ་སྨན་པའི་རྒྱུར་འགྱུར་ན། །ཚོགས་གཉིས་སྤྱོད་པ་གཞན་ལྟ་སྨོས་ཅི་འཚལ། །ས་གསུམ་སྐྱེ་
རྒུའི་གཉེན་ལ་གསོལ་བ་འདེབས།    ༈    །འཇམ་པའི་དབྱངས་ཀྱིས་ཁྱོད་ལ་མངོན་སུམ་དུ། །ཉིན་རེ་བཞིན་ཡང་ལེགས་བཤད་བདུད་རྩིའི་རྒྱུན། །དུས་གསུམ་རྒྱལ་བའི་ཐུགས་ཀྱི་
བཅུང་བསྡུས་པ། །རྒྱུན་མི་འཆད་པར་འདོམས་ལ་གསོལ་བ་འདེབས། །ཐུབ་བསྟན་པདྨོའི་ཚལ་ལ་འཇིག་རྟེན་འདིར། །ཁྱོད་ནི་རྒྱལ་བའི་ཉི་མ་ཇི་བཞིན་ཞེས། །མི་ཕམ་མགོན་
པོས་ཁྱོད་ལ་མངོན་སུམ་དུ། །དབུགས་དབྱུང་མཆོག་ཏུ་བསྔགས་ལ་གསོལ་བ་འདེབས། །གྲངས་མེད་རྒྱལ་བའི་སྐུ་ཡི་རྒྱལ་མཚན་གཟིགས། །ས་ར་ཧ་དང་ལཱུ་ཡི་པ་ལ་སོགས། །གྲུབ་
ཆེན་དུ་མས་མངོན་སུམ་བྱིན་གྱིས་བརླབས། །ཡོངས་དག་སྐྱེས་བུ་མཆོག་ལ་གསོལ་བ་འདེབས། །ཀླུ་སྒྲུབ་འཕགས་པ་ལྷ་དང་སངས་རྒྱས་བསྐྱངས། །ཟླ་བའི་ཞབས་ཀྱིས་གང་ཚེ་བྱིན་

[084B] །དེ་ཡི་མདོ་ལ་ཟབ་མོའི་ཆོས་ཉིད་ལ། །འཁྲུལ་པའི་དྲི་མ་སྤངས་ལ་གསོལ་བ་འདེབས། །ཁྱོད་ཀྱིས་ཆོས་ཉིད་ནམ་མཁའི་དཀྱིལ་ལྟ་བུ། །མཉམ་བཞག་ཏིང་འཛིན་མཆོག་གིས་
ལེགས་བསྒོམས་པས། །རྗེས་ཐོབ་ཏུ་ཡང་སྒྱུ་མ་ལྟ་བུའི་ཐུགས། །སྐད་ཅིག་གཡོ་བ་མེད་ལ་གསོལ་བ་འདེབས། །ཐུབ་པའི་ལེགས་བཤད་ཀུན་གྱི་མཐར་ཐུག་པ། །རྒྱུད་སྡེ་རྒྱ་མཚོའི་དེ་ཉིད་འབྱེད་
པ་ལ། །རྒྱལ་བ་ཁྱབ་བདག་རྡོ་རྗེ་འཆང་དབང་དང། །དབྱེར་མེད་བླ་མ་མཆོག་ལ་གསོལ་བ་འདེབས། །ཕྱོགས་འདིར་སྔོན་ཆད་གཞན་གྱིས་མ་མྱོངས་པའི། །ལམ་གྱི་མཐར་ཐུག་རིམ་གཉིས་ཟབ་མོའི་
གནད། །ཇི་བཞིན་གཟིགས་ནས་དེ་དོན་སྒྲུབ་པ་ལ། །ཉམས་ལེན་སྙིང་པོར་མཛད་ལ་གསོལ་བ་འདེབས། །ཕྲ་རགས་ལྷ་ཡི་རྣལ་འབྱོར་མཐར་ཕྱིན་པས། །ཐ་མལ་སྣང་ཞེན་ཀུན་རྟོག་རྒྱང་བསྲིངས་
ཤིང། །གང་ཤར་དཀྱིལ་འཁོར་འཁོར་ལོའི་རྣམ་རོལ་ལས། །ཁྱོད་ཐུགས་གཡོ་བ་མེད་ལ་གསོལ་བ་འདེབས། །ཀུན་རྟོག་རླུང་གི་རྒྱུ་བ་དཧུ་ཏཱིར་དེངས། །འོད་གསལ་ཐམས་ཅད་སྟོང་པའི་དེ་ཉིད་
གཟིགས། །གང་ཤར་བདེ་ཆེན་མཆོག་གི་རྣམ་རོལ་ཅན། །རྡོ་རྗེའི་ཐུགས་དང་ལྡན་ལ་གསོལ་བ་འདེབས། །མཐའ་ཡས་སྨོན་ལམ་སྟོབས་མངའ་ཐབས་མཁས་ཀྱིས། །འབད་མེད་ལྷུན་གྲུབ་

[085A]༄༅། །མཐའ་ཡས་གདུལ་བྱའི་ཚོགས། །རྒྱལ་བ་དགྱེས་པའི་ལམ་ལ་འཁྲིད་མཛད་པ། །འཇིག་རྟེན་ཀུན་གྱི་སྐྱབས་ལ་གསོལ་བ་འདེབས། །ཚིག་སྦྱིའི་བཤད་སྒྲུབ་རྟགས་ཀྱི་
དགེ་སྦྱོང་གིས། །ཐུབ་བསྟན་མིང་ཙམ་ལྷག་མར་གྱུར་བའི་དུས། །བསླབ་གསུམ་ལུང་རྟོགས་རྒྱལ་བའི་དམ་ཆོས་ཀུན། །ཁྱོད་ཀྱིས་ཉིན་མོར་མཛད་ལ་གསོལ་བ་འདེབས། །བསམས་
བཞིན་ཞིང་འདིར་སྐུ་ཡི་བཀོད་པ་ནི། །ཉེ་བར་སྡུད་ལ་ཁྱོད་ཐུགས་གཞོལ་བའི་ཚེ། །དཔའ་བོ་མཁའ་འགྲོའི་ལྷ་ཚོགས་མཆོད་པ་ཡིས། །བསམ་ཡས་ནམ་མཁའ་གང་ལ་གསོལ་བ་འདེབས།།
འོད་གསལ་ཆོས་སྐུ་མངོན་དུ་མཛད་གྱུར་པ། །དེ་ཚེ་ཁྱོད་སྐུ་འོད་ཀྱི་གོང་བུར་གྱུར། །བར་དོར་ལོངས་སྤྱོད་རྫོགས་པ་སྒྱུ་མའི་སྐུ། །མཆོག་གི་དངོས་གྲུབ་བརྙེས་ལ་གསོལ་བ་འདེབས། །
   ༈    །དེང་ནས་བརྩམས་ཏེ་ཚེ་རབས་ཀུན་ཏུ་བདག་ཁྱོད་ཞབས་པདྨོ་གུས་པས་མཆོད་པ་དང། །ཁྱོད་གསུང་ཉན་ཅིང་སྒོ་གསུམ་བྱ་བ་ཀུན། །ཁྱོད་མཉེས་འབའ་ཞིག་སྒྲུབ་པར་བྱིན་
གྱིས་རློབས། །རྙེད་བཀུར་དོན་གཉེར་ཚེ་འདིའི་སྣང་བ་དང། །རང་བདེ་འདོད་པའི་ཞི་བའི་སེམས་སྤངས་ནས། །འགྲོ་བའི་དོན་སེམས་བྱང་ཆུབ་སེམས་མཆོག་དང། །ནམ་ཡང་

[085B] །ཕྲ་ཞིང་མཛངས་ལ་ཞིབ་པའི་བློ་གྲོས་ཀྱིས། །རིགས་པའི་རྗེས་འབྲངས་རྒྱལ་བའི་གསུང་རབ་དོན། །མ་ལུས་ཁོང་དུ་ཆུད་ནས་འགྲོ་བ་ཡི། །རྨོངས་པའི་མུན་ཆེན་
སེལ་བར་བྱིན་གྱིས་རློབས། །རྣམ་མང་རྒྱུད་སྡེའི་དོན་ལ་ངེས་རྙེད་ནས། །ལམ་བཟང་མཐར་ཐུག་རིམ་གཉིས་ཟབ་མོའི་དོན། །ཕྱི་ནང་འགལ་རྐྱེན་ཀུན་གྱིས་གཡོ་མེད་པར། །རྩེ་གཅིག་ཉམས་སུ་
ལེན་བར་བྱིན་གྱིས་རློབས། །མདོར་ན་རྒྱལ་བའི་དམ་ཆོས་མཐའ་དག་དང། །ཁྱད་པར་དུ་ཡང་བླ་མེད་རྡོ་རྗེ་ཐེག་རྒྱལ་བའི་དགོངས་པ་ཇི་བཞིན་ལེགས་བཟུང་ནས། །འགྲོ་བའི་འདྲེན་པ་
བགྱིད་པར་བྱིན་གྱིས་རློབས། །དགེ་བ་འདི་ཡིས་སྐྱེ་བ་ཐམས་ཅད་དུ། །འདྲེན་མཆོག་བླ་མ་ཁྱོད་དང་མི་འབྲལ་ཞིང། །མགོན་པོ་ཁྱོད་ཀྱི་ཐུགས་ཀྱི་བཅུད་ཕྱུང་བ། །ལེགས་བཤད་བདུད་རྩིའི་རོ་
ཡིས་འཚོ་བར་ཤོག་གཞན་ཡང་བདག་གིས་བགྱིས་དང་བགྱིད་འགྱུར་བའི། །ལེགས་པར་སྤྱོད་པ་ཇི་སྙེད་མཆིས་བ་ཀུན། །ཁྱོད་གྱིས་དགྱེས་བཞིན་རྗེས་སུ་འཛིན་པ་དང། །བཀའ་བཞིན་
སྒྲུབ་པ་ཁོ་ནའི་རྒྱུར་གྱུར་ཅིག་དཔལ་ལྡན་བླ་མ་ཁྱེད་སྐུ་གྱི་འདྲ་དང་  ྾    ྾  ཚེ་རབ་ཀུན་ཏུ་  ྾    ྾  ཟློག་པ་མ་གྱུར་ཅིག་ཅེས་བསྟོད་པ་འདི་ནི་མཁས་གྲུབ་དགེ་ལེགས་དཔལ་བཟང་པོས་སྦྱར་

[086A]༄༅། །བའོ།།    ༈    །།ཆོས་ཀྱི་རྒྱལ་པོ་ཙོང་ཁ་པ་ལ་ཕྱག་འཚལ་ལོ། །གང་གི་མཁྱེན་པ་རབ་ཡངས་ནམ་མཁའ་ལ། །ཇི་ལྟ་ཇི་སྙེད་མཁྱེན་པའི་འོད་ཟེར་ཅན། །
རྒྱལ་སྲས་ཉི་མ་རྗེ་བཙུན་ཆོས་ཀྱི་རྗེ། །དཔལ་ལྡན་བླ་མའི་ཞབས་རྡུལ་སྤྱི་བོས་བསྟེན། །ཁྱོད་ཀྱི་སྐུ་གསུང་ཐུགས་ཀྱི་ཡོན་ཏན་རྣམས། །ཕྱོགས་བཅུར་བཞུགས་པའི་རྒྱལ་བ་སྲས་བཅས་
ཀྱིས། །མ་ལུས་བརྗོད་པར་མི་ནུས་འོན་ཀྱང་ནི། །དད་པས་སྤེལ་ལ་ཅུང་ཟད་ཉན་པར་གྱིས། །ཡོན་ཏན་རྒྱ་མཚོའི་བསྟོད་ཚིག་མེ་ཏོག་གི། །འཕྲེང་བ་སྤེལ་ལེགས་བློ་གསལ་
མགྲིན་པའི་རྒྱན། །དད་པའི་བསོད་ནམས་སྤེལ་བའི་རིན་ཆེན་ནི། །བདག་གིས་བསྒྲུབས་ལ་མཁས་རྣམས་དགྱེས་པར་མཛོད། །ཁྱོད་ཀྱི་ལེགས་པར་སྤྱད་པའི་བསོད་ནམས་
སྤྲིན། །གདུལ་བྱའི་དགེ་ལེགས་སྤེལ་བའི་ཆར་རྒྱུན་ཅན། །ཟབ་དང་རྒྱ་ཆེའི་སྙན་པའི་འབྲུག་སྒྲ་སྒྲོག་དཔལ་ལྡན་བླ་མ་ཆུ་འཛིན་དབང་པོ་བཞིན། །ཏིང་འཛིན་བྱེ་བ་མང་ལ་
དབང་བསྒྱུར་ཞིང། །ལེགས་བཤད་རྩོམ་དང་སྒྲུབ་ལ་མངོན་བརྩོན་པ། །རྣལ་འབྱོར་དབང་ཕྱུག་སྔགས་རིག་ཀུན་གྱི་གཙོ། །དཔལ་ལྡན་བླ་མ་ལུས་ཅན་གཙུག་ན་རྒྱལ། །

[086B] །རིན་ཆེན་ཤེལ་གྱི་ཕྲེང་བ་བརྒྱ་རྩ་གཅིག་ལེགས་པར་ཕུལ་ཏེ་བྱང་ཆུབ་སེམས་བསྐྱེད་ནས། །ཡང་དག་ལྟ་བ་རྟོགས་པའི་སྐལ་ལྡན་གྱུར། །
དཔལ་ལྡན་བླ་མའི་ཞབས་ལ་གསོལ་བ་འདེབས། །དགུང་ལོ་བདུན་ནས་རྗེ་བཙུན་གསང་བདག་དང། །ཤིང་རྟ་ཆེན་པོ་དཔལ་ལྡན་མར་མེ་མཛད། །མངོན་སུམ་གཟིགས་ཤིང་རྒྱུན་
དུ་རྗེས་བཟུང་བས། །སྔགས་དང་ཕ་རོལ་ཕྱིན་གཞུང་གདམས་པར་ཤར། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཨིནྡྲ་ནཱི་ལའི་མདོག་ལྟར་རབ་སྔོ་བའི། །རབ་
མཛེས་འོད་ཟེར་ལྔ་ཡི་དྲ་བ་ཅན། །ཤིན་ཏུ་ཟླུམ་པའི་དབུས་སུ་འཇམ་པའི་དབྱངས། །མངོན་སུམ་གཟིགས་པ་རྗེ་བཙུན་ཆོས་ཀྱི་རྗེ། །དཔལ་ལྡན་  ྾  །དེ་ནས་བརྩམས་ཏེ་རྗེ་
བཙུན་མཁྱེན་པའི་གཏེར། །ནམ་འདོད་གཟིགས་ཤིང་དཔལ་ལྡན་འདུས་པ་དང། །ཤེས་རབ་ཕ་རོལ་ཕྱིན་གཞུང་ཟབ་མོའི་དོན། །རྒྱུན་དུ་གསན་པ་རྒྱལ་སྲས་ཆོས་ཀྱི་རྗེ། །
དཔལ་ལྡན་  ྾  །ཡན་ལག་བདུན་པའི་ཆོ་ག་མཛད་པའི་ཚེ། །སངས་རྒྱས་སུམ་ཅུ་སོ་ལྔ་མངོན་སུམ་དུ། །རང་རང་སྐུ་ཡི་དབྱིབས་དང་ཕྱག་མཚན་སོགས། །ཇི་བཞིན་

[087A]༄༅། །རྒྱུན་དུ་གཟིགས་པ་ཆོས་ཀྱི་རྗེ། །དཔལ་ལྡན་  ྾  གཡས་གཡོན་ཕྱག་གི་ཆོས་འཆད་ཕྱག་རྒྱ་ཅན། །བཟང་པོའི་བཞུགས་སྟངས་མཛད་པའི་བྱམས་མགོན་གྱིས། །
སླར་ཡང་སྟོབས་བཅུ་མངའ་བ་གཤེགས་པ་བཞིན། །རྒྱལ་བའི་མཛད་པ་སྒྲུབ་པར་ལུང་བསྟན་པ། །དཔལ་ལྡན་  ྾  །།ལྷ་མིའི་སྟོན་པ་ཤཱཀྱའི་རྒྱལ་པོ་དང། །སྨན་གྱི་བླ་དང་
འདྲེན་པ་འོད་དཔག་མེད། །འཁོར་ཚོགས་རྒྱ་མཚོའི་དབུས་ན་ལྷམ་མེ་བ། །མངོན་སུམ་གཟིགས་པ་རྒྱལ་སྲས་ཆོས་ཀྱི་རྗེ། །དཔལ་ལྡན་  ྾  །དངོས་གྲུབ་འབྱུང་གནས་རྗེ་བཙུན་
སྒྲོལ་མ་དང། །གཙུག་ཏོར་རྣམ་རྒྱལ་འཕགས་མ་འོད་ཟེར་ཅན། །བར་ཆད་ཀུན་སེལ་གཙུག་ཏོར་གདུགས་དཀར་སོགས། །ལྷག་པའི་ལྷ་རྣམས་ཡང་ཡང་གསལ་བར་
གཟིགས། །དཔལ་ལྡན་  ྾  །རྒྱས་སྲས་ཀླུ་སྒྲུབ་རྗེ་བཙུན་སངས་རྒྱས་བསྐྱངས། །འཕགས་པ་ལྷ་དང་དཔལ་ལྡན་ཟླ་བའི་ཞབས། །རྣལ་འབྱོར་དབང་ཕྱུག་ཀླུ་ཡི་བྱང་ཆུབ་
རྣམས། །མངོན་སུམ་བྱོན་ནས་རྒྱུན་དུ་རྗེས་བཟུང་བ། །དཔལ་ལྡན་  ྾  །ས་གསུམ་བརྙེས་པ་འཕགས་པ་ཐོགས་མེད་དང། །ཀུན་མཁྱེན་གཉིས་པ་རྒྱས་སྲས་དབྱིག་གི་

[087B] །འཕགས་པས་རྗེས་བཟུང་ཕྱོགས་ཀྱི་གླང་པོ་རྣམས། །མངོན་སུམ་བྱོན་ནས་རྒྱུན་དུ་རྗེས་བཟུང་བ། །དཔལ་ལྡན་  ྾  །སྨྲ་བའི་ཟླ་བ་ཆོས་ཀྱི་གྲགས་པ་དང། །ཡོན་ཏན་འོད་
དང་རྒྱལ་སྲས་ཤཱཀྱ་འོད། །ཞི་བ་ལྷ་དང་དཔལ་ལྡན་ཨ་བྷ་ཡ། །མངོན་སུམ་བྱོན་ནས་རྒྱུན་དུ་རྗེས་བཟུང་བ། །དཔལ་ལྡན་  ྾  །ཨིནྡྲ་བྷཱུ་ཏི་དཔལ་ལྡན་ས་ར་ཧ། །ལཱུ་ཡི་པ་དང་རྗེ་
བཙུན་དྲིལ་བུའི་ཞབས། །ནག་པོ་སྤྱོད་པ་པདྨའི་ངང་ཚུལ་སོགས། །མངོན་སུམ་བྱོན་ནས་རྒྱུན་དུ་རྗེས་བཟུང་བ། །དཔལ་ལྡན་  ྾  །འདི་དག་གཞུང་ལ་བརྟེན་ནས་རང་གཞན་ལ། །
ཕན་པ་རྒྱ་ཆེན་འགྲུབ་པའི་རྟེན་འབྲེལ་ཞེས། །འཇམ་པའི་དབྱངས་ཀྱིས་གསལ་བར་ལུང་བསྟན་ཅིང། །གཞན་དོན་ལྷུན་གྱིས་གྲུབ་པའི་སེམས་དཔའ་ཆེ། །དཔལ་ལྡན་  ྾  །ཞི་ལྷག་ཟུང་དུ་
འབྲེལ་པའི་རྣལ་འབྱོར་གྱི། །ཏིང་འཛིན་ཡར་ངོའི་ཟླ་ལྟར་འཕེལ་བ་ན། །བཅོམ་ལྡན་རྡོ་རྗེ་འཇིགས་བྱེད་རབ་བརྗིད་པའི། །ཞལ་ཕྱག་ཡོངས་སུ་རྫོགས་པའི་སྐུ་མཆོག་གཟིགས། །དཔལ་
ལྡན་  ྾  །འཇམ་པའི་དབྱངས་དང་རྗེ་བཙུན་བླ་མ་ཡི། །ཐུགས་ཀར་ཤེས་རབ་རལ་གྲིས་འབྲེལ་བ་ལས། །ཟག་མེད་བདུད་རྩིའི་ཆུ་རྒྱུན་ཐུགས་ཀར་ཞུགས། །ལྷན་སྐྱེས་བདེ་བའི་ཏིང་

[088A]༄༅། །འཛིན་བཟང་པོ་འཁྲུངས། །དཔལ་ལྡན་  ྾  །བདེ་བ་ཅན་དུ་སྐྱེ་བའི་སྨོན་ལམ་དང། །མི་ཕམ་མགོན་གྱི་ཡང་དག་དོན་བསྟོད་པ། །དོན་གྱི་ངོ་བོ་གོ་རིམ་འཇམ་དབྱངས་
ཀྱིས། །གསལ་བར་གསུངས་ནས་ཚིག་སྦྱོར་ལེགས་སྦྱར་བ། །དཔལ་ལྡན་  ྾  །སྐུ་གསུང་ཐུགས་རྟེན་རབ་གནས་མཛད་པའི་ཚེ། །དམ་ཚིག་པ་ལ་ཡེ་ཤེས་མངོན་སུམ་བཞུགས། །
གང་གིས་བྱིན་གྱིས་བརླབས་པའི་ལྷ་ཚོགས་རྣམས། །སྐྱེ་རྒུའི་བསོད་ནམས་ཞིང་དུ་ལེགས་གྲུབ་པ། །དཔལ་ལྡན་  ྾  །རྒྱལ་སྲས་ཀླུ་སྒྲུབ་ཡབ་སྲས་གཙོ་འཁོར་ལྔ། །ཟབ་
མོ་རྟེན་འབྱུང་གཏམ་གྱི་འགྲོ་བ་མཛད། །དེ་ཡི་ནང་ནས་དཔལ་ལྡན་སངས་རྒྱས་བསྐྱངས། །རྒྱ་དཔེས་བྱིན་བརླབས་འཕགས་པའི་དགོངས་པ་འཁྲུངས། །དཔལ་ལྡན་  ྾  །རྒྱུད་
ཀྱི་མཐར་ཐུག་དཔལ་ལྡན་དུས་འཁོར་ལོའི། །ཡན་ལག་དྲུག་གི་གནད་རྣམས་དགོངས་པ་ན། །བཅོམ་ལྡན་དུས་ཀྱི་འཁོར་ལོ་མངོན་སུམ་གཟིགས། །ཟླ་བ་བཟང་པོ་འདྲ་བར་ལུང་
བསྟན་པ། །དཔལ་ལྡན་  ྾  །ཆོས་འཁོར་ལྷ་སར་ཆོ་འཕྲུལ་ཆེན་པོའི་དུས། །ངོ་མཚར་བཀྲ་ཤིས་སྣ་ཚོགས་བརྒྱ་བཀོད་པས། །མཆོད་པ་བདེ་བ་ཆེན་པོར་བྱིན་བརླབས་ནས། །ཕྱོགས་

[088B] །དཔལ་ལྡན་  ྾  །ཐ་མལ་སྣོད་བཅུད་སྣང་སྟོང་སྒྱུ་མ་དང། །ཟབ་གསལ་གཉིས་སུ་མེད་པའི་རྣལ་འབྱོར་གྱིས། །བདེ་ཆེན་ལྷ་ཡི་རྣམ་
པར་ཤར་བའི་ཚེ། །སྐུ་ཡི་རྡོ་རྗེའི་རྣལ་འབྱོར་ཆོས་ཀྱི་རྗེ། །དཔལ་ལྡན་  ྾  །སྙིང་གའི་པདྨོར་སྐུ་གསུམ་རྡོ་རྗེ་ཡི། །འབྱུང་འཇུག་སྔགས་ཀྱི་གདངས་སུ་བཟླས་པ་ན། །ཞུགས་གནས་ཐིམ་
པའི་འོད་གསལ་ཕྱག་རྒྱ་ཆེ། །གསུང་གི་རྡོ་རྗེའི་རྣལ་འབྱོར་ཆོས་ཀྱི་རྗེ། །དཔལ་ལྡན་  ྾  །ལྟེ་བའི་འཁོར་ལོའི་གཏུམ་མོ་ཙཎྜ་ལིས། །སྤྱི་བོའི་ཧཾ་ཡིག་དབུ་མར་བཞུ་བ་ལས། །ལྷན་སྐྱེས་
བདེ་ཆེན་དཔལ་ལ་རྣམ་རོལ་བ། །ཐུགས་ཀྱི་རྡོ་རྗེའི་རྣལ་འབྱོར་ཆོས་ཀྱི་རྗེ། །དཔལ་ལྡན་  ྾  །ཕྱོགས་བཅུར་བཞུགས་པའི་རྒྱལ་བ་སྲས་བཅས་རྣམས། །རྣམ་དག་སྨོན་པའི་དབང་པོར་
སྤྱན་དྲངས་ཚེ། །རང་རང་ཕྱོགས་ཀྱི་དེ་བཞིན་གཤེགས་པ་ཡི། །སྐུ་ཡི་བཀོད་པས་མཆོད་པ་བདག་གིར་མཛད། །དཔལ་ལྡན་  ྾  །འཇམ་པའི་རྡོ་རྗེའི་དཀྱིལ་འཁོར་གཙོ་བོ་ཡིས། །
འཇམ་པའི་དབྱངས་དང་རྗེ་བཙུན་བྱམས་པ་གཉིས། །ཆོས་ཀྱི་འགྲོ་བ་མཛད་པའི་ཆུས་བཀང་བའི། །རིན་ཆེན་བུམ་བཟང་སྟེར་བ་གསལ་བར་རྨིས། །དཔལ་ལྡན་  ྾  །རིན་ཆེན་དུ་

[089A]༄༅། །མས་སྤྲས་བའི་ཁྲི་སྟེང་ན། །ཐམས་ཅད་མཁྱེན་པ་བུ་སྟོན་རིན་ཆེན་གྲུབ། །འདུས་པ་རྩ་བའི་རྒྱུད་ཀྱི་གླེགས་བམ་ནི། །གནང་ནས་འདི་ཡི་བདག་པོ་གྱིས་ཞེས་གསུངས། །
དཔལ་ལྡན་  ྾  །གླེགས་བམ་གཏད་དེ་སྔགས་དང་ཕྱག་རྒྱ་ཡིས། །ལན་གསུམ་དབུ་ཡི་སྟེང་དུ་བྱིན་བརླབས་པས། །ལྷོ་བྲག་མར་བའི་དགོངས་པ་བསྲེ་འཕོའི་གནད། །རྒྱུད་
དང་འཕགས་པའི་མན་ངག་ཡིན་པར་ངེས། །དཔལ་ལྡན་  ྾  །བདེ་མཆོག་འཁོར་ལོའི་སྒྲུབ་པ་མཛད་པའི་ཚེ། །དཀྱིལ་འཁོར་པ་རྣམས་མངོན་སུམ་གསལ་བར་གཟིགས། །
ཕྱི་ནང་གནས་གསུམ་མཁའ་འགྲོའི་ཚོགས་རྣམས་ཀྱིས། །རྡོ་རྗེ་གླུ་ཡི་མཆོད་པས་དགྱེས་པར་མཛད། །དཔལ་ལྡན་  ྾  །བདུད་དཔུང་གཞིལ་བའི་ཐུགས་དམ་མཛད་པའི་ཚེ། །
གསེར་སྦྱངས་བཙོ་མའི་མདངས་ལྟར་རབ་བསལ་ཞིང། །ཉི་མ་བྱེ་བའི་འོད་ཀྱི་ཁོར་ཡུག་ཅན། །བདུད་འདུལ་ཆེན་པོའི་ཐུབ་པ་དངོས་སུ་གཟིགས། །དཔལ་ལྡན་  ྾  །རྗེ་ཡི་སྐུ་
དང་རྒྱལ་བའི་སྐུ་གསུང་ཐུགས། །དབྱེར་མེད་མཛད་ནས་བདུད་སྡི་ཟིལ་མནན་པས། །བསྟན་སྲུང་རྣམས་ཀྱིས་བདུད་རིགས་ཚར་བཅད་ཚེ། །བདུད་ཀྱི་དམག་དཔུང་ཕམ་

[089B]དཔལ་ལྡན་  ྾  །བསྟན་སྲུང་རྒྱ་མཚོའི་ཚོགས་ཀྱིས་མངོན་སུམ་དུ། །སྔོན་ཚེ་རྡོ་རྗེ་འཆང་གིས་བཀའ་སྩལ་བཞིན། །ཁྱོད་ཀྱི་བསྟན་པ་འཛིན་དང་སྤེལ་བ་ལ། །ལྷག་
པར་གུས་པའི་ཡིད་ཀྱིས་ཚུལ་བཞིན་སྒྲུབ། །དཔལ་ལྡན་  ྾  །དགའ་ལྡན་གནས་སུ་མི་ཕམ་ཆོས་རྗེའི་དྲུང། །རྒྱལ་བའི་སྲས་པོ་འཇམ་དཔལ་སྙིང་པོ་ཞེས། །འཇམ་པའི་
དབྱངས་དང་གསང་བའི་བདག་པོ་ཡིས། །གསལ་བར་ལུང་བསྟན་རྗེ་བཙུན་ཆོས་ཀྱི་རྗེ། །དཔལ་ལྡན་  ྾  །དེ་ལྟར་དང་བའི་ཡིད་ཀྱིས་གསོལ་བཏབ་པས། །མཁའ་མཉམ་འགྲོ་
བའི་སྡུག་བསྔལ་སེལ་བྱེད་ཅིང། །སྐྱེ་དང་སྐྱེ་བར་རྗེ་བཙུན་བླ་མ་ཡིས། །རྗེས་བཟུང་དམ་ཆོས་འཛིན་པར་བྱིན་གྱིས་རློབས། །བདེ་ཆེན་ལྷན་སྐྱེས་ཡེ་ཤེས་འཆར་དུ་གསོལ། །དངོས་འཛིན་
འཁྲུལ་པའི་དྲི་མ་བསལ་དུ་གསོལ། །སེམས་ཉིད་ཐེ་ཚོམ་དྲ་བ་བཅད་དུ་གསོལ། །མྱུར་དུ་ཁྱེད་རང་ལྟ་བུར་བྱིན་གྱིས་རློབས། །ཐོས་བསམ་སྒོམ་པའི་ཤེས་རབ་འཕེལ་དུ་གསོལ། །
འཆད་རྩོད་རྩོམ་པའི་བློ་གྲོས་རྒྱས་སུ་གསོལ། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །མྱུར་དུ་ཁྱེད་རང་ལྟ་བུར་བྱིན་གྱིས་རློབས། །ཀུན་བཟང་མཆོད་སྤྲིན་ནམ་མཁའ་

[090A]༄༅། །མཉམ་པར་འབུལ། །ཐོག་མེད་བསགས་པའི་སྡིག་ལྟུང་སོ་སོར་བཤགས། །རྒྱལ་སྲས་ཀུན་གྱི་དགེ་ལ་ཡི་རང་ཞིང། །མྱ་ངན་མི་འདའ་ཆོས་འཁོར་བསྐོར་བར་བསྐུལ། །
དེ་ལྟར་བགྱིས་པའི་བསོད་ནམས་རྒྱ་མཚོ་དེས། །འགྲོ་ཀུན་ཏིང་འཛིན་དཔལ་ལ་རྣམ་རོལ་ཞིང། །ལེགས་ཚོགས་ཡར་ངོའི་ཟླ་ལྟར་འཕེལ་བ་དང། །ཀུན་མཁྱེན་རྒྱལ་བའི་བསྟན་པ་
རྒྱས་པར་ཤོག་ཅེས་བསོད་ནམས་ཆེན་པོའི་དཔལ་གྱིས་མཐོ་བ་ཅུང་གྲགས་པ་དཔལ་བཟང་པོ་སྐུ་མཆེད་ཀྱི་གསུང་གིས་བསྐུལ་ཞིང། གཞུང་ལུགས་འབུམ་ཕྲག་དུ་མ་ལ་བློ་འོད་འཕྲོ་བ་རིགས་པ་
སྨྲ་བ་ཤཱཀྱི་དགེ་སློང་བཀྲ་ཤིས་དཔལ་ལྡན་གྱིས་དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོར་སྦྱར་བའོ།།    ༈    །།ན་མོ་མྙྫུ་གྷོ་ཥཱ་ཡ། །རྣམ་དག་གངས་རིའི་ཕྲེང་པས་ཡོངས་བསྐོར་བའི་
ཕྱོགས་འདིར་བདག་ཅག་མགོན་མེད་རྣམས་ཀྱི་མགོན། །བློ་དམན་བསམ་པའི་ངོ་དང་འཚམ་པའི་སྐུ། །སྟོན་མཛད་བླ་མ་མཆོག་ལ་བདག་ཕྱག་འཚལ། །ཁྱོད་ནི་སྐུ་ཚེ་དུ་མའི་
སྔ་རོལ་ཏུ། །རྗེ་བཙུན་འཇམ་དབྱངས་སྲས་ཀྱི་ཐུ་པོར་གྱུར། །གཟུངས་སྤོབས་མངོན་ཤེས་ཏིང་འཛིན་དུ་མ་ལ། །དབང་འབྱོར་ཆོས་ཀུན་རྣམ་དཔྱོད་སྤྱན་གྱིས་གཟིགས། །ནམ་ཞིག་

[090B]རྣམ་མང་འཁོར་གྱི་དབུས་ན་ཐེག་པ་མཆོག་སྟོན་མཛད་འདུ་ནས་ཆེ་དེར་འཇམ་པའི་དབྱངས། །རྒྱས་སྲས་རྒྱ་མཚོའི་འཁོར་དང་བཅས་ཏེ་གཤེགས། །
དེ་ཚེ་རྒྱལ་བ་དེའི་ཚངས་དབྱངས་ཀྱིས། །རྒྱལ་སྲས་དཔའ་བོ་ལུས་དང་སྲོག་ལ་ཡང། །ལྟོས་པ་མེད་པར་མ་དག་ཞིང་རྣམས་སུ། །རྡོ་རྗེ་ཐེག་པའི་ལམ་བཟང་འདབ་བརྒྱ་པ། །སྟོང་ཉིད་གཏམ་
གྱི་དྲི་བཟང་རྫོགས་པ་ཡིས། །ཡོངས་སུ་འགེངས་ལ་ཞུགས་པ་གང་ཡིན་པ། །དེ་ནི་བྱང་ཆུབ་སེམས་དཔའི་སྤྱོད་ཀུན་གྱི། །རབ་དང་ཕུལ་ཞེས་རྒྱ་ཆེར་བསྔགས་པ་ལས། །བདག་ཉིད་
ཆེ་ཁྱོད་སྙིང་སྟོབས་འོ་མའི་མཚོ། །ཆེས་ཆེར་བསྐྱོད་པའི་རླབས་ཕྲེང་གཡོ་བ་ཡིས། །རྒྱལ་བའི་འཁོར་མང་དབུས་ནས་མྱུར་བར་ལངས། །མ་ཞུམས་ཤིན་ཏུ་མཐོ་བའི་སྒྲ་དབྱངས་ཀྱིས། །
བདག་གི་གྲངས་མེད་མ་དག་ཞིང་རྣམས་སུ། །སྟོང་ཉིད་ལྟ་དང་ཉེར་འབྲེལ་སྔགས་ཀྱི་ལམ། །ལུས་དང་སྲོག་ལ་མི་ལྟ་འདོམས་པ་ཡིས། །རྒྱལ་བ་དགྱེས་པའི་ལམ་བཟང་རྒྱས་བྱ་
ཞེས། །དམ་བཅས་སྨོན་ལམ་བཏབ་པའི་མོད་ཉིད་ལ། །རྒྱལ་བ་དབང་པོའི་ཏོག་དང་ཕྱོགས་བཅུ་ཡི། །རྒྱལ་བ་མ་ལུས་དབྱངས་དང་མགྲིན་གཅིག་ཏུ། །ལེགས་སོ་ཁྱོད་ནི་སྙིང་

[091A]༄༅། །སྟོབས་ཆེན་པོ་ཞེས། །ཆེས་ཆེར་བསྔགས་ཤིང་ངོ་མཚར་ལྟས་མང་བསྟན། །དེ་ནས་བརྩམས་ཏེ་སངས་རྒྱས་ཞིང་ཀུན་ཏུ། །འདི་ཡི་མཚན་ནི་སྙིང་སྟོབས་ཆེན་པོ་ཞེས། །
རྒྱལ་བ་སྲས་བཅས་ཀུན་ལ་མཐུན་པར་གྲགས། །དེ་ནས་དེར་ནི་བདེ་གཤེགས་དབང་པོའི་ཏོག་སྐུ་ལས་འོད་ཟེར་བྱེ་བ་འབུམ་འགྱེད་ཅིང། །འཛུམ་ལྡན་ཞལ་གྱིས་བདག་
གི་དགེ་བའི་བཤེས། །སྙིང་སྟོབས་ཆེ་དེ་འདི་ལྟར་ལུང་བསྟན་མཛད། །ཁྱོད་ནི་དེང་ནས་བརྩམས་ཏེ་མ་དག་པའི། །གྲངས་མེད་ཞིང་དུ་རྡོ་རྗེ་ཐེག་པའི་ལམ། །ཟབ་མོ་དབུ་མའི་
ལྟ་བས་ཡོངས་བཟུང་བ། །རྒྱས་བྱེད་རླབས་ཆེན་སྤྱོད་པ་རྫོགས་བྱས་ཏེ། །སངས་རྒྱས་ཞིང་མང་བརྒལ་བའི་བྱང་ཤར་མཚམས། །ངོ་མཚར་རྨད་བྱུང་བཀོད་པའི་འཇིག་
རྟེན་དུ། །དེ་བཞིན་གཤེགས་པ་སེང་གེའི་ང་རོ་ཞེས། །མངོན་པར་རྫོགས་པར་མྱུར་དུ་འཚང་རྒྱ་འགྱུར། །ཞེས་གསུངས་དེ་ལྟར་འདི་ཉིད་སངས་རྒྱས་པའི། །རྒྱལ་བ་སེང་
གེའི་ང་རོའི་སྐུ་ཚེ་ནི། །བསྐལ་པ་དཔག་མེད་ཐ་མལ་སྐུ་ཡི་ཚད། །དཔག་ཚད་གཅིག་པ་མར་རྒད་མདོག་ལྟ་བུ། །དཔག་ཚད་དུ་མའི་འོད་ལྡན་ཕྱག་གཡས་ནི། །ཆོས་འཆད་

[091B] །བདུད་རྩིས་གང་བའི་ལྷུང་བཟེད་དེ་དབུས་ན། །བདུད་རྩིའི་འོད་ལྡན་མཆོད་སྡོང་ཆེར་འཕགས་ཤིང། །གྲངས་མེད་འོད་ཟེར་འགྱེད་པ་
ལྷང་དེར་གསལ། །ཞིང་དེའི་གདུལ་བྱ་དབང་པོ་མཆོག་རྣམས་ཀྱིས། །མཆོད་སྡོང་དེ་ཉིད་མཐོང་བའི་མོད་ཙམ་ལ། །ཐེག་མཆོག་ལམ་བཟང་རྒྱུད་ལ་མངོན་དུ་བྱེད། །འབྲིང་
དང་ཐ་མའི་གདུལ་བྱའང་རྒྱལ་བ་དེས། །སྔགས་ཚུལ་སྟོང་ཉིད་གཏམ་དང་ཉེར་འབྲེལ་བ། །འདོམས་པའི་གསུང་གི་བདུད་རྩི་འཐུངས་ཙམ་ལས། །དེ་ཡི་མོད་ལ་ལམ་བཟང་
མངོན་དུ་བྱེད། །ཞིང་དེའི་གདུལ་བྱ་ཀུན་ཀྱང་སྔགས་ཀྱི་ཚུལ། །ཟབ་མོ་དབུ་མའི་ལྟ་དང་ཉེར་འབྲེལ་བ། །ཁོང་དུ་ཆུད་པའི་མཐུ་ལས་སྲིད་པ་གཞན། །ཉིང་མཚམས་མི་སྦྱོར་རྒྱལ་
སྲས་ཤ་སྟག་གོ། །དེ་ལྟར་འཚང་རྒྱ་བདག་ཅག་རྣམས་ཀྱི་སྐྱབས། །འདྲེན་པ་མཆོག་དེའི་ཐུགས་ཀྱི་བཅུད་ཕྱུང་བ། །རྒྱུད་སྡེ་རྒྱ་མཚོའི་དེ་ཉིད་ལེགས་རྟོགས་ནས། །བཀའ་བཞིན་
སྒྲུབ་པ་སྙིང་པོར་བྱེད་པར་ཤོག་སྐྱེ་བ་ཀུན་ཏུ་ལུས་དང་སྲོག་ལ་ཡང། །མི་ལྟ་སྔགས་ཀྱི་ཆོས་ཚུལ་ཀུན་བཟུང་ནས། །རྒྱལ་བ་སེང་གེའི་ང་རོར་སངས་རྒྱས་པ། །དེ་ཡི་འཁོར་གྱི་

[092A]༄༅། །དང་པོ་བདག་གྱུར་ཅིག་དེ་བཞིན་གཤེགས་པ་ཁྱེད་སྐུ་  ྾   ྾  །ཅེས་རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་གང་དུ་མངོན་པར་རྫོགས་པར་འཚང་རྒྱ་
བའི་ཚུལ་སྟེན་པའི་སྤྲུལ་པའི་སྐུའི་བཀོད་པ་མཐའ་ཡས་པ་ལས་ཕྱོགས་གཅིག་གི་ཚུལ་ལས་བརྩམས་ཏེ་མདོར་བསྡུས་པར་བརྗོད་ནས་སྨོན་ལམ་དུ་བྱ་བའི་ཚིགས་སུ་བཅད་པ་གོ་བདེ་བར་སྦྱར་བ་འདི་ནི་རྗེ་རིན་པོ་ཆེ་
དེ་ཉིད་ལ་མི་ཕྱེད་པའི་དད་པ་བརྟན་པོ་ལ་སོགས་པའི་ཡོན་ཏན་དུ་མས་ལེགས་པར་བརྒྱན་པ་དྲུང་ནམ་མཁའ་དཔལ་འབྱོར་པའི་གསུང་གིས་ཉེ་བར་བསྐུལ་ཏེ་བཙུན་པ་དགེ་ལེགས་དཔལ་བཟང་པོས་སྦྱར་བའོ། །
   ༈    །ཕུན་ཚོགས་དགེ་ལེགས་བྱེ་བས་བསྐྲུན་པའི་སྐུ། །མཐའ་ཡས་འགྲོ་བའི་རེ་བ་སྐོང་བའི་གསུང། །མ་ལུས་ཤེས་བྱ་ཇི་བཞིན་གཟིགས་
པའི་ཐུགས། །ཤཱཀྱའི་གཙོ་བོ་དེ་ལ་མགོས་ཕྱག་འཚལ། །ཟླ་མེད་སྟོན་པ་དེ་ཡི་སྲས་ཀྱི་མཆོག་རྒྱལ་བའི་མཛད་པ་ཀུན་གྱི་ཁུར་བསྣམས་ནས། །གྲངས་མེད་ཞིང་དུ་སྤྲུལ་པས་རྣམ་རོལ་བ། །
མི་ཕམ་འཇམ་པའི་དབྱངས་ལ་ཕྱག་འཚལ་ལོ། །ཤིན་ཏུ་དཔག་པར་དཀའ་བ་རྒྱལ་བའི་ཡུམ། །ཇི་བཞིན་དགོངས་པ་འགྲེལ་མཛད་འཛམ་གླིང་རྒྱན། །ཀླུ་སྒྲུབ་ཐོགས་མེད་ཅེས་ནི་ས་

[092B] །ཡོངས་སུ་གྲགས་པའི་ཞབས་ལ་བདག་ཕྱག་འཚལ། །ཤིང་རྟ་ཆེན་པོ་གཉིས་ལས་ལེགས་བརྒྱུད་པའི། །ཟབ་མོ་ལྟ་བ་རྒྱ་ཆེན་སྤྱོད་པའི་ལམ། །མ་
ནོར་ཡོངས་སུ་རྫོགས་པའི་གནད་བསྡུས་པའི། །གདམས་པའི་མཛོད་འཛིན་མར་མེ་མཛད་ལ་འདུད། །རབ་འབྱམས་གསུང་རབ་ཀུན་ལ་ལྟ་བའི་མིག་སྐལ་
བཟང་ཐར་པར་བགྲོད་པའི་འཇུག་ངོགས་མཆོག་བརྩེ་བས་བསྐྱོད་པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་གུས་ཕྱག་
འཚལ༑ །འཛམ་གླིང་མཁས་པ་ཡོངས་ཀྱི་གཙུག་གི་རྒྱན། །སྙན་པའི་བ་དན་འགྲོ་ན་ལྷང་ངེ་བ། །ཀླུ་སྒྲུབ་ཐོགས་མེད་གཉིས་ལས་རིམ་བཞིན་དུ། །ལེགས་
བརྒྱུད་བྱང་ཆུབ་ལམ་གྱི་རིམ་པས་ནི། །སྐྱེ་རྒུའི་འདོད་དོན་མ་ལུས་སྐོང་བས་ན། །གདམས་པ་རིན་ཆེན་དབང་གི་རྒྱལ་པོ་སྟེ། །གཞུང་བཟང་སྟོང་གི་ཆུ་བོ་འདུ་བའི་
ཕྱིར༑ །དཔལ་ལྡན་ལེགས་པར་བཤད་པའི་རྒྱ་མྪོའང་ཡིན། །བསྟན་པ་ཐམས་ཅད་འགལ་མེད་རྟོགས་པ་དང། །གསུང་རབ་མ་ལུས་གདམས་པར་

[093A]༄༅། །འཆར་བ་དང། །རྒྱལ་བའི་དགོངས་པ་བདེ་བླག་རྙེད་པ་དང། །ཉེས་སྤྱོད་ཆེན་པོའི་གཡང་ས་ལས་ཀྱང་སྲུང། །དེ་ཕྱིར་རྒྱ་བོད་མཁས་པའི་སྐྱེ་བོ་ནི། །སྐལ་ལྡན་དུ་
མས་བསྟན་པའི་གདམས་པ་མཆོག་སྐྱེས་བུ་གསུམ་གྱི་ལམ་གྱི་རིམ་པ་ཡིས། །ཡིད་རབ་མི་འཕྲོག་དཔྱོད་ལྡན་སུ་ཞིག་ཡོད། །གསུང་རབ་ཀུན་གྱི་སྙིང་པོ་བསྡུ་
བསྡུ་བ། །ཚུལ་འདི་ཐུན་རེ་སྟོན་དང་ཉན་པས་ཀྱང། །དམ་ཆོས་འཆད་དང་ཐོས་པའི་ཕན་ཡོན་ཚོགས། །རླབས་ཆེན་སྡུད་པར་ངེས་པས་དེ་དོན་བསམ། །དེ་ནས་
འདི་ཕྱིའི་ལེགས་ཚོགས་ཇི་སྙེད་པའི། །རྟེན་འབྲེལ་ལེགས་པར་འགྲིགས་པའི་རྩ་བ་ནི། །ལམ་སྟོན་བཤེས་གཉེན་དམ་པ་འབད་པ་ཡིས། །བསམ་དང་སྦྱོར་པས་
ཚུལ་བཞིན་བསྟེན་པ་རུ། །མཐོང་ནས་སྲོག་གི་ཕྱིར་ཡང་མི་གཏོང་བར། །བཀའ་བཞིན་བསྒྲུབ་པའི་མཆོད་པས་མཉེས་པར་བྱེད། །རྗེ་བཙུན་བླ་མས་ཉམས་ལེན་དེ་ལྟར་
མཛད༑ །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །དལ་བའི་རྟེན་འདི་ཡིད་བཞིན་ནོར་ལས་ལྷག་འདི་འདྲ་རྙེད་པ་ད་རེས་ཙམ་ཞིག་ཡིན། །རྙེད་དཀའ་འཇིགས་

[093B] །ཚུལ་འདི་བསམས་ནས་འཇིག་རྟེན་བྱ་བ་ཀུན། །སྦུན་པ་འཕྱར་བ་བཞིན་དུ་རྟོགས་གྱུར་ནས། །ཉིན་མཚན་ཀུན་ཏུ་སྙིང་པོ་ལེན་པ་དགོས། །རྗེ་བཙུན་
བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །ཤི་ནས་ངན་འགྲོར་མི་སྐྱེའི་གདེངས་མེད་ཅིང། །དེ་ཡི་འཇིགས་སྐྱོབ་དཀོན་མཆོག་གསུམ་
དུ་ངེས། །དེ་ཕྱིར་སྐྱབས་འགྲོ་ཤིན་ཏུ་བརྟན་པ་དང། །དེ་ཡི་བསླབ་བྱ་ཉམས་པ་མེད་པར་བྱ། །དེ་ཡང་དཀར་ནག་ལས་འབྲས་ལེགས་བསམས་ནས། །བླང་དོར་ཚུལ་བཞིན་
སྒྲུབ་ལ་རག་ལས་སོ། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །ལམ་མཆོག་སྒྲུབ་ལ་མཚན་ཉིད་ཚང་བའི་རྟེན། །མ་རྙེད་
བར་དུ་ས་ཕྱོད་མི་འོང་བས། །དེ་ཡི་མ་ཚང་མེད་པའི་རྒྱུ་ལ་བསླབ། །སྒོ་གསུམ་སྡིག་ལྟུང་དྲི་མས་སྤགས་པ་འདི། །ལྷག་པར་ལས་སྒྲིབ་སྦྱོང་བ་གནད་ཆེ་བས། །རྒྱུན་དུ་སྟོབས་
བཞི་ཚང་བར་བསྟེན་པ་གཅེས། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །སྡུག་བདེན་ཉེས་དམིགས་བསམ་ལ་མ་

[094A]༄༅། །འབད་ན། །ཐར་པ་དོན་གཉེར་ཇི་བཞིན་མི་སྐྱེ་ཞིང། །ཀུན་འབྱུང་འཁོར་བའི་འཇུག་རིམ་མ་བསམས་ན། །འཁོར་བའི་རྩ་བ་གཅོད་ཚུལ་མི་ཤེས་པས། །སྲིད་
ལས་ངེས་འབྱུང་སྐྱོ་ཤས་བསྟེན་པ་དང། །འཁོར་བར་གང་གིས་བཅིངས་པ་ཤེས་པ་གཅེས། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་
བསྐྱང་འཚལ་ལོ། །སེམས་བསྐྱེད་ཐེག་མཆོག་ལམ་གྱི་གཞུང་ཤིང་སྟེ། །རླབས་ཆེན་སྤྱོད་པ་རྣམས་ཀྱི་གཞི་དང་རྟེན། །ཚོགས་གཉིས་ཀུན་ལ་གསེར་འགྱུར་རྩི་ལྟ་བུ། །རབ་
འབྱམས་དགེ་ཚོགས་སྡུད་པའི་བསོད་ནམས་གཏེར། །དེ་ལྟར་ཤེས་ནས་རྒྱལ་སྲས་དཔའ་བོ་རྣམས། །རིན་ཆེན་སེམས་མཆོག་ཐུགས་དམ་མཐིལ་དུ་འཛིན། །རྗེ་བཙུན་བླ་
མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །སྦྱིན་པ་འགྲོ་བའི་རེ་སྐོང་ཡིད་བཞིན་ནོར། །སེར་སྣའི་མདུད་པ་གཅོད་པའི་མཚོན་ཆ་
མཆོག་མ་ཞུམ་སྙིང་སྟོབས་བསྐྱེད་པའི་རྒྱལ་སྲས་སྤྱོད། །སྙན་པའི་གྲགས་པ་ཕྱོགས་བཅུར་སྒྲོག་པའི་གཞི། །དེ་ལྟར་ཤེས་ནས་ལུས་དང་ལོངས་སྤྱོད་དགེ། །ཡོངས་སུ་

[094B] །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །ཚུལ་ཁྲིམས་ཉེས་སྤྱོད་དྲི་མ་འཁྲུད་
པའི་ཆུ། །ཉོན་མོངས་ཚ་གདུང་སེལ་བའི་ཟླ་བའི་འོད། །སྐྱེ་རྒུའི་དབུས་ན་ལྷུན་པོ་ལྟ་བུར་བརྗིད། །སྟོབས་ཀྱིས་བསྡིགས་པ་མེད་པར་འགྲོ་ཀུན་འདུད། །དེ་ལྟར་ཤེས་ནས་ཡང་དག་བླངས་
པའི་ཁྲིམས། །དམ་པ་རྣམས་ཀྱིས་མིག་བཞིན་བསྲུང་བར་མཛད། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །བཟོད་པ་སྟོབས་
ལྡན་རྣམས་ལ་རྒྱན་གྱི་མཆོག་ཉོན་མོངས་གདུང་བའི་དཀའ་ཐུབ་ཀུན་གྱི་ཕུལ། །ཞེ་སྡང་ལག་འགྲོའི་དགྲ་ལ་ནམ་མཁའ་ལྡིང། །ཚིག་རྩུབ་མཚོན་ལ་སྲ་བའི་གོ་ཆ་ཡིན། །དེ་ལྟར་ཤེས་
ནས་བཟོད་མཆོག་གོ་ཆ་ལ། །རྣམ་པ་སྣ་ཚོགས་ཚུལ་གྱིས་གོམས་པར་མཛད། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །མི་བཟློག་
བརྟན་པའི་བརྩོན་འགྲུས་གོ་བགོས་ན། །ལུང་རྟོགས་ཡོན་ཏན་ཡར་ངོའི་ཟླ་བཞིན་འཕེལ། །སྤྱོད་ལམ་ཐམས་ཅད་དོན་དང་ལྡན་པར་འགྱུར། །གང་བརྩམས་ལས་ཀྱི་མཐའ་རྣམས་

[095A]༄༅། །ཡིད་བཞིན་འགྲུབ། །དེ་ལྟར་ཤེས་ནས་ལེ་ལོ་ཀུན་སེལ་བའི། །རླབས་ཆེན་བརྩོན་འགྲུས་རྒྱལ་སྲས་རྣམས་ཀྱིས་བརྩམས། །རྗེ་བཙུན་བླ་མས་ཉམས་ལེན་དེ་ལྟར་མཛད། །
ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །བསམ་གཏན་སེམས་ལ་དབང་བསྒྱུར་རྒྱལ་པོ་སྟེ། །བཞག་ན་གཡོ་མེད་རི་ཡི་དབང་པོ་བཞིན། །བཏང་ན་དགེ་བའི་
དམིགས་པ་ཀུན་ལ་འཇུག་ལུས་སེམས་ལས་སུ་རུང་བའི་བདེ་ཆེན་འདྲེན། །དེ་ལྟར་ཤེས་ནས་རྣལ་འབྱོར་དབང་པོ་རྣམས། །རྣམ་གཡེང་དགྲ་འཇོམས་ཏིང་འཛིན་
རྒྱུན་དུ་བསྟེན། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །ཤེས་རབ་ཟབ་མོའི་དེ་ཉིད་ལྟ་བའི་མིག་སྲིད་པའི་རྩ་
བ་དྲུངས་ནས་འབྱིན་པའི་ལམ། །གསུང་རབ་ཀུན་ལས་བསྔགས་པའི་ཡོན་ཏན་གཏེར། །གཏི་མུག་མུན་སེལ་སྒྲོན་མེ་མཆོག་ཏུ་གྲགས། །དེ་ལྟར་ཤེས་ནས་ཐར་འདོད་
མཁས་པ་ཡི། །ལམ་དེ་འབད་པ་དུ་མས་བསྐྱེད་པར་མཛད། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །རྩེ་

[095B] །རྩ་བ་གཅོད་པའི་ནུས་པ་མ་མཐོང་ཞིང། །ཞི་གནས་ལམ་དང་བྲལ་བའི་ཤེས་རབ་ཀྱིས། །ཇི་ཙམ་དཔྱད་ཀྱང་ཉོན་མོངས་མི་ལྡོག་
པས། །ཡིན་ལུགས་ཕུ་ཐག་ཆོད་པའི་ཤེས་རབ་དེ། །གཡོ་མེད་ཞི་གནས་རྟ་ལ་བསྐྱོན་ནས་ནི། །མཐའ་བྲལ་དབུ་མའི་རིགས་པའི་མཚོན་རྣོན་གྱིས། །མཐར་འཛིན་དམིགས་
གཏད་ཐམས་ཅད་འཇིག་བྱེད་པའི། །ཚུལ་བཞིན་དཔྱོད་པའི་ཡངས་པའི་ཤེས་རབ་ཀྱིས། །དེ་ཉིད་རྟོགས་པའི་བློ་གྲོས་རྒྱས་པར་མཛད། །རྗེ་བཙུན་བླ་མས་ཉམས་ལེན་དེ་ལྟར་
མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །རྩེ་གཅིག་གོམས་པས་ཏིང་འཛིན་འགྲུབ་པ་ནི། །སྨོས་པར་ཅི་འཚལ་ཚུལ་བཞིན་དཔྱོད་པ་ཡི། །སོ་སོར་རྟོག་པ་
ཡིས་ཀྱང་ཡིན་ལུགས་ལ། །གཡོ་མེད་ཤིན་ཏུ་བརྟན་པར་གནས་པ་ཡི། །ཏིང་འཛིན་བསྐྱེད་པར་མཐོང་ནས་ཞི་ལྷག་གཉིས། །ཟུང་འབྲེལ་སྒྲུབ་ལ་བརྩོན་རྣམས་ཡ་མཚན་ནོ། །རྗེ་
བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །མཉམ་གཞག་ནམ་མཁའ་ལྟ་བུའི་སྟོང་ཉིད་དང། །རྗེས་ཐོབ་སྒྱུ་མ་ལྟ་བུའི་

[096A]༄༅། །པ་གཉིས། །བསྒོམས་ནས་ཐབས་ཤེས་ཟུང་དུ་འབྲེལ་བ་ཡིས། །རྒྱལ་སྲས་སྤྱོད་པའི་ཕ་རོལ་འགྲོ་བ་བསྔགས། །དེ་ལྟར་རྟོགས་ནས་ཕྱོགས་རེའི་ལམ་གྱིས་ནི། །
ཚིམ་པ་མེད་པ་སྐལ་བཟང་རྣམས་ཀྱི་ལུགས། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །དེ་ལྟར་རྒྱུ་དང་འབྲས་
བུའི་ཐེག་ཆེན་གྱི། །ལམ་མཆོག་གཉིས་ཀར་དགོས་པའི་ཐུན་མོང་ལམ། །ཇི་བཞིན་བསྐྱེད་ནས་མཁས་པའི་དེད་དཔོན་གྱི། །མགོན་ལ་བརྟེན་ནས་རྒྱུད་སྡེའི་རྒྱ་མཚོ་
ཆེར༑ །ཞུགས་ནས་ཡོངས་རྫོགས་མན་ངག་བསྟེན་པ་དེས། །དལ་འབྱོར་ཐོབ་པ་དོན་དང་ལྡན་པར་བྱས། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་
བདག་ཀྱང་དེ་བཞིན་བསྐྱང་འཚལ་ལོ། །རང་གི་ཡིད་ལ་གོམས་པར་བྱ་ཕྱིར་དང། །སྐལ་བཟང་གཞན་ལའང་ཕན་པར་བྱ་བའི་ཕྱིར། །རྒྱལ་བ་དགྱེས་པའི་ཡོངས་སུ་རྫོགས་
པའི་ལམ། །གོ་སླའི་ངག་གིས་བཤད་པའི་དགེ་བ་དེས། །འགྲོ་བ་ཀུན་ཀྱང་རྣམ་དག་ལམ་བཟང་དང། །འབྲལ་མེད་གྱུར་ཅིག་ཅེས་ནི་སྨོན་ལམ་འདེབས། །རྗེ་བཙུན་བླ་མས་

[096B] །ཐར་འདོད་བདག་ཀྱང་དེ་བཞིན་འདེབས་འཚལ་ལོ།    ༈    །སྟོན་པ་བླ་ན་མེད་པའི་བསྟན་པ་དང། །མཇལ་བ་འདི་འདྲ་བླ་མའི་དྲིན་ཡིན་པས། །དགེ་བ་
འདི་ཡང་འགྲོ་བ་མ་ལུས་པ། །བཤེས་གཉེན་དམ་པས་འཛིན་པའི་རྒྱུ་རུ་བསྔོ། །ང་ཡི་བླ་མ་བློ་བཟང་གྲགས་པ་དེ། །དགའ་ལྡན་གནས་སམ་བདེ་བ་ཅན་ལ་སོགས། །དག་པའི་
ཞིང་ཁམས་གང་ན་བཞུགས་ཀྱང་རུང། །བདག་སོགས་འཁོར་གྱི་ཐོག་མར་སྐྱེ་བར་ཤོག་སྨོན་ལམ་འདི་དག་  ྾   ྾ དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་
ལུགས་ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆེད་དུ་བསྔོ།།    ༈    །།ཨོཾ་བདེ་ལེགས་སུ་གྱུར་ཅིག་འཇིག་
རྟེན་མཐོ་རིས་བྱང་གྲོལ་ལྟ་བའི་མིག་སྲིད་ལམ་འཁྱམས་པས་དུབ་པའི་ངལ་སོའི་གནས། །བདེ་ལེགས་རྩ་བ་དྲིན་ཅན་བླ་མ་དང། །རྗེ་བཙུན་མཁྱེན་པའི་གཏེར་གྱི་ཞབས་ལ་
འདུད༑ །འབད་པ་ཆུང་ངུས་རླབས་ཆེན་ཚོགས་སྡུད་ལ། །དགེ་ལ་རྗེས་སུ་ཡི་རང་མཆོག་ཏུ་གསུངས། །ཁྱད་པར་རང་གིས་སྔོན་བྱས་དགེ་བ་ལ། །རློམ་སེམས་བྲལ་བས་དགའ་བ་

[097A]༄༅། །ཆེར་བསྐྱེད་ན། །སྔོན་བྱས་དགེ་བ་གོང་དུ་འཕེལ་ལོ་ཞེས། །རྒྱལ་བས་གསུངས་པའི་དོན་དེ་བསྒྲུབ་ཕྱིར་དང། །དགོས་པ་གཞན་ཡང་མང་དུ་མཐོང་བས་ན། །སེམས་
ཁྱོད་དགའ་བ་འདི་ལྟར་བསྐྱེད་ན་ལེགས། །དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ལུགས་ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས་
ཀུན་ཀྱང་བསྟན་པ་རྒྱས་པའི་ཆེད་དུ་བསྔོས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །བླང་དོར་གནས་ལ་ཀུན་ནས་
འཐོམས་པའི་མུན། །ཡང་དག་ཐོས་པའི་སྒྲོན་མེས་མ་བསལ་བར། །ལམ་མི་ཤེས་ན་ཐར་པའི་གྲོང་མཆོག་ཏུ། །འཇུག་པར་འགྱུར་བ་སྨོས་ཀྱང་ཅི་ཞིག་དགོས། །དེ་ཉིད་ཕྱིར་ན་
མི་ཕམ་ཆོས་རྗེ་དང། །འཛམ་གླིང་རྒྱན་དྲུག་མཆོག་གཉིས་ཞེས་གྲགས་པའི། །གཞུང་ལ་ཕྱོགས་རེ་བ་དང་རགས་པ་རེས། །ཚིམ་པར་མ་བྱས་ཀུན་ལ་ཞིབ་ཏུ་སྦྱངས། །ཚུལ་འདི་
བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །ཁྱད་པར་ཚུ་རོལ་མཐོང་བས་དངོས་པོ་ཡི། །དེ་ཉིད་གཏན་ལ་འབེབས་པའི་སྒོ་

[097B] །ཡང་དག་རིགས་པའི་གཞུང་གི་དཀའ་གནས་ལ། །འབད་པ་དུ་མས་ཡང་དང་ཡང་དུ་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་
ཆེའོ་རྗེ་བཙུན་མཁྱེན་པའི་གཏེར། །མདོ་སྔགས་གཞུང་ལ་ངལ་བ་མང་བྱས་ཀྱང། །ཟབ་དོན་ཉམས་སུ་ལེན་དང་སྨྲ་བ་ན། །གང་ཡང་མ་བསླབས་ཅི་ཡང་མི་ཤེས་པའི། །ལྟ་བའི་
ཚུལ་ལས་རིང་དུ་མ་སོང་བར། །མཐོང་ནས་ལྷག་པར་ཀླུ་སྒྲུབ་གཞུང་ལུགས་ཀྱི། །ཟབ་མོ་འབྱེད་པའི་ཕྲ་བའི་རིགས་ལམ་ནས། །ཡང་དག་ལྟ་བ་འདྲེན་པའི་གནད་ཀུན་ལ། །
ལེགས་པར་སྦྱངས་ཏེ་ཐེ་ཚོམ་ཆོད་པར་བྱས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །འདི་ན་རྫོགས་སངས་
རྒྱས་སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་ཐེག་རྣམ་པ་གཉིས་ཡོད་གསང་སྔགས་ཕར་ཕྱིན་ལས། །ཤིན་ཏུ་ཁྱད་པར་འཕགས་པ་ཡིན་ནོ་ཞེས། །ཉི་མ་ཟླ་བ་ལྟ་
བུར་ཀུན་ཏུ་གྲགས། །ཚིག་དེ་བདེན་པའི་ཚིག་ཏུ་འདོད་བཞིན་དུ། །ཟབ་མོའི་ཐེག་དེ་ཇི་ལྟ་བུ་ཞིག་ཅེས། །ཚོལ་བར་མི་བྱེད་མཁས་པའི་ཁུར་འཛིན་པ། །དེ་འདྲ་དེ་ཡང་ཤེས་རབ་

[098A]༄༅། །ཅན་ཡིན་ན། །དེ་ལས་གཞན་པའི་དབང་པོ་རྟུལ་པོ་གང། །ཤིན་ཏུ་ཕྲད་དཀའ་གོང་ན་མེད་པའི་ལམ། །འདི་འདྲ་ཡལ་བར་འདོར་བ་ཀྱེ་མའོ་མཚར། །དེ་ཉིད་ཕྱིར་
ན་རྒྱལ་བའི་ཐེག་པ་མཆོག་སངས་རྒྱས་ལས་ཀྱང་དཀོན་པའི་རྡོ་རྗེ་ཐེག་དངོས་གྲུབ་གཉིས་ཀྱི་གཏེར་གྱུར་ཟབ་མོ་དེར། །ཞུགས་ནས་འབད་པ་མང་པོས་རིང་དུ་སྦྱངས། །
ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །རྒྱུད་སྡེ་འོག་མ་གསུམ་གྱི་ལམ་གྱི་ཚུལ། །མི་ཤེས་དེ་ཡིས་
རྣལ་འབྱོར་བླ་མེད་རྒྱུད། །རྒྱུད་སྡེ་ཀུན་གྱི་མཆོག་ཏུ་ཐག་བཅད་ཀྱང། །དམ་བཅའ་ཙམ་དུ་ཟད་པར་ལེགས་མཐོང་ནས། །གསང་བ་སྤྱི་རྒྱུད་ལེགས་པར་གྲུབ་པ་དང། །
དཔུང་བཟང་གིས་ཞུས་བསམ་གཏན་ཕྱི་མ་སོགས། །བྱ་རྒྱུད་རིགས་གསུམ་སྤྱི་དང་བྱེ་བྲག་གི། །རྒྱུད་སྡེ་རྣམས་ལ་རིང་དུ་འདྲིས་པར་བྱས། །ཚུལ་འདི་བསམས་ཤིང་མདུན་
མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །རྒྱུད་སྡེ་གཉིས་པ་སྤྱོད་པའི་རྒྱུད་རྣམས་ཀྱི། །གཙོ་བོར་གྱུར་པ་རྣམ་སྣང་མངོན་བྱང་གི། །རྒྱུད་ལ་

[098B] །གང་ཡིན་དེ་ཡང་ལེགས་པར་ངེས་པར་བྱས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་
གཏེར། །རྒྱུད་སྡེ་གསུམ་པ་རྣལ་འབྱོར་རྒྱུད་རྣམས་ཀྱི། །གཙོ་བོ་དཔལ་ལྡན་དེ་ཉིད་བསྡུས་པའི་རྒྱུད། །བཤད་རྒྱུད་རྡོ་རྗེ་རྩེ་མོ་ལ་སོགས་ལ། །སྦྱངས་པས་རྣལ་འབྱོར་རྒྱུད་ཀྱི་
དགའ་སྟོན་མྱོང། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །བཞི་པ་རྣལ་འབྱོར་བླ་ན་མེད་པ་ལ། །འཕགས་ཡུལ་
མཁས་པ་རྣམས་ལ་ཉི་ཟླ་ལྟར། །ཡོངས་སུ་གྲགས་པའི་ཕ་རྒྱུད་འདུས་པ་དང། །རྣལ་འབྱོར་མ་རྒྱུད་ཀྱི་རྡོར་བདེ་མཆོག་གི། །རྩ་རྒྱུད་བཤད་པའི་རྒྱུད་ལ་སོགས་པ་དང། །མདོ་རྒྱུད་
གཞན་དང་བཤད་སྲོལ་མི་འདྲ་བའི། །ཤིང་རྟའི་སྲོལ་ཆེན་དུས་ཀྱི་འཁོར་ལོའི་རྒྱུད། །གསལ་བྱེད་དྲི་མ་མེད་པའི་འོད་ལ་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་
གདའ༑ །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དང་པོར་རྒྱ་ཆེན་པོ་མང་དུ་ཐོས་པ་བཙལ་བའི་སྐབས་ཏེ་དང་པོའོ། །དེ་ནས་གདུལ་བྱའི་བློ་མུན་སེལ་བའི་མཆོག་

[099A]༄༅། །འཇམ་པའི་དབྱངས་ལ་ཤུགས་དྲག་རྒྱུན་རིང་གི། །དད་པ་བརྟན་པོས་གཞུང་ལུགས་གདམས་པ་རུ། །འཆར་ཕྱིར་གསོལ་བཏབ་རྒྱུ་ཚོགས་ཀུན་ལ་འབད། །
ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དེ་ལྟར་འབད་པས་ཀླུ་སྒྲུབ་ཐོགས་མེད་ལས། །རིམ་བཞིན་བརྒྱུད་
པའི་བྱང་ཆུབ་ལམ་རིམ་ལ། །ཐུན་མོང་མིན་པའི་ངེས་པ་རྙེད་གྱུར་པས། །ཟབ་མོའི་གཞུང་མཆོག་ཕར་ཕྱིན་གདམས་པར་ཤར། །ཚུལ་འདི་བསམས་ཤིང་མདུན་མ་ལེགས་ནས་
གདའ༑ །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །བྱང་ཕྱོགས་འདི་ན་ཚད་མའི་གཞུང་ལུགས་ལ། །སྦྱངས་དང་མ་སྦྱངས་དུ་མ་མགྲིན་གཅིག་ཏུ། །མདོ་དང་སྡེ་
བདུན་ཀུན་ལ་བྱང་ཆུབ་ཏུ། །བགྲོད་པའི་ཉམས་ལེན་རིམ་པ་ཡོད་མིན་ཟེར། །འཇམ་པའི་དབྱངས་ཀྱིས་ཕྱོགས་ཀྱི་གླང་པོ་ལ། །དངོས་སུ་འདི་རྩོམས་འདི་ནི་མ་འོངས་དུས། །
འགྲོ་བ་ཀུན་གྱི་མིག་ཏུ་འགྱུར་རོ་ཞེས། །གསུང་གི་གནང་བ་སྩལ་བའང་ཚད་མར་བྱེད། །དེ་ནི་མི་རིགས་སྨྲ་བའི་ཕུལ་བྱུང་དུ། །མཐོང་ནས་ལྷག་པར་ཚུལ་དེར་དཔྱད་པ་ན། །

[099B] །ཚད་མ་གྲུབ་པར་ལུགས་འབྱུང་ལུགས་ལྡོག་གིས། །རྣམ་གྲོལ་དོན་དུ་གཉེར་ལ་བཅོམ་ལྡན་འདས། །ཚད་མར་བསྒྲུབས་ཤིང་དེ་
ལས་དེ་ཡི་ནི། །བསྟན་པ་ཁོ་ན་ཐར་འདོད་འཇུག་ངོགས་སུ། །ངེས་པ་གཏིང་ནས་རྙེད་པས་ཐེག་གཉིས་ཀྱི། །ལམ་གྱི་གནད་ཀུན་འདྲིལ་བར་རིགས་ལམ་ནས། །ལེགས་པར་
ཐོན་པས་ལྷག་པར་དགའ་བ་རྙེད། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེ་འོ་རྗེ་བཙུན་མཁྱེན་པའི་གཏེར། །དེ་ནས་བྱང་ས་མདོ་སྡེ་རྒྱན་གཉིས་
པོ༑ །ལེགས་པར་སྦྱར་ཏེ་ཚུལ་བཞིན་རབ་འབད་པས། །མི་ཕམ་ཆོས་རྗེའི་གཞུང་དང་རྗེས་འབྲང་གི། །གཞུང་ཀུན་ཉམས་སུ་ལེན་པའི་གདམས་པར་ཤར། །ཚུལ་འདི་བསམས་
ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །ལྷག་པར་ཟབ་ཅིང་རྒྱ་ཆེའི་གསུང་རབ་ཚོགས། །བསྒྲིགས་པའི་གོ་རིམ་ཉིད་ལས་ལམ་གྱི་
གནད༑ །ཀུན་ལ་ངེས་སྟེར་བསླབ་པ་ཀུན་བཏུས་ལ། །བརྟེན་ནས་མདོ་སྡེ་ཀུན་ལས་བཏུས་པ་སོགས། །ཀླུ་སྒྲུབ་ལུགས་ཀྱི་གཞུང་མཆོག་དུ་མའི་དོན། །ཉམས་སུ་ལེན་པའི་

[100A]༄༅། །རིམ་པ་ལེགས་པར་མཐོང། །ཚུལ་འདི་བསམས་ཤིང་མདུན་མ་ལེགས་ན་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དེ་ནས་བསམ་གཏན་ཕྱི་
མ་རྣམ་སྣང་ནི། །མངོན་པར་བྱང་ཆུབ་སངས་རྒྱས་གསང་བ་ཡིས། །ལེགས་པར་བཤད་པའི་མན་ངག་ལ་བརྟེན་ནས། །ལམ་གྱི་གནད་ཀུན་ལེགས་པར་གདམས་པར་ཤར། །
ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དཔལ་ལྡན་དེ་ཉིད་བསྡུས་པའི་ལམ་གྱི་གནད། །ཏིང་འཛིན་གསུམ་
གྱིས་བསྡུས་པར་མཐོང་བར་ནི། །ཅུང་ཟད་སླར་ཡང་ལམ་དེར་ཟབ་མོའི་དོན། །སྒོམ་ཚུལ་རྟོགས་པར་དཀའ་བ་པཎ་ཆེན་གྱི། །སངས་རྒྱས་གསང་བས་རྩ་བཤད་ཆ་མཐུན་རྒྱུད། །
རྣམ་གསུམ་སྦྱར་ཏེ་ཚུལ་བཞིན་བཤད་པ་དང། །རྒྱུད་སྡེ་གསུམ་གྱི་ཟབ་མོའི་ཉམས་ལེན་རྣམས། །སྒོམ་རིམ་ཇི་བཞིན་བཤད་པས་བློ་མུན་བསལ། །ཚུལ་འདི་བསམས་
ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །ཐུབ་པའི་ལེགས་བཤད་ཀུན་གྱི་མཐར་ཐུག་པ། །དཔལ་ལྡན་རྣལ་འབྱོར་བླ་ན་མེད་པའི་

[100B] །དེ་ཡི་ནང་ནས་ཤིན་ཏུ་ཆེས་ཟབ་པ། །དཔལ་ལྡན་གསང་བ་འདུས་པའི་རྒྱུད་རྒྱལ་ལ། །སྨྲ་བའི་དམ་པ་ཀླུ་སྒྲུབ་འདི་སྐད་གསུང། །རྩ་བའི་རྒྱུད་དུ་ལམ་གྱི་གནད་རྣམས་ནི། །
མཐའ་དྲུག་ཚུལ་བཞིའི་རྒྱ་ཡིས་བཏབ་སྟེ་གནས། །དེ་ཕྱིར་བཤད་པའི་རྒྱུད་ཀྱི་རྗེས་འབྲངས་ནས། །བླ་མའི་མན་ངག་ལས་ནི་ཤེས་བྱར་གསུངས། །ཚུལ་དེ་གནད་དུ་བཟུང་ནས་
མན་ངག་གི། །མཐར་ཐུག་མདོར་བྱས་སྤྱོད་བསྡུས་རྣམ་གཞག་སོགས། །འདུས་པ་འཕགས་པའི་སྐོར་གྱི་ཕྲན་ཀུན་ལ། །རིང་དུ་འདྲིས་པར་བྱས་ཏེ་རྩ་བའི་རྒྱུད། །སྒྲོན་མེ་ལྟ་
བུར་གསལ་བར་བྱེད་པ་ལ། །བརྟེན་ནས་བཤད་རྒྱུད་ཆེན་པོ་ལྔ་དང་ནི། །ལེགས་པར་སྦྱར་ལ་འབད་པ་ཆེན་པོས་སྦྱངས། །སྦྱངས་པས་འདུས་པའི་རིམ་གཉིས་སྤྱི་དང་ནི། །ཁྱད་
པར་རྫོགས་པའི་རིམ་པའི་གནད་ཀུན་རྙེད། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དེ་ཡི་མཐུ་ལས་བདེ་དགྱེས་དུས་
འཁོར་སོགས། །རྒྱུད་སྡེ་མང་པོའི་གནད་དོན་གདམས་པར་ཤར། །དེ་དག་བདག་གིས་གཞན་དུ་བཤད་པས་ན། །འདིར་ནི་རྣམ་དཔྱོད་ཅན་ལ་སྒོ་ཙམ་ཞིག་ཚུལ་འདི་བསམས་

[101A]༄༅། །ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །བར་དུ་གཞུང་ལུགས་ཐམས་ཅད་གདམས་པར་ཤར་བའི་སྐབས་ཏེ་གཉིས་པའོ། །
དེ་ལྟར་གདམས་པའི་གཏེར་དུ་གྱུར་པ་ན། །ཐེག་ཆེན་གཉིས་ཀྱི་ཐུན་མོང་ལམ་དང་ནི། །ཐུན་མོང་མིན་པའི་ལམ་གྱི་རིམ་པ་གཉིས། །གནད་བསྡུས་ཚང་བའི་ལམ་ལ་འདྲིས་
པར་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །རྒྱལ་སྲས་སྨོན་ལམ་གངྒཱཱི་ཀླུང་རྣམས་ནི། །དམ་ཆོས་
འཛིན་པའི་སྨོན་ལམ་ནང་འདུས་པར། །གསུངས་ཕྱིར་དགེ་རྩ་ཇི་སྙེད་བསགས་པ་ནི། །ཀུན་ཀྱང་ཐུབ་བསྟན་རྒྱས་པའི་ཆེད་དུ་བསྔོས། །ཚུལ་འདི་བསམས་ཤིང་མདུན་མ་
ལེགས་ནས་གདའ། །བཀའ་དྲིན་ཆེ་འོ་རྗེ་བཙུན་མཁྱེན་པའི་གཏེར། །ཐ་མར་ཉིན་མཚན་ཀུན་ཏུ་ཉམས་སུ་བླངས་པ་དང། །ཀུན་ཀྱང་བསྟན་པ་རྒྱས་པའི་ཆེད་དུ་བསྔོས་པའི་སྐབས་
ཏེ་གསུམ་པའོ།། །།རང་གི་དགེ་བ་རྒྱ་ཆེར་སྤེལ་ཕྱིར་དང། །རྣམ་དཔྱོད་ལྡན་པའི་སྐལ་བཟང་མང་པོ་ལ། །འཇུག་སྒོ་མ་ནོར་ཚུལ་བཞིན་བསྟན་པའི་ཕྱིར། །རང་གི་

[101B] །དེ་ལས་ཐོབ་པའི་དགེ་བའི་ཚོགས་རྣམས་ཀྱིས། །རིམ་པ་འདི་ཡིས་འགྲོ་བ་མ་ལུས་ཀུན། །ཐུབ་པའི་བརྟུལ་ཞུགས་བླ་ན་མེད་བཟུང་ནས། །རྒྱལ་
བ་དགྱེས་པའི་ལམ་ལ་འཇུག་པར་ཤོག་ང་ཡི་བློ་བཟང་གྲགས་པ་  ྾   ྾ །    ༈    །།ཨོཾ་བདེ་ལེགས་སུ་གྱུར་ཅིག་ཕུན་སུམ་ཚོགས་པ་བྷཾ་ག་ལ་ཡི་ཡུལ། །ཆོ་རིགས་བཙུན་པ་
ཟ་ཧོར་རྒྱལ་པོའི་རིགས། །བྱང་ཆུབ་སེམས་དཔའ་ཞི་འཚོ་འཁྲུངས་པའི་བརྒྱུད། །མར་མེ་མཛད་པའི་ཞབས་ལ་གསོལ་བ་འདེབས། །ཡབ་དང་ཡུམ་ལ་སྲི་ཞུ་མཁས་ཤིང་གུས། །གཟུགས་
མཛེས་ཡིད་འོང་ཤེས་རབ་སྙིང་བརྩེར་ལྡན། །དུལ་ཞིང་རྒྱུད་འཇམ་ཐབས་མཁས་སྙིང་སྟོབས་ཆེ། །མར་མེ་མཛད་པའི་ཞབས་ལ་གསོལ་བ་འདེབས། །འཇིག་རྟེན་ལུགས་ཀྱི་བསྟན་
བཅོས་ཐམས་ཅད་དང། །བཟོ་དང་གསོ་བ་སྒྱུ་རྩལ་སྣ་ཚོགས་དང། །རིག་བྱེད་ཀུན་ལ་མཁས་ཤིང་མཁྱེན་པ་རྒྱས། །མར་མེ་མཛད་པའི་ཞབས་ལ་གསོལ་བ་འདེབས། །འདོད་པའི་
ཡོན་ཏན་རྣམས་ལ་མ་ཆགས་ཤིང། །རྒྱལ་སྲིད་འབྱོར་བ་ཕུན་ཚོགས་སྤངས་ནས་ནི། །དགེ་འདུན་ཕལ་ཆེན་སྡེ་པའི་དགེ་སློང་མཛད། །དཔལ་ལྡན་ཨ་ཏི་ཤ་ལ་གསོལ་བ་འདེབས། །

[102A]༄༅། །འདུལ་བའི་སྡེ་སྣོད་སྡེ་བཞི་ལས་གསུངས་པ། །བདེ་བར་གཤེགས་པས་བསླབ་པ་བཅས་པ་ལ། །ཉེས་པའི་སྐྱོན་གྱིས་མ་གོས་རྣམ་པར་དག་དཔལ་ལྡན་
ཨ་ཏི་ཤ་ལ་གསོལ་བ་འདེབས། །ཡོངས་སུ་འཛིན་པའི་མཁས་པ་མང་བསྟེན་ཅིང། །སྡེ་སྣོད་གསུམ་དང་སྒྲ་དང་ཚད་མ་དང། །མན་ངག་ཀུན་ལ་མཁས་ཤིང་མཁྱེན་པ་རྒྱས། །
དཔལ་ལྡན་ཨ་ཏི་ཤ་ལ་གསོལ་བ་འདེབས། །གསེར་གླིང་རྒྱལ་པོ་ས་སྐྱོང་བླ་མ་ལས། །བྱང་ཆུབ་སེམས་ཀྱི་བདུད་རྩིའི་སྨན་བླངས་ནས། །འགྲོ་བ་ཀུན་ལ་ཕན་པར་མཛད་པ་
ཡི༑ །དཔལ་ལྡན་ཨ་ཏི་ཤ་ལ་གསོལ་བ་འདེབས། །སེམས་ཅན་ཕོངས་ཤིང་ཤིན་ཏུ་སྡུག་བསྔལ་བ། །རབ་ཏུ་མང་ལ་སྙིང་ནས་བརྩེ་བ་ཡིས། །འཇིག་རྟེན་ལྷ་དང་ལྷ་མིན་
མིར་བཅས་པའི། །སྐྱོབ་པ་ཡབ་གཅིག་པོ་ལ་གསོལ་བ་འདེབས། །གྲུབ་པ་བརྙེས་པའི་བླ་མ་དམ་པ་ལས། །ཡི་དམ་ལྷ་ཡི་མངོན་རྟོགས་ལུང་ནོད་ནས། །རྩེ་གཅིག་
སྒྲུབ་པ་སྙིང་པོར་མཛད་པ་ཡིས། །ལུང་བསྟན་ཐོབ་པར་མཛད་ལ་གསོལ་བ་འདེབས། །གདུལ་བྱ་བོད་དུ་ཡོད་པར་དགོངས་ནས་ནི། །ཁ་བ་ཅན་གྱི་ལྗོངས་སུ་བྱོན་ནས་

[102B] །སྡེ་པ་མི་ཆེན་རྣམས་ཀྱི་བླ་མ་མཛད། །མཆོད་ཅིང་བཀུར་འོས་ཁྱེད་ལ་གསོལ་བ་འདེབས། །མཁས་མཆོག་ཁྱེད་འདྲ་བོད་དུ་མ་བྱོན་ན། །སངས་རྒྱས་བསྟན་པ་ཡོད་པར་གྱུར་ཀྱང་
ནི༑ །ཕལ་ཆེར་ཟབ་མོའི་དོན་ལ་རྨོངས་གྱུར་པས། །ལེགས་པར་སྟོན་མཛད་ཁྱེད་ལ་གསོལ་བ་འདེབས། །བསྟན་བཅོས་བསྒྱུར་དང་བསྒྱུར་ཟིན་འཆོས་པ་དང། །དེ་ཉིད་འཆད་
དང་རང་གི་རྩོམ་པ་སོགས། །ཡང་དག་ལམ་ལ་ལེགས་པར་འཁྲིད་པ་ཡིས། །བསྟན་པ་རྒྱས་མཛད་ཁྱོད་ལ་གསོལ་བ་འདེབས། །ལྟ་ངན་ལ་ཞེན་ལོག་པའི་ལམ་ལ་ཞུགས། །
བདུད་དང་མུ་སྟེགས་དབང་ཕྱུག་གྲུབ་མཐའ་ངན། །རིག་པས་ཚར་བཅད་ཐར་པའི་ལམ་ལ་བཀོད། །ཐར་འདོད་དེད་དཔོན་ཁྱེད་ལ་གསོལ་བ་འདེབས། །སྦྱིན་དང་ཚུལ་ཁྲིམས་བཟོད་
དང་བརྩོན་འགྲུས་དང། །བསམ་གཏན་ཤེས་རབ་ཕ་རོལ་ཕྱིན་པ་དྲུག་སྐྱེ་བ་དུ་མར་ཡང་ཡང་གོམས་པ་ཡི། །ཚོགས་གཉིས་ཡོངས་སུ་རྫོགས་ལ་གསོལ་བ་འདེབས། །མཁོ་
བ་སྦྱིན་དང་སྙན་པར་སྨྲ་བ་དང། །འཇིག་རྟེན་དོན་མཐུན་གདུལ་བྱའི་དོན་ལ་སྤྱོད། །བསྡུ་བའི་དངོས་པོ་བཞི་ཡི་དཔལ་འབྱོར་གྱིས། །གཞན་དོན་ལྷུར་མཛད་ཁྱེད་ལ་  ྾  །དད་

[103A]༄༅། །དང་ཚུལ་ཁྲིམས་ཐོས་དང་གཏོང་བ་དང། །ངོ་ཚ་ཤེས་དང་ཁྲེལ་ཡོད་ཤེས་རབ་ཀྱི། །ནོར་བདུན་དག་གིས་ཕྱུག་པར་གྱུར་པའི་མཛོད། །ཡོན་ཏན་འབྱུང་གནས་ཁྱེད་
ལ་  ྾  །སྔོན་ཚེ་སྨོན་ལམ་བཏབ་པའི་སློབ་མ་མཆོག་རྒྱལ་བའི་འབྱུང་གནས་རིང་ནས་འོངས་པའི་ཚེ། །ཨུ་པ་སི་ཀ་དེ་རིང་སླེབ་པོ་ཞེས། །ལྷ་མིག་མངོན་ཤེས་མངའ་ལ་  ྾  །
མ་གདྷ་ནས་སློབ་མ་གུས་པ་ཡི། །སིལ་སྙན་དཀྲོལ་ཞིང་གསོལ་བ་བཏབ་པའི་སྐད། །བོད་དུ་གསན་ནས་འབྲོམ་ལ་སྦྲན་པ་ཡི། །རྣ་བའི་མངོན་ཤེས་མངའ་ལ་  ྾  །ལྷ་སར་ལྷ་
ཡི་རོལ་མོ་བསྒྲགས་པ་ལས། །མྱུར་བར་བྱོན་ནས་བར་ཁང་ལྷ་ཚོགས་ལ། །ཕྱག་རྟེན་ཕུལ་ནས་མཁའ་ལ་བསྐོར་བ་མཛད། །རྫུ་འཕྲུལ་མངོན་ཤེས་མངའ་ལ་  ྾  གང་དུ་
རྒྱལ་པོའི་བཀའ་ཆེམས་གཏེར་དུ་སྦས། །མཁའ་འགྲོས་གཏེར་ཁ་ཕྱེ་ནས་ཁྱོད་ལ་བསྟན། །ཤཱཀྱ་མུ་ནིའི་འཇའ་ས་ཁྱོད་ཀྱི་དྲིན། །ཇོ་བོ་བཀའ་དྲིན་ཅན་ལ་གསོལ་བ་
འདེབས། །ས་བདག་ནད་ཀྱིས་ཟིན་པའི་མི་རྣམས་ལ། །རྟག་པར་ཚེ་འཛིན་བསྲུང་བའི་སྐོར་རྣམས་ཀྱང། །ཁྱོད་ལས་བྱུང་སྟེ་འགྲོ་བའི་ནད་སོ་མཛད། །ཀླུ་སྒྲུབ་གཉིས་

[103B] །སྙེ་ཐང་འོར་དུ་བྱེ་མའི་སྟེང་བཞུགས་ཚེ། །བརྒྱ་བྱིན་ལ་སོགས་བར་སྣང་ལྷ་ཚོགས་ཀྱིས། །རིན་ཆེན་སྣ་ལྔའི་མེ་ཏོག་ཆར་པ་ཕབ། །བླ་མ་
ལྷ་ཡི་ལྷ་ལ་གསོལ་བ་འདེབས། །གཡོར་པོ་འཆིང་རུར་བུ་མོས་མགོ་རྒྱན་ཕུལ། །ཤི་བ་གསན་ནས་དེ་ཡི་སྒྲིབ་སྦྱོང་མཛད། །རིགས་ཀྱི་བུ་མོ་ལྷ་རུ་སྐྱེས་ཞེས་གསུངས། །འགྲོ་བའི་
འདྲེན་པ་ཁྱེད་ལ་གསོལ་བ་འདེབས། །ཁོ་བོ་འདི་ནས་དགའ་ལྡན་གནས་སུ་འགྲོ། །ང་ལ་དད་ཅིང་གུས་པར་བྱེད་པ་རྣམས། །དགའ་ལྡན་གནས་སུ་མཇལ་བར་འགྱུར་ཞེས་
གསུངས། །མ་འོངས་མངོན་སུམ་གཟིགས་ལ་གསོལ་བ་འདེབས། །དགའ་ལྡན་གནས་ན་ནམ་མཁའ་དྲི་མ་མེད། །འཕགས་པའི་ཡུལ་ན་དའི་པཾ་ཀ་ར་ཤྲཱི། །ཁ་བ་ཅན་
འདིར་དཔལ་ལྡན་ཨ་ཏི་ཤ། །ས་སྟེང་གྲགས་པས་ཁྱབ་ལ་གསོལ་བ་འདེབས། །འབྲོ་མ་སྟོན་བདག་གིས་རྭ་སྒྲེང་ལྷ་ཁང་བཞེངས། །འགྲོ་བ་འདྲེན་ཕྱིར་གསོལ་བ་བཏབ་
པ་ལས། །དགའ་ལྡན་གནས་ནས་རབ་གནས་མེ་ཏོག་འཐོར། །བྱིན་རླབས་དངོས་སུ་ཕེབས་ལ་གསོལ་བ་འདེབས། །ཁྱོད་ཀྱི་ཡོན་ཏན་མཐོང་དང་ཐོས་པ་ལས། །དང་བའི་

[104A]༄༅། །ཡིད་ཀྱིས་ལྷང་ལྷང་གསོལ་འདེབས་ན། །དགའ་ལྡན་གནས་ནས་ཐུགས་རྗེས་གཟིགས་མཛོད་ལ། །གསོལ་བ་བཏབ་བཞིན་བྱིན་གྱིས་བརླབས་ཏུ་གསོལ། །ད་དུང་
ཁ་བ་ཅན་ན་ཁྱོད་ཉིད་ལ། །དད་ཅིང་རྗེས་སུ་སློབ་བ་མང་ཡོད་ཀྱི། །ཐུགས་ལ་དགོངས་ནས་བུ་ལ་མ་བཞིན་དུ། །བརྩེ་བས་བདག་གི་དགེ་བཤེས་མཇད་དུ་གསོལ། །སྙིགས་དུས་
སྐྱེ་བོ་དམུས་ལོང་ལྟ་བུ་རྣམས། །དམ་མིན་དགེ་བའི་བཤེས་འདྲས་རྗེས་བཟུང་སྟེ། །འཁོར་བའི་གཅོང་རོང་གནས་ནས་འདྲེན་མེད་རྣམས། །ཐུགས་རྗེའི་ལྕགས་ཀྱུས་མྱུར་དུ་དྲང་
དུ་གསོལ། །དུས་དང་གནས་སྐབས་དག་ནི་ཐམས་ཅད་དུ། །དམ་པ་ཁྱོད་ནི་བདག་གི་མགོན་ལགས་ཀྱི། །མངོན་པར་རྫོགས་པར་མྱུར་དུ་འཚང་རྒྱ་འགྱུར། །ཐོས་བསམ་སྒོམ་གསུམ་
བདག་ལ་སྩལ་དུ་གསོལ།    ༈    །ཡོངས་ཀྱི་དགེ་བའི་བཤེས་གཉེན་ཡོངས་ཀྱི་མགོན། །རྒྱལ་བའི་གདུང་འཚོབ་གྱུར་བ་རྒྱལ་བའི་སྲས། །རང་གཞན་དོན་གཉིས་འབྱུང་གནས་
རིན་པོ་ཆེ། །བཤེས་གཉེན་སྟོན་པའི་ཞབས་ལ་གསོལ་བ་འདེབས། །བསྐལ་པ་དུ་མར་ཚོགས་གཉིས་གོམས་པའི་མཐུས། །གནས་གསུམ་དོན་ལ་མཁྱེན་པའི་དཀྱིལ་འཁོར་

[104B] །ཨ་ཏི་ཤ་ཡི་སྲས་ཀྱི་ཐུ་བོ་པ། །ལེགས་པའི་ཤེས་རབ་ཞབས་ལ་གསོལ་བ་འདེབས། །མར་མེ་མཛད་དཔལ་རྒྱལ་བ་ཀུན་གྱི་ཡབ། །རྒྱལ་བའི་འབྱུང་གནས་རྒྱལ་བ་རྒྱ་
མཚོ་ལས། །གདམས་པའི་ཁུ་བ་བཏོན་ནས་ཚིམ་མཛད་པའི། །བརྩོན་འགྲུས་གཡུང་དྲུང་ཞབས་ལ་གསོལ་བ་འདེབས། །ལོང་མེད་ཐུགས་ལ་འཁྲུངས་པའི་པོ་ཏོ་བ། །བདག་
པས་གཞན་གཅེས་སྒོམ་པའི་སྤྱན་སྔ་བ། །སྒྲུབ་པ་སྙིང་པོར་མཛད་པའི་ཕུ་ཆུང་བ། །རྒྱལ་སྲས་སྐུ་མཆེད་གསུམ་ལ་གསོལ་བ་འདེབས། །སྐྱེ་བ་ཀུན་ཏུ་ཇོ་བོ་ཡབ་སྲས་དང། །
འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང། །ས་དང་ལམ་གྱི་ཡོན་ཏན་རབ་རྫོགས་ནས། །ཇོ་བོ་ཡབ་སྲས་གོ་འཕང་མྱུར་ཐོབ་ཤོག་སངས་རྒྱས་གཉིས་པ་ཇོ་བོ་ཡབ་སྲས་དང་
  ྾   ྾   ྾    ༈    །ན་མོ་ཨཱརྱ་ལོ་ཀེ་ཤྭ་རཱ་ཡ། །ཕྱོགས་བཅུའི་རྒྱལ་བ་རབ་འབྱམས་ཞིང་གི་རྡུལ་དང་མཉམ་པ་དེ་དག་གི། །འགྲོ་ལ་ཆགས་པས་ཀུན་ཏུ་ཆགས་པའི་སྙིང་རྗེ་རྒྱ་མཚོ་ལྟ་བུར་
ཟབ༑ །དེ་ལས་འཁྲུངས་པའི་ཡོན་ཏན་ལྷུན་རྫོགས་སྤྱན་རས་གཟིགས་ཞེས་རྣམ་གྲགས་པ། །མགོན་པོ་བདག་ཅག་ཀུན་གྱིས་བསྟེན་འོས་རིན་ཆེན་རི་འདྲ་དེ་ལ་འདུད། །དྲི་མེད་

[105A]༄༅། །ཆུ་སྐྱེས་གསར་པའི་དབུས་སུ་བསིལ་ཟེར་གང་བའི་དཀྱིལ་འཁོར་སྟེང། །པདྨའི་འདབ་ལྟར་རྣམ་པར་དག་པའི་ཞབས་གཉིས་མཉམ་པའི་ཚུལ་བཞུགས་ཏེ། །
འཇིག་རྟེན་དག་ན་ཟླ་བ་ཉ་འདྲ་ཀུན་ཏུ་ལྷམ་མེར་གསལ་བ་ཁྱོད། །མཐོང་བའི་མོད་ལ་སྙིང་གི་གདུང་སེལ་ཀུན་ནས་དགའ་བ་རྒྱས་པར་མཛད། །ཁ་བའི་རེག་པ་ལྟ་བུར་བསིལ་
ཡང་བདུད་ཀྱི་སྡེ་རྣམས་ལྷག་པར་བསྲག་མཐའ་དག་མཚན་མའི་ཆོས་ལས་འདས་ཀྱང་སྤྲོས་པ་དུ་མའི་དཀྱིལ་འཁོར་སྣང། །སྲིད་ལས་བརྒལ་ཡང་སྲིད་པ་གསུམ་དུ་སྐྱེ་བ་
རྟག་ཏུ་སྟོན་མཛད་པའི། །སྒྱུ་མ་ཇི་བཞིན་ཁྱོད་ཀྱི་སྤྱོད་ལ་བློ་དང་ལྡན་རྣམས་ངོ་མཚར་འགྱུར། །རྣམ་པ་ཀུན་གྱི་རྗེས་སུ་ཞུགས་པ་སྟོན་མཚན་ནམ་མཁའི་དཀྱིལ་འཁོར་ཏེ། །སྐལ་
ལྡན་སྐྱེ་བོས་རྟག་ཏུ་བསྟེན་པས་སྐྱོ་མེད་ས་གཞི་ཉིད་དུ་གྱུར། །འཇིག་རྟེན་ཡོངས་ཀྱི་གཏི་མུག་མུན་བ་མཐར་མཛད་ཉི་མ་འབར་བ་དང། །ཞེ་སྡང་ཡིད་བསྲེག་གདུང་བ་སེལ་
བའི་རི་བོང་མཚན་མ་འཛིན་པ་ཅན། །པུཎྜ་རི་ཀེ་རབ་ཏུ་བཞད་པའི་ཞལ་གྱི་དཀྱིལ་འཁོར་མཛེས་སྟོན་ཅིང། །དྲི་མེད་དུང་དང་ཆུ་ཤེལ་ལྟར་དཀར་ལྟ་ན་སྡུག་པའི་ལང་ཚོ་ཅན། །

[105B] །བདེ་གཤེགས་རྒྱལ་སྲས་ཁྲོ་བོའི་དཔུང་ཚོགས་གྲངས་མེད་འཁོར་གྱི་དབུས་ན་བརྗིད། །མེ་དང་
ཆུ་ཀླུང་སྐལ་པ་ངན་དང་རྒྱལ་པོའི་འཇིགས་པ་ལ་སོགས་པ། །ཤིན་ཏུ་ཉམ་ཐག་གནས་སུ་ལྟུང་བའི་སྡུག་བསྔལ་བརྒྱ་ཡིས་གཙེས་པ་ཀུན། །ཁྱོད་ཀྱི་འོད་ཟེར་ཟླ་བ་བཀྲུས་འདྲའི་
ལུ་གུ་རྒྱུད་ཀྱིས་ཉེར་དྲངས་ནས། །ལྷ་ཡི་དཔལ་དང་རབ་ཏུ་ལྡན་པའི་བདེ་བ་མཆོག་ལ་མངོན་པར་སྦྱོར། །དྲི་ཞིམ་ལན་བུ་སྤྱི་བོར་བཅིངས་པ་ནམ་མཁའི་འོད་དང་རབ་འདྲེས་ལ། །
རྒྱལ་བའི་དབང་པོ་འོད་དཔག་མེད་སྐུ་རིགས་ཀྱི་ཅོད་པན་དབུ་ལ་མཛེས། །ཕྱག་གཡས་མཆོག་སྦྱིན་རྩེ་མོ་ལས་བབས་བདུད་རྩི་དཀར་པོའི་ཐིག་པ་ནི། །མུ་ཏིག་འོད་ཆགས་རྟག་ཏུ་
ལྷུངས་པས་ཡི་དྭགས་ཀུན་གྱི་གདུང་བ་འཇོམས། །ཕྱག་གཡོན་སྟ་ཟུར་ངོས་ལ་བརྟེན་པའི་འགྱིང་བག་ཡིད་འོང་གཙང་མའི་སྐུ། །ཚངས་དབང་ལ་སོགས་དྲེགས་ལྡན་འདུད་པས་
ཁྱོད་ནི་འཇིག་རྟེན་ཀུན་དབང་ཕྱུག་འཁོར་ལོ་པདྨ་མདའ་དང་གཞུ་ཡི་ཕྱག་རྒྱ་སོགས་ཀྱིས་རབ་སྤ་བའི། །སྟོང་ཕྲག་ཕྱག་དང་སྤྱན་སྟོང་མངའ་བ་བཅུ་གཅིག་ཞལ་བཟང་ཡང་

[106A]༄༅། །དག་སྟོན། །ལ་ལར་གདུག་ཅན་ཀླུ་ཡི་དེད་དཔོན་སེང་གེའི་སྒྲ་དང་གཞན་དུ་ནི། །དོན་ཡོད་ཞགས་དང་མགྲིན་སྔོན་ལ་སོགས་རྣམ་པ་དུ་མའི་ཆོ་འཕྲུལ་འགྱེད། །
རེས་འགའ་བགེགས་འཇོམས་ཁྲོ་རྒྱལ་རྟ་མགྲིན་ལེགས་ལྡན་ནག་པོའི་ཚུལ་ལ་སོགས། །དྲག་ཤུལ་ས་གསུམ་འགེངས་པ་སྟོན་ཡང་ཐུགས་ནི་བརྩེ་ལས་གཡོ་མི་མངའ། །ནམ་
མཁའི་ལམ་གྱི་རྗེས་སུ་སོང་བའི་འཇིག་རྟེན་རྒྱ་ཆེན་མཐའ་མ་མཆིས། །དེ་ལྟ་མོད་ཀྱི་སེམས་ཅན་གྲངས་མཚུངས་ཁྱོད་ཀྱི་སྤྲུལ་པ་དེ་སྙེད་ཅིག་རབ་ཏུ་སྤྲོ་ཡང་བ་སྤྲུའི་རྩེ་ཙམ་
གཡོ་སྙམ་བགྱིད་པ་མ་ཡིན་ཏེ། །ཆར་སྤྲིན་ལས་ནི་ཆུ་ཆར་བཞིན་དུ་འབད་པའི་རྟོག་པ་མངའ་མ་ལགས། །རྣམ་པ་འགར་ཡང་འགྲོ་བའི་དོན་དུ་མི་འགྱུར་ཚིག་ནི་ཡོངས་སུ་
སྤངས། །རང་རང་བློ་དང་རྗེས་སུ་མཐུན་པའི་འགག་མེད་དབྱངས་ཀྱི་ཡན་ལག་ནི། །རྒྱ་མཚོའི་རྡུལ་གྱིས་གྲངས་ལས་འདས་པའི་ཆོས་ལམ་ཉེ་བར་སྟོན་མཛད་པ། །ཁྱོད་
གསུང་སུ་ཡི་རྣ་བར་ལྷུང་ཡང་བཀའ་ལ་ཡང་དག་གནས་པར་འགྱུར། །དྲི་ཟའི་རྒྱུད་མང་སྒྲ་དང་འཐབ་པའི་ཡིད་འོང་ན་ཆུང་གླུ་ལྟ་བུ། །ཡིད་དུ་འཐད་ཀྱང་ཆགས་ལྡན་

[106B] །ནམ་མཁའ་ཁྱབ་བའི་འབྲུག་སྒྲ་ཇི་བཞིན་ཟབ་མོར་འབྱིན་ཡང་དེ་ཡི་མདོ། །འཇིགས་པས་སྐྲག་པ་དེ་དག་གི་ཡང་སྡུག་བསྔལ་མིང་
གི་ལྷག་མར་མཛད། །འཁོར་བ་པ་རྣམས་རྟག་ཏུ་གཡོ་བའི་སྐྱེ་བ་ཡང་དག་གྲོལ་སླད་དུ། །རྣམ་པ་ཀུན་ལྡན་གསང་མཐོར་སྒྲོག་པའི་ཆོས་ཀྱི་འཁོར་ལོ་སྔོན་འགྲོ་བ། །དུས་གསུམ་
གཏོགས་པའི་རྒྱལ་བ་ཀུན་གྱི་གསུང་དབྱངས་ངེས་པ་རབ་རྫོགས་པས། །བླ་མེད་འབྱོར་བའི་དབང་ཕྱུག་ཁྱོད་ནི་འཇིག་རྟེན་ཀུན་གྱི་བླ་མར་གྲགས། །སྐྱེ་བོ་གང་དག་རང་སྡུག་ཉིད་
ཀྱང་རེས་འགའ་ཁྲོ་བའི་དབང་གྱུར་ཏེ། །གསོད་པར་བརྩམས་མོད་ཁྱོད་ཀྱི་འགྲོ་རྣམས་བུ་དང་འདྲ་བར་རྟག་དགོངས་ནས། །གནོད་འགྱུར་ཆ་ཙམ་ཐུགས་ཀྱིས་དགོངས་པ་རིང་མོ་
ཞིག་ནས་བཏང་བས་ན། །བདག་འདྲ་རང་ལ་བརྩེ་བ་དེས་ཀྱང་ཁྱོད་ཐུགས་སྙིང་རྗེའི་ཆར་མི་ཕོད། །ག་བུར་ཙན་དན་ཨུ་ཤིར་ལ་སོགས་ཆབ་ཀྱིས་སྦངས་པ་ལྟར་བསིལ་བའི། །ཞི་
བའི་གཟིགས་སྟངས་ནམ་ཡང་མི་འཛུམ་རིགས་དྲུག་སྤྱན་རས་བཙའ་མོད་ཀྱི། །མྱོང་སྣང་སྤྲོས་པ་ཆོས་ཀྱི་དབྱིངས་སུ་ཉེ་བར་ཞི་བའི་དགོངས་པ་ནི། །བདེ་བ་མཆོག་གིས་རྟག་ཏུ་འཁྱུད་

[107A]༄༅། །བཞིན་གཡོ་བ་མེད་ལ་ཕྱག་འཚལ་ལོ། །ཕྱོགས་ཀུན་འབར་བའི་མེ་ལྕེས་བསྲེག་ཅིང་ཁ་གདངས་མིག་རྩ་དམར་ཁྲོས་པའི། །གཤེགས་མས་ཁོར་ཡུག་ཀུན་ནས་འཇིགས་
བསྐྱེད་ལ་ལ་ཟངས་ཞུན་འབར་བའི་ཁྲོད། །འབྲུ་ལྟར་འཚོད་པའི་ཚ་དམྱལ་གནས་སུ་བདུད་རྩིའི་ཆར་གྱིས་བསིལ་བ་དང། །ཤ་རུས་འགས་བྱེད་གྲང་བས་ཉེན་རྣམས་དྲོ་བའི་རེག་
པས་སྐྱོབ་ཏུ་གསོལ། །ལྟོ་བ་རི་མཚུངས་མགྲིན་པ་འགག་ཅིང་ཡན་ལག་རྩ་ཕྲན་བཞིན་དུ་ཕྲ། །ལུས་སྐམས་ཐལ་བས་རབ་གཡོགས་ལྷུ་ཚིགས་འཐབ་ལས་མེ་ཡི་ཚ་ཚ་འབབ། །
ཆུ་ཀླུང་དག་ཀྱང་བལྟས་པ་ཙམ་གྱིས་སྐེམ་འགྱུར་རྟག་ཏུ་ངལ་བ་དང། །བཀྲེས་པས་གདུང་བའི་ཡི་དྭགས་རྣམས་ལ་ཟས་གོས་བདུད་རྩིའི་ཆར་པ་སྩོལ། །ཟས་ཁམ་ཙམ་གྱི་འདོད་
ལ་སྲེད་པས་ཕྲ་མོའི་བདེ་བ་དེ་ཡི་སླད། །གཅེས་པའི་སྲོག་ཀྱང་ཡལ་བར་འདོར་བགྱིད་བླང་དོར་འགའ་ཡང་སྐབས་མི་ཕྱེད། །དབྱིབས་དང་ཁ་དོག་མི་སྡུག་ལ་བརྟེན་ཤིན་ཏུ་
སྐལ་དམན་དུད་འགྲོ་རྣམས། །མྱུར་དུ་དགེ་བའི་དྲན་པ་ཐོབ་ཅིང་བདེ་བའི་འཚོ་བ་སྩལ་དུ་གསོལ། །ནོར་བུ་འབར་བའི་གཞལ་མེད་ལ་བརྟེན་ཚངས་པའི་རྒྱལ་པོའི་དཔལ་དེ་

[107B] །མི་རྟག་ཉམས་ནས་མནར་མེད་མེ་ནང་རུས་པ་རྐང་ཡང་འབར་འགྱུར་ཞིང། །རེག་ན་བདེ་བའི་མལ་སྟན་འཇམ་དང་ཡིད་འོང་སྐྱེལ་ཚལ་ངོགས་རྩེ་བའི། ལྷ་བུ་ཉིད་ཀྱང་
འགྱུར་བྱེད་འཐུང་ཞིང་ལྕགས་ཀྱི་ཚེར་རྣོན་ཐང་ལ་འདྲད། །མཐོ་བ་ཉིད་ཀྱང་མི་རིང་དུས་སུ་རྐང་པས་བསྣུན་འོས་བྲན་དུ་འགྱུར། །ལང་ཚོ་འདི་ཡང་ཡུད་ཀྱིས་ཉམས་འགྱུར་སྟོན་
མཐའི་མེ་ཏོག་ཇི་ལྟ་བུ། །འབྱོར་པ་འདི་ཡང་དུས་ཀྱིས་འདོར་ངེས་བརྙན་པོའི་རྒྱན་ལ་དགའ་སྙམ་བཞིན། །བདག་གི་ཚེ་ཡང་གློག་འོད་འགྱུར་བཞིན་སྐད་ཅིག་ཙམ་ཞིག་འདིར་སྣང་སྟེ། །
འཇིག་རྟེན་འདི་ཡི་ཕ་རོལ་ཞེས་བྱ་སྔར་འདྲིས་དངོས་པོ་ཐག་བསྲིང་པའི། །མུན་ཁྲོད་སྟུག་པོར་བདག་ཉིད་གཅིག་པུ་རྣམ་པར་འཁྱམས་འགྱུར་དེ་ཡི་སླད། །འཇིགས་རུང་འཁོར་
བར་ཉོན་མོངས་སྒྱུ་ཡིས་སྙིང་ལ་མངོན་པར་བསླུས་གྱུར་པ། །བདག་ཅག་སྡུག་བསྔལ་རྒྱ་མཚོ་འདི་ནས་ཐུགས་རྗེའི་ཕྱག་གིས་དྲང་དུ་གསོལ། །གངས་ཅན་རི་ཡིས་བསྐོར་བའི་
ཞིང་འདིར་ཐུག་པའི་བསྟན་སྲོལ་གནས་མོད་ཀྱི། །ཆོས་བྱེད་ཕལ་ཆེར་ཚུལ་ཁྲིམས་གོས་བྲལ་བཅེར་བུར་ངོ་ཚ་སྤངས་ནས་ནི། །ཁྱིམ་པ་རྣམས་ལ་བསྙེན་ཅིང་ངོར་བལྟ་དམ་པས་

[108A]༄༅། །སྨད་པའི་ལས་ལ་འཇུག་ཀྱེ་མ་དམ་ཆོས་ཉི་མའི་འོད་ཟེར་རི་བོའི་ཕྲག་ཏུ་ནུབ་ལ་ཉེ། །སྟོབས་དང་ལྡན་རྣམས་རང་འདོད་ལྷུར་ལེན་ཕན་ཚུན་རྩོད་ཅིང་དམའ་ལ་འཚེ། །
དམན་པ་རྣམས་ནི་རྟག་ཏུ་འཁོལ་ཞིང་གྱི་ནའི་ཟས་ཀྱང་རྙེད་པར་དཀའ། །མི་བཟད་སྙིགས་མའི་ངང་ཚུལ་འདི་འདྲར་འཕགས་པས་བཏང་སྙོམས་མཛད་ལགས་ན། །སྔོན་གྱི་
ཐུགས་དམ་དེ་ཡི་ཅི་འཚལ་འབངས་རྣམས་སུ་ཞིག་སྐྱབས་ལ་བསྟེན། །ཁྱོད་ཀྱི་མཚན་ཡང་བྱིན་གྱིས་བརླབས་ཏེ་གང་ཐོས་འཇིགས་པ་ཞི་བ་དང། །སངས་རྒྱས་གྲངས་མེད་
བསྙེན་པའི་ལས་དང་ཁྱོད་མཚན་འཛིན་ཙམ་འབྲས་མཚུངས་ཞེས། །དྲང་སྲོང་བདེན་པའི་ཚིག་གིས་བསྟན་བཞིན་བདག་ཅག་རེ་བས་གསོལ་འདེབས་ན། །མགོན་པོ་གཞན་དུ་
གཡེལ་བའི་ཐུགས་སྤངས་ཉམ་ཐག་སེམས་ཅན་སྐྱོབ་ཏུ་གསོལ། །སྐྱེ་བོ་ཐམས་ཅད་དཀོན་མཆོག་གསུམ་པོ་གུས་པས་ཉེ་བར་བསྟེན་པ་དང། །ལས་དང་འབྲས་བུའི་གནས་
ལ་དད་པས་རྟག་ཏུ་ཆོས་ཀྱི་ལམ་དུ་འཇུག་སྣ་ཚོགས་ཁམས་དང་སྐལ་བར་འཚམས་པའི་ཞི་ཁྲོའི་ཆོ་འཕྲུལ་དཔག་མེད་ཀྱིས། །སྲིད་པ་ཉམ་ངའི་གནས་འདིར་ལྷུང་བའི་གཉེན་

[108B] །རབ་གུས་བདག་ཀྱང་དེ་ཉིད་འབྱེད་པའི་བློ་གྲོས་དྲི་མ་མེད་པ་དང། །སྲིད་ལ་སྐྱོ་དང་སྙིང་རྗེས་གཞན་དོན་སྐྱེ་བར་དུ་མར་སྤྱོད་ལ་བརྩོན། །བདུད་སྡེ་
མཐའ་དག་ཕམ་པར་བྱེད་པའི་མཐུ་ཆེན་ཕ་རོལ་ཕྱིན་ཐོབ་སྟེ། །རྣམ་དག་དགའ་ལྡན་ཆོས་ཀྱི་ཚུལ་དང་འགྲོ་བ་དུས་རིང་སྐྱོང་གྱུར་ཅིག་བློ་གྲོས་དམན་ཡང་ཁོ་བོའི་ཡིད་ཀྱི་འོ་
མཚོ་གྱེན་དུ་འཕྱུར་བའི་མཐུས། །བསྟོད་ཅིང་སྨྲེ་བའི་འཕྲེང་བ་རབ་མཛེས་དབུ་བ་དཀར་པོ་རྒོད་པ་འདི། །ཀློག་གམ་ཐོས་སམ་དྲན་པ་དེ་ཡང་སྡིག་པའི་དྲི་མ་རྣམ་དག་ཅིང། །གྲུ་
འཛིན་ཞིང་དུ་རྒྱལ་བ་མཆོག་རབ་སྤྱན་རས་གཟིགས་ཀྱིས་རྗེས་བཟུང་ཤོག། །།དེ་ལྟར་རྒྱལ་བ་ཐམས་ཅད་ཀྱི་ཐུགས་རྗེའི་རང་གཟུགས་འཕགས་པ་འཇིག་རྟེན་དབང་ཕྱུག་སྤྱན་རས་གཟིགས་ལ་
བསྟོད་ཅིང་ཐུགས་རྗེ་བསྐུལ་བའི་གསོལ་འདེབས་དང་བཅས་པ་ཕན་བདེའི་ཆར་འབེབས་ཞེས་བྱ་བ་འདི་ནི་ཤཱཀྱའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །ཨོཾ་བདེ་
ལེགས་སུ་གྱུར་ཅིག་ཐམས་ཅད་མཁྱེན་པ་ལ་ཕྱག་འཚལ་ལོ། །གང་ལ་བརྟེན་ན་བདེ་བླག་ཏུ། །ཐར་བའི་གྲོང་དུ་བགྲོད་པའི་ཐབས། །བདེ་གཤེགས་བསྟན་པའི་སྙིང་པོ་མཆོག་

[109A]༄༅། །སོ་སོར་ཐར་ཅེས་གྲགས་པ་གང། །ངོ་བོ་དང་ནི་རབ་དབྱེ་དང། །སོ་སོའི་ངོས་འཛིན་སྐྱེ་བའི་རྟེན། །གཏོང་བའི་རྒྱུ་དང་ཕན་ཡོན་ཏེ། །རྣམ་པ་དྲུག་གིས་ཇི་བཞིན་
བཤད༑ །ངེས་འབྱུང་བསམ་པས་རྒྱུ་བྱས་ནས། །གཞན་གནོད་གཞི་དང་བཅས་པ་ལས། །ལྡོག་པ་དེ་ཡང་ལུས་ངག་ལས། །གཟུགས་ཅན་ཡིན་ཞེས་འདོད་པ་དང། །སྤོང་བའི་
སེམས་པ་རྒྱུན་ཆགས་པ། །ས་བོན་དང་བཅས་ཡིན་ནོ་ཞེས། །འདོད་པའི་ཚུལ་ནི་རྣམ་པ་གཉིས། །རང་གི་སྡེ་པ་གོང་འོག་སྨྲ། །བསྙེན་གནས་དགེ་བསྙེན་ཕ་མ་དང། །དགེ་
ཚུལ་ཕ་མ་དགེ་སློབ་མ། །དགེ་སློང་མ་དང་དགེ་སློང་སྟེ། །སོ་སོར་ཐར་བ་རིགས་བ་རྒྱད་དོ། །ཁྱིམ་པའི་སྡོམ་པ་དང་པོ་གསུམ། །རབ་བྱུང་སྡོམ་པ་ཐ་མ་ལྔ། །རྩ་བཞི་དང་
ཡན་ལག་བཞི། །བརྒྱད་སྤོང་བསྙེན་གནས་སྡོམ་པའོ། །མི་ཚངས་སྤྱོད་དང་མ་བྱིན་ལེན། །སྲོག་གཅོད་རྫུན་དུ་སྨྲ་བ་རྣམས། །རྩ་བ་བཞི་ཡིན་མལ་ཆེ་མཐོ། །ཆང་འཐུང་
གར་སོགས་ཕྲེང་སོགས་དང། །ཕྱི་དྲོའི་ཁ་ཟས་ཡན་ལག་བཞི། །གསོད་རྐུ་སྨྲ་དང་ལོག་པར་གཡེམ། །མྱོས་འགྱུར་འཐུང་བ་ལྔ་སྤོང་བ། །དགེ་བསྙེན་གྱི་ནི་སྡོམ་པའོ། །

[109B] །ཡོངས་རྫོགས་སྤྱོད་དང་ཚངས་སྤྱོད་དང། །སྐྱབས་འགྲོའི་དགེ་བསྙེན་རྣམ་པ་དྲུག་རྩ་བ་བཞི་ལས་གཅིག་གཉིས་གསུམ། །འདོད་ལོག་
མི་ཚངས་སྤྱོད་སྤོང་དང། །སྐྱབས་འགྲོ་ཙམ་གྱི་དགེ་བསྙེན་དུ། །ཁས་ལེན་རྣམས་དང་གོ་རིམ་བཞིན། །རྩ་བ་བཞི་དང་ཡན་ལག་དྲུག་བཅུ་སྤོང་དགེ་ཚུལ་སྡོམ་པའོ། །གར་
སོགས་ཕྲེང་སོགས་རྣམ་གཉིས་དང། གསེར་དངུལ་ལེན་དང་རྣམ་པ་གསུམ། །ཕྱེ་བས་ཡན་ལག་དྲུག་ཏུ་འགྱུར། །མཁན་པོར་གསོལ་བ་གདབ་པ་དང། །ཁྱིམ་པའི་
རྟགས་ནི་སྤོང་བ་དང། །རབ་བྱུང་རྟགས་ནི་ལེན་པ་ལས། །ཉམས་པ་རྣམ་གསུམ་བསྣན་པ་ཡིས། །སྤང་བྱ་བཅུ་གསུམ་དག་ཏུ་འགྱུར། །དགེ་ཚུལ་སྡོམ་པ་ཐོབ་རྗེས་སུ། །རྩ་བའི་
ཆོས་དྲུག་རྗེས་མཐུན་གྱི། །ཆོས་དྲུག་སྤོང་བའི་སྡོམ་པ་ནི། །དགེ་སློབ་མ་ཡིས་སྡོམ་པ་ཡིན། །གཅིག་པུ་ལམ་དུ་འགྲོ་མི་བྱ། །ཆུ་པོའི་ཕ་རོལ་རྐྱལ་མི་བྱ། །སྐྱེས་པ་ལ་ནི་རེག་མི་བྱ། །སྐྱེས་
པ་དང་ནི་འདུག་མི་བྱ། །སྨྱན་དུ་འགྱུར་བ་མི་བྱ་ཞིང། །ཁ་ན་མ་ཐོ་འཆབ་མི་བྱ། །དེ་དག་རྩ་བའི་ཆོས་དྲུག་སྤོང། །གསེར་ལ་བཟུང་བར་མི་བྱ་ཞིང། །འདོམས་ཀྱི་སྤུ་ནི་བྲེག་མི་བྱ། །

[110A]༄༅། །བྱིན་ལེན་མ་བྱས་ཟ་མི་བྱ། །གསོག་འཇོག་བྱས་པ་བཟའ་མི་བྱ། །རྩྭ་སྔོན་མི་གཙང་འདོར་མི་བྱ། །ས་ནི་བརྐོ་བར་མི་བྱ་བ། །རྗེས་མཐུན་ཆོས་ནི་རྣམ་དྲུག་སྤོང། །ཕམ་
བརྒྱུད་ལྷག་མ་ཉི་ཤུ་དང། །སྤང་བའི་ལྟུང་བྱས་སུམ་ཅུ་གསུམ། །ལྟུང་བྱེད་འབའ་ཞིག་བརྒྱ་བརྒྱད་ཅུ། །སོ་སོར་བཤགས་པ་བཅུ་གཅིག་དང། །ཉེས་བྱས་བརྒྱ་དང་བཅུ་
གཉིས་ཏེ། །སུམ་བརྒྱ་དྲུག་ཅུ་རྩ་བཞི་རྣམས། །སྤོང་བར་བྱེད་པ་དགེ་སློང་མ། །ཕམ་པ་བཞི་དང་ལྷག་མ་ནི། །བཅུ་གསུམ་སྤངས་ལྟུང་སུམ་ཅུ་དང། །ལྟུང་བྱེད་འབའ་
ཞིག་དགུ་བཅུ་དང། །སོར་བཤགས་བཞི་དང་ཉེས་བྱས་ནི། །བརྒྱ་རྩ་བཅུ་གཉིས་བསྡོམས་པ་ཡི། །ཉིས་བརྒྱ་ལྔ་བཅུ་རྩ་གསུམ་རྣམས། །སྤོང་བར་བྱེད་པ་དགེ་སློང་ངོ། །དེ་
ལྟར་སོ་ཐར་རིགས་བརྒྱད་པོ། །སྒྲ་མི་སྙན་པ་མ་གཏོགས་པའི། །གླིང་གསུམ་སྐྱེས་པ་བུད་མེད་ཀྱི། །རྟེན་ལ་སྐྱེ་ཡི་ཟ་མ་དང། །མ་ནིང་མཚན་གཉིས་སོགས་ལ་མིན། །སྡོམ་
པ་གཏོང་བའི་རྒྱུ་ལ་གཉིས། །བསླབ་པ་ཕུལ་དང་ཤི་འཕོས་དང། །མཚན་གཉིས་བྱུང་དང་ལན་གསུམ་འགྱུར། །དགེ་རྩ་ཆད་རྣམས་ཐུན་མོང་ངོ། །ཉི་ཤུ་མ་ལོན་དེར་ཤེས་

[110B] བསྟེན་ཕྱིར་ཁས་བླངས་ཉིན་ཞག་འདས། །རིམ་བཞིན་དགེ་སློང་དགེ་སློབ་མ། །བསྙེན་གནས་རྣམས་ཀྱི་ཐུན་མོང་མིན། །རྩ་བའི་ལྟུང་བ་བྱུང་བ་དང། །དམ་པའི་ཆོས་ནི་
ནུབ་པ་ལས། །སྡོམ་པ་གཏོང་ཞེས་འདོད་པའང་ཡོད། །ཁ་ཆེ་བྱེ་བྲག་སྨྲ་བ་རྣམས། །སྡོམ་ལྡན་རྩ་ལྟུང་བྱུང་བ་ལ། །བུ་ལོན་ནོར་ལྡན་བཞིན་དུ་འདོད། །སྡོམ་པ་དེ་དག་གསུངས་
བ་ལས། །གནས་སྐབས་འབྲས་བུ་ལྷ་མི་དང། །མཐར་ཐུག་འབྲས་བུ་བྱང་ཆུབ་གསུམ། །ཐོབ་བར་འགྱུར་ཞེས་གསུངས་པའི་ཕྱིར། །བཙོན་ལྡན་རྣམས་ཀྱིས་སོ་སོར་ཐར། །
རྟག་ཏུ་གུས་པས་འབད་དེ་བསྲུང། །དགེ་དེས་སྐྱེ་བར་ལུས་ཅན་རྣམས། །རྟག་ཏུ་ཚངས་སྤྱོད་ལ་གནས་ཤོག་ཁྲིམས་ཀྱི་ཚུལ་ཁྲིམས་སྐྱོན་མེད་  ྾   ྾ ཅེས་སོ་སོར་ཐར་བའི་སྡོམ་པ་
གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་བསྡུས་པ་ཞེས་བྱ་བ་འདི་ནི། ཡུལ་གངས་ཅན་གྱི་མཐར་སྐྱེས་པའི་སྙན་དངགས་མཁན་ཤར་ཙོང་ཁ་བ་བློ་བཟང་གྲགས་པའི་དཔལ་གྱིས་སྦྱར་བའོ།། །
   ༈    །རབ་དཀར་ཞོ་གསར་སྤུངས་འདྲའི་ཆུ་འཛིན་རྩེར། །ཆོས་ཀྱི་རྒྱལ་པོ་ཀུན་མཁྱེན་བློ་བཟང་གྲགས། །སྲས་དན་བཅས་པ་གནས་

[111A]༄༅། །འདིར་གཤེགས་སུ་གསོལ། །མདུན་གྱི་ནམ་མཁར་སེང་ཁྲི་པད་ཟླའི་སྟེང། །རྗེ་བཙུན་བླ་མ་དགྱེས་པའི་འཛུམ་དཀར་ཅན། །བདག་བློ་དད་པའི་བསོད་ནམས་ཞིང་མཆོག་
ཏུ༑ །བསྟན་པ་རྒྱས་ཕྱིར་བསྐལ་བརྒྱར་བཞུགས་སུ་གསོལ། །ཤེས་བྱའི་ཁྱོན་ཀུན་འཇལ་བའི་བློ་གྲོས་ཐུགས། །སྐལ་བཟང་རྣ་བའི་རྒྱན་གྱུར་ལེགས་བཤད་གསུང། །གྲགས་པའི་
དཔལ་གྱིས་ལྷམ་མེར་མཛེས་པའི་སྐུ། །མཐོང་ཐོས་དྲན་པས་དོན་ལྡན་ལ་ཕྱག་འཚལ། །ཡིད་འོང་མཆོད་ཡོན་སྣ་ཚོགས་མེ་ཏོག་དང། །དྲི་ཞིམ་བདུག་སྤོས་སྣང་གསལ་དྲི་ཆབ་
སོགས། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་འདི། །བསོད་ནམས་ཞིང་མཆོག་ཁྱེད་ལ་མཆོད་པར་འབུལ། །གང་ཞིག་ཐོག་མེད་དུས་ནས་བསགས་པ་ཡི། །ལུས་
ངག་ཡིད་ཀྱིས་མི་དགེ་ཅི་བགྱིས་དང། །ཁྱད་པར་སྡོམ་པ་གསུམ་གྱི་མི་མཐུན་ཕྱོགས། །སྙིང་ནས་འགྱོད་པ་དྲག་པོས་སོ་སོར་བཤགས། །སྙིགས་མའི་དུས་འདིར་མང་ཐོས་སྒྲུབ་
ལ་བརྩོན། །ཆོས་བརྒྱད་སྤངས་པས་དལ་འབྱོར་དོན་ཡོད་བྱེད། །མགོན་པོ་ཁྱོད་ཀྱི་རླབས་ཆེན་མཛད་པ་ལ། །བདག་ཅག་བསམ་པ་ཐག་པས་ཡི་རང་ངོ། །རྗེ་བཙུན་བླ་མ་དམ་

[111B] །ཆོས་སྐུའི་མཁའ་ལ་མཁྱེན་བརྩེའི་སྤྲིན་འཁྲིགས་ནས། །ཇི་ལྟར་མཚམས་པའི་གདུལ་བྱའི་འཛིན་མ་ལ། །ཟབ་རྒྱས་ཆོས་ཀྱི་ཆར་པ་དབབ་ཏུ་གསོལ། །བདག་གིས་
ཇི་སྙེད་བསགས་པའི་དགེ་བ་འདིས། །བསྟན་དང་འགྲོ་བ་ཀུན་ལ་གང་ཕན་དང། །ཁྱད་པར་རྗེ་བཙུན་བློ་བཟང་གྲགས་པ་ཡི། །བསྟན་པའི་སྙིང་པོ་རིང་དུ་གསལ་བྱེད་ཤོག་སྐྱེ་བ་
ཀུན་ཏུ་  ྾   ྾    ༈    །ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། །ཚུལ་བཞིན་བསྟེན་པ་ལམ་གྱི་རྩ་བ་རུ། །ལེགས་པར་མཐོང་ནས་འབད་པ་དུ་མ་ཡིས། །གུས་པ་ཆེན་པོས་བསྟེན་པར་བྱིན་
གྱིས་རློབས། །ལན་ཅིག་རྙེད་པའི་དལ་བའི་རྟེན་བཟང་འདི། །ཤིན་ཏུ་རྙེད་དཀའ་དོན་ཆེན་ཤེས་གྱུར་ནས། །ཉིན་མཚན་ཀུན་ཏུ་སྙིང་པོ་ལེན་པའི་བློ། །རྒྱུན་ཆད་མེད་པར་སྐྱེ་བར་  ྾  །ལུས་
སྲོག་གཡོ་བ་ཆུ་ཡི་ཆུ་ལྦུར་བཞིན། །མྱུར་དུ་འཇིག་པའི་འཆི་བ་དྲན་པ་དང། །ཤི་བའི་རྗེས་སུ་ལུས་དང་གྲིབ་མ་བཞིན། །དཀར་ནག་ལས་འབྲས་ཕྱི་བཞིན་འབྲང་བ་ལ། །ངེས་པ་བརྟན་
པོ་རྙེད་ནས་ཉེས་པའི་ཚོགས། །ཕྲ་ཞིང་ཕྲ་བ་རྣམས་ཀྱང་སྤོང་བ་དང། །དགེ་ཚོགས་མཐའ་དག་སྒྲུབ་པར་བྱེད་པ་ལ། །རྟག་ཏུ་བག་དང་ལྡན་  ྾  །སྤྱད་པས་མི་ངོམས་སྡུག་བསྔལ་ཀུན་

[112A]༄༅། །གྱི་སྒོ། །ཡིད་བརྟན་མི་རུང་སྲིད་པའི་ཕུན་ཚོགས་ཀྱི། །ཉེས་དམིགས་རིག་ནས་ཐར་པའི་བདེ་བ་ལ། །དོན་གཉེར་ཆེན་པོར་སྐྱེ་བར་  ྾  །རྣམ་དག་བསམ་པ་དེ་ཡིས་
དྲངས་པ་ཡི། །དྲན་དང་ཤེས་བཞིན་བག་ཡོད་ཆེན་པོ་ཡིས། །བསྟན་པའི་རྩ་བ་སོ་སོར་ཐར་པ་ལ། །སྒྲུབ་པ་སྙིང་པོར་བྱེད་པར་  ྾  །རང་ཉིད་སྲིད་མཚོར་ལྷུང་བ་ཇི་བཞིན་དུ། །མར་
གྱུར་འགྲོ་བ་ཀུན་ཀྱང་དེ་འདྲ་བར། །མཐོང་ནས་འགྲོ་བ་སྒྲོལ་བའི་ཁུར་ཁྱེར་བའི། །བྱང་ཆུབ་སེམས་མཆོག་འབྱོངས་པར་  ྾  །སེམས་ཙམ་བསྐྱེད་ཀྱང་ཚུལ་ཁྲིམས་རྣམ་གསུམ་ལ།།
གོམས་པ་མེད་ན་བྱང་ཆུབ་མི་འགྲུབ་པར། །ལེགས་པར་མཐོང་ནས་རྒྱལ་སྲས་སྡོམ་པ་ལ། །བརྩོན་པ་དྲག་པོས་སློབ་པར་  ྾  །ལོག་པའི་ཡུལ་ལ་གཡེང་བ་ཞི་བྱེད་ཅིང། །ཡང་
དག་དོན་ལ་ཚུལ་བཞིན་དཔྱོད་པ་ཡིས། །ཞི་གནས་ལྷག་མཐོང་ཟུང་དུ་འབྲེལ་བའི་ལམ། །མྱུར་དུ་རྒྱུད་ལ་སྐྱེ་བར་  ྾  །ཐུན་མོང་ལམ་སྦྱངས་སྣོད་དུ་གྱུར་པ་ན། །ཐེག་པ་ཀུན་གྱི་
མཆོག་གྱུར་རྡོ་རྗེའི་ཐེག་སྐལ་བཟང་སྐྱེ་བོའི་མཇུག་ངོགས་དམ་པ་དེར། །བདེ་བླག་ཉིད་དུ་འཇུག་པར་  ྾  །དེ་ཚེ་དངོས་གྲུབ་རྣམ་གཉིས་འགྲུབ་པའི་གཞི། །རྣམ་དག་དམ་ཚིག་

[112B] །བཅོས་མ་མིན་པའི་ངེས་པ་རྙེད་གྱུར་ནས། །སྲོག་དང་བསྡོས་ཏེ་བསྲུང་བར་  ྾  །དེ་ནས་རྒྱུད་སྡེའི་སྙིང་པོ་རིམ་གཉིས་ཀྱི། །གནད་རྣམས་ཇི་བཞིན་རྟོགས་ནས་
བརྩོན་པ་ཡིས། །ཐུན་བཞིའི་རྣལ་འབྱོར་མཆོག་ལས་མི་གཡེལ་བར། །དམ་པའི་སྲུང་བཞིན་སྒྲུབ་པར་  ྾  །དེ་ལྟར་ལམ་བཟང་སྟོན་པའི་བཤེས་གཉེན་དང། །ཚུལ་བཞིན་སྒྲུབ་པའི་གྲོགས་
རྣམས་ཞབས་བརྟན་ཅིང། །ཕྱི་དང་ནང་གི་བར་དུ་གཅོད་པའི་ཚོགས། །ཉེ་བར་ཞི་བར་བྱིན་གྱིས་བརླབ་ཏུ་གསོལ། །སྐྱེ་བ་ཀུན་ཏུ་ཡང་དག་བླ་མ་དང། །འབྲལ་མེད་ཆོས་ཀྱི་དཔལ་
ལ་ལོངས་སྤྱོད་ཅིང། །ས་དང་ལམ་གྱི་ཡོན་ཏན་རབ་རྫོགས་ནས། །   ༈    །དུས་རྟག་ཏུ་བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་
སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཀྱ་ཐུབ་པ་ལ་ཕྱག་
འཚལ་ལོ། །དེ་བཞིན་གཤེགས་པ་རྡོ་རྗེའི་སྙིང་པོས་རབ་ཏུ་འཇོམས་པ་ལ་ཕྱག་འཚལ་ལོ། །དེ་བཞིན་གཤེགས་པ་རིན་ཆེན་འོད་འཕྲོ་ལ་ཕྱག་འཚལ་ལོ། །དེ་བཞིན་གཤེགས་པ་

[113A]༄༅། །ཀླུ་དབང་གི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་དཔའ་བོའི་སྡེ་ལ་ཕྱག་འཚལ་ལོ། །དེ་བཞིན་གཤེགས་པ་དཔལ་དགྱེས་ལ་ཕྱག་འཚལ་ལོ།།
དེ་བཞིན་གཤེགས་པ་རིན་ཆེན་མེ་ལ་ཕྱག་འཚལ་ལོ། །དེ་བཞིན་གཤེགས་པ་རིན་ཆེན་ཟླ་འོད་ལ་ཕྱག་འཚལ་ལོ། །དེ་བཞིན་གཤེགས་པ་མཐོང་བ་དོན་ཡོད་ལ་ཕྱག་འཚལ་ལོ། །
དེ་བཞིན་གཤེགས་པ་རིན་ཆེན་ཟླ་བ་ལ་ཕྱག་འཚལ་ལོ། །དེ་བཞིན་གཤེགས་པ་དྲི་མ་མེད་པ་ལ་ཕྱག་འཚལ་ལོ། །དེ་བཞིན་གཤེགས་པ་དཔལ་སྦྱིན་ལ་ཕྱག་འཚལ་ལོ། །
དེ་བཞིན་གཤེགས་པ་ཚངས་པ་ལ་ཕྱག་འཚལ་ལོ། །དེ་བཞིན་གཤེགས་པ་ཚངས་པས་བྱིན་ལ་ཕྱག་འཚལ་ལོ། །དེ་བཞིན་གཤེགས་པ་ཆུ་ལྷ་ལ་ཕྱག་འཚལ་ལོ། །དེ་བཞིན་
གཤེགས་པ་ཆུ་ལྷའི་ལྷ་ལ་ཕྱག་འཚལ་ལོ། །དེ་བཞིན་གཤེགས་པ་དཔལ་བཟང་ལ་ཕྱག་འཚལ་ལོ། །དེ་བཞིན་གཤེགས་པ་ཙན་དན་དཔལ་ལ་ཕྱག་འཚལ་ལོ། །དེ་བཞིན་
གཤེགས་པ་གཟི་བརྗིད་མཐའ་ཡས་ལ་ཕྱག་འཚལ་ལོ། །དེ་བཞིན་གཤེགས་པ་འོད་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་མྱ་ངན་མེད་པའི་དཔལ་ལ་ཕྱག་

[113B] །དེ་བཞིན་གཤེགས་པ་སྲེད་མེད་ཀྱི་བུ་ལ་ཕྱག་འཚལ་ལོ། །དེ་བཞིན་གཤེགས་པ་མེ་ཏོག་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཚངས་པའི་འོད་ཟེར་རྣམ་པར་
རོལ་པས་མངོན་པར་མཁྱེན་པ་ལ་ཕྱག་འཚལ་ལོ། །དེ་བཞིན་གཤེགས་པ་པདྨའི་འོད་ཟེར་རྣམ་པར་རོལ་པས་མངོན་པར་མཁྱེན་པ་ལ་ཕྱག་འཚལ་ལོ། །དེ་བཞིན་གཤེགས་པ་ནོར་
དཔལ་ལ་ཕྱག་འཚལ་ལོ། །དེ་བཞིན་གཤེགས་པ་དྲན་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་མཚན་དཔལ་ཤིན་ཏུ་ཡོངས་གྲགས་ལ་ཕྱག་འཚལ་ལོ། །དེ་བཞིན་
གཤེགས་པ་དབང་པོའི་ཏོག་གི་རྒྱལ་མཚན་གྱི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་ཤིན་ཏུ་རྣམ་པར་གནོན་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་
གཡུལ་ལས་ཤིན་ཏུ་རྣམ་པར་རྒྱལ་བ་ལ་ཕྱག་འཚལ་ལོ། །དེ་བཞིན་གཤེགས་པ་རྣམ་པར་གནོན་པའི་གཤེགས་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཀུན་ནས་སྣང་བ་
བཀོད་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་རིན་ཆེན་པདྨ་རྣམ་པར་གནོན་པ་ལ་ཕྱག་འཚལ་ལོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་

[114A]༄༅། །པའི་རྫོགས་པའི་སངས་རྒྱས་རིན་པོ་ཆེ་དང་པདྨ་ལ་རབ་ཏུ་བཞུགས་པ་སངས་རྒྱས་རི་དབང་གི་རྒྱལ་བོ་ལ་ཕྱག་འཚལ་ལོ། །དེ་དག་ལ་སོགས་པ་ཕྱོགས་བཅུའི་འཇིག་རྟེན་གྱི་
ཁམས་ཐམས་ཅད་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཏེ་འཚོ་ཞིང་གཞེས་པའི་སངས་
རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་གསོལ། བདག་གིས་སྐྱེ་བ་འདི་དང། སྐྱེ་བ་ཐོག་མའི་ཐ་མ་མ་མཆིས་པ་ནས་འཁོར་བ་ན་འཁོར་བའི་སྐྱེ་གནས་
ཐམས་ཅད་དུ་སྡིག་པའི་ལས་བགྱིས་པ་དང། བགྱིད་དུ་བསྩལ་བ་དང། བགྱིད་པ་ལ་རྗེས་སུ་ཡི་རང་བའམ། མཆོད་རྟེན་གྱི་དཀོར་རམ། དགེ་འདུན་གྱི་དཀོར་རམ། ཕྱོགས་
བཞིའི་དགེ་འདུན་གྱི་དཀོར་ཕྲོགས་པ་དང། འཕྲོག་ཏུ་བཅུག་པ་དང། འཕྲོག་པ་ལ་རྗེས་སུ་ཡི་རང་བའམ། མཚམས་མ་མཆིས་པ་ལྔའི་ལས་བགྱིས་པ་དང། བགྱིད་
དུ་བསྩལ་བ་དང། བགྱིད་པ་ལ་རྗེས་སུ་ཡི་རང་བའམ། མི་དགེ་བ་བཅུའི་ལས་ཀྱི་ལམ་ཡང་དག་པར་བླང་བ་ལ་ཞུགས་པ་དང། འཇུག་ཏུ་བསྩལ་བ་དང། འཇུག་པ་

[114B] ལས་ཀྱི་སྒྲིབ་པ་གང་གིས་བསྒྲིབས་ནས་བདག་སེམས་ཅན་དམྱལ་བར་མཆི་བའམ། དུད་འགྲོའི་སྐྱེ་གནས་སུ་མཆི་བའམ། ཡི་དྭགས་ཀྱི་ཡུལ་དུ་མཆི་
བའམ། ཡུལ་མཐའ་འཁོབ་ཏུ་སྐྱེ་བའམ། ཀླ་ཀློར་སྐྱེ་བའམ། ལྷ་ཚེ་རིང་པོ་རྣམས་སུ་སྐྱེ་བའམ། དབང་པོ་མ་ཚང་བར་འགྱུར་བའམ། ལྟ་བ་ལོག་པ་འཛིན་པར་འགྱུར་
བའམ། སངས་རྒྱས་འབྱུང་བ་ལ་མཉེས་པར་མི་བགྱིད་པར་འགྱུར་བའི་ལས་ཀྱི་སྒྲིབ་པ་གང་ལགས་པ་དེ་དག་ཐམས་ཅད་སངས་རྒྱས་བཅོམ་ལྡན་འདས་ཡེ་ཤེས་སུ་གྱུར་པ་
སྤྱན་དུ་གྱུར་པ། དཔང་དུ་གྱུར་པ། ཚད་མར་གྱུར་པ། མཁྱེན་པས་གཟིགས་པ་དེ་དག་གི་སྤྱན་སྔར་མཐོལ་ལོ། །འཆགས་སོ། །མི་འཆབ་བོ་མི་སྦེད་དོ། །སླན་ཆད་
ཀྱང་གཅོད་ཅིང་སྡོམ་པར་བགྱིད་ལགས་སོ། །སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་གསོལ། བདག་གིས་སྐྱེ་བ་འདི་དང། སྐྱེ་བ་ཐོག་མའི་ཐ་
མ་མ་མཆིས་པ་ནས་འཁོར་བ་ན་འཁོར་བའི་སྐྱེ་གནས་གཞན་དག་ཏུ་སྦྱིན་པ་ཐ་ན་དུད་འགྲོའི་སྐྱེ་གནས་སུ་སྐྱེས་པ་ལ་ཟས་ཁམས་གཅིག་ཙམ་སྩལ་བའི་དགེ་བའི་རྩ་བ་གང་ལགས་

[115A]༄༅། །པ་དང། བདག་གིས་ཚུལ་ཁྲིམས་བསྲུངས་པའི་དགེ་བའི་རྩ་བ་གང་ལགས་པ་དང། བདག་གིས་ཚངས་པར་སྤྱད་པའི་དགེ་བའི་རྩ་བ་གང་ལགས་པ་དང། བདག་
གིས་སེམས་ཅན་ཡོངས་སུ་སྨིན་པར་བགྱིས་པའི་དགེ་བའི་རྩ་བ་གང་ལགས་པ་དང། བདག་གིས་བྱང་ཆུབ་མཆོག་ཏུ་སེམས་བསྐྱེད་པའི་དགེ་བའི་རྩ་བ་གང་ལགས་པ་དང། བདག་གི་བླ་
ན་མེད་པའི་ཡེ་ཤེས་ཀྱི་དགེ་བའི་རྩ་བ་གང་ལགས་པ་དེ་དག་ཐམས་ཅད་གཅིག་ཏུ་བསྡུས་ཤིང་བཟླུམས་ཏེ་བསྡོམས་ནས་བླ་ན་མ་མཆིས་པ་དང། གོང་ན་མ་མཆིས་པ་དང། གོང་
མའི་ཡང་གོང་མ། བླ་མའི་ཡང་བླ་མར་ཡོངས་སུ་བསྔོ་བས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ། །ཇི་ལྟར་འདས་པའི་སངས་རྒྱས་
བཅོམ་ལྡན་འདས་རྣམས་ཀྱིས་ཡོངས་སུ་བསྔོས་པ་དང། ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་འགྱུར་བ་དང། ཇི་ལྟར་ད་ལྟར་བཞུགས་
པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་མཛད་པ་དེ་བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། །སྡིག་པ་ཐམས་ཅད་ནི་སོ་སོར་བཤགས་སོ་

[115B] །སངས་རྒྱས་ཐམས་ཅད་ལ་ནི་བསྐུལ་ཞིང་གསོལ་བ་འདེབས་སོ། །བདག་གིས་བླ་ན་མེད་པའི་ཡེ་ཤེས་ཀྱི་མཆོག་དམ་པ་ཐོབ་པར་གྱུར་
ཅིག་མི་མཆོག་རྒྱལ་བ་གང་དག་ད་ལྟར་བཞུགས་པ་དང། གང་དག་འདས་པ་དག་དང་དེ་བཞིན་གང་མ་བྱོན། །ཡོན་ཏན་བསྔགས་པ་མཐའ་ཡས་རྒྱ་མཚོ་འདྲ་ཀུན་ལ། ཐལ་མོ་
སྦྱར་བར་བགྱིས་ཏེ་སྐྱབས་སུ་ཉེ་བར་མཆིའོ། །འཕགས་པ་ཕུང་པོ་གསུམ་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།།    ༈    ཨཱརྱ་བྷ་དྲ་ཙཱརྱ་པྲ་ཎི་དྷཱ་ན་རཱ་ཛཱ་
བོད་སྐད་དུ། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ། །འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཇི་སྙེད་སུ་དག་ཕྱོགས་བཅུའི་འཇིག་
རྟེན་ན། །དུས་གསུམ་གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་
སྟོབས་དག་གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་

[116A]༄༅། །སྙེད་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག་དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་རྒྱལ་བ་དག་གིས་གང་བར་
མོས༑ །དེ་དག་བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང། །བདེ་བར་གཤེགས་པ་ཐམས་
ཅད་བདག་གིས་བསྟོད། །མེ་ཏོག་དམ་པ་འཕྲེང་བ་དམ་པ་དང། །སིལ་སྙན་རྣམས་དང་བྱུག་པ་གདུགས་མཆོག་དང། །མར་མེ་མཆོག་དང་གདུག་སྤོས་དམ་པ་ཡིས། །རྒྱལ་
བ་དེ་དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་དང། །ཕྱེ་མ་ཕུར་མ་རི་རབ་མཉམ་པ་དང། །བཀོད་པའི་ཁྱད་པར་འཕགས་པའི་མཆོག་ཀུན་གྱིས། །རྒྱལ་
བ་དེ་དག་ལ་ནི་མཆོད་པར་བགྱི། །མཆོད་པ་གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་
ཀུན་ལ་ཕྱག་འཚལ་མཆོད་པར་བགྱི། །འདོད་ཆགས་ཞེ་སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང། །སྡིག་པ་བདག་གིས་བགྱིས་པ་ཅི་

[116B] །དེ་དག་ཐམས་ཅད་བདག་གིས་སོ་སོར་བཤགས། །ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་དང་མི་སློབ་དང། །འགྲོ་བ་ཀུན་གྱི་བསོད་
ནམས་གང་ལ་ཡང། །དེ་དག་ཀུན་གྱི་རྗེས་སུ་བདག་ཡི་རང། །གང་རྣམས་ཕྱོགས་བཅུའི་འཇིག་རྟེན་སྒྲོལ་མ་དག་བྱང་ཆུབ་རིམ་པར་སངས་རྒྱས་མ་ཆགས་བརྙེས། །མགོན་པོ་དེ་
དག་བདག་གིས་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་འདའ་སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་
གི་རྡུལ་སྙེད་བཞུགས་པར་ཡང། །བདག་གི་ཐལ་མོ་རབ་སྦྱར་གསོལ་བར་བགྱི། །ཕྱག་འཚལ་བ་དང་མཆོད་ཅིང་བཤགས་པ་དང། །རྗེས་སུ་ཡི་རང་བསྐུལ་ཞིང་གསོལ་བ་ཡི། །
དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་བདག་གིས་བྱང་ཆུབ་ཕྱིར་བསྔོའོ། །འདས་པའི་སངས་རྒྱས་རྣམས་དང་ཕྱོགས་བཅུ་ཡི། །འཇིག་རྟེན་དག་ན་གང་བཞུགས་མཆོད་
གྱུར་ཅིག་གང་ཡང་མ་བྱོན་དེ་དག་རབ་མྱུར་བར། །བསམ་རྫོགས་བྱང་ཆུབ་རིམ་པར་སངས་རྒྱས་སྦྱོན། །ཕྱོགས་བཅུའི་ག་ལའི་ཞིང་རྣམས་ཇི་སྙེད་པ། །དེ་དག་རྒྱ་ཆེར་ཡོངས་

[117A]༄༅། །སུ་དག་གྱུར་ཅིག་བྱང་ཆུབ་ཤིང་དབང་དྲུང་གཤེགས་རྒྱལ་བ་དང། །སངས་རྒྱས་སྲས་ཀྱིས་རབ་ཏུ་གང་བར་ཤོག་ཕྱོགས་བཅུའི་སེམས་ཅན་གང་རྣམས་ཇི་སྙེད་
པ༑ །དེ་དག་རྟག་ཏུ་ནད་མེད་བདེ་གྱུར་ཅིག་འགྲོ་བ་ཀུན་གྱི་ཆོས་ཀྱི་དོན་རྣམས་ནི། །མཐུན་པར་གྱུར་ཅིང་རེ་བའང་འགྲུབ་པར་ཤོག་བྱང་ཆུབ་སྤྱོད་པ་དག་ནི་བདག་སྤྱོད་
ཅིང། །འགྲོ་བ་ཀུན་ཏུ་སྐྱེ་བ་དྲན་གྱུར་ཅིག་ཚེ་རབས་ཀུན་ཏུ་འཆི་འཕོ་སྐྱེ་བ་ན། །རྟག་ཏུ་བདག་ནི་རབ་ཏུ་འབྱུང་བར་ཤོག་རྒྱལ་བ་ཀུན་གྱི་རྗེས་སུ་སློབ་གྱུར་ཏེ། །བཟང་པོ་
སྤྱོད་པ་ཡོངས་སུ་རྫོགས་བྱེད་ཅིང། །ཚུལ་ཁྲིམས་སྤྱོད་པ་དྲི་མེད་ཡོངས་དག་པ། །རྟག་ཏུ་མ་ཉམས་སྐྱོན་མེད་སྤྱོད་པར་ཤོག་ལྷ་ཡི་སྐད་དང་ཀླུ་དང་གནོད་སྦྱིན་སྐད། །
གྲུལ་བུམ་དག་དང་མི་ཡི་སྐད་རྣམས་དང། །འགྲོ་བ་ཀུན་གྱི་སྒྲ་རྣམས་ཇི་ཙམ་པར། །ཐམས་ཅད་སྐད་དུ་བདག་གིས་ཆོས་བསྟན་ཏོ། །དེས་ཤིང་ཕ་རོལ་ཕྱིན་ལ་རབ་བརྩོན་ཏེ། །
བྱང་ཆུབ་སེམས་ནི་ནམ་ཡང་བརྗེད་མ་གྱུར། །སྡིག་པ་གང་རྣམས་སྒྲིབ་པར་གྱུར་པ་དག་དེ་དག་མ་ལུས་ཡོངས་སུ་བྱང་བར་ཤོག་ལས་དང་ཉོན་མོངས་བདུད་ཀྱི་ལས་

[117B] །གྲོལ་ཞིང་འཇིག་རྟེན་འགྲོ་བ་རྣམས་སུ་ཡང། །ཇི་སྟར་པདྨ་ཆུས་མི་ཆགས་པ་བཞིན། །ཉི་ཟླ་ནམ་མཁར་ཐོགས་པ་མེད་ལྟར་སྤྱད། །ཞིང་གི་ཁྱོན་དང་ཕྱོགས་
རྣམས་ཇི་ཙམ་པར། །ངན་སོང་སྡུག་བསྔལ་རབ་ཏུ་ཞི་བར་བྱེད། །བདེ་བ་དག་ལ་འགྲོ་བ་ཀུན་དགོད་ཅིག་འགྲོ་བ་ཐམས་ཅད་ལ་ནི་ཕན་པར་སྤྱད། །བྱང་ཆུབ་སྤྱོད་པ་ཡོངས་སུ་
རྫོགས་བྱེད་ཅིང། །སེམས་ཅན་དག་གི་སྤྱོད་དང་མཐུན་པར་འཇུག་བཟང་པོ་སྤྱོད་པ་དག་ནི་རབ་སྟོན་ཅིང། །མ་འོངས་བསྐལ་པ་ཀུན་ཏུ་སྤྱོད་གྱུར་ཅིག་བདག་གི་སྤྱོད་དང་
མཚུངས་པར་གང་སྤྱོད་པ། །དེ་དག་དང་ནི་རྟག་ཏུ་འགྲོགས་པར་ཤོག་ལུས་དང་ངག་རྣམས་དང་ནི་སེམས་ཀྱིས་ཀྱང། །སྤྱོད་པ་དག་དང་སྨོན་ལམ་གཅིག་ཏུ་སྤྱོད། །བདག་
ལ་ཕན་པར་འདོད་པའི་གྲོགས་པོ་གང། །བཟང་པོ་སྤྱོད་པ་རབ་ཏུ་སྟོན་བགྱིད་པ། །དེ་དག་དང་ཡང་རྟག་ཏུ་ཕྲད་པར་ཤོག་དེ་དག་བདག་གིས་ནམ་ཡང་ཡིད་མི་དབྱུང། །སངས་རྒྱས་
སྲས་ཀྱིས་བསྐོར་བའི་མགོན་པོ་རྣམས། །མངོན་སུམ་རྟག་ཏུ་བདག་གིས་རྒྱལ་བ་བལྟ། །མ་འོངས་བསྐལ་པ་ཀུན་ཏུ་མི་སྐྱོ་བར། །དེ་དག་ལ་ཡང་མཆོད་པ་རྒྱ་ཆེར་བགྱི། །རྒྱལ་བ་

[118A]༄༅། །རྣམས་ཀྱི་དམ་པའི་ཆོས་འཛིན་ཅིང། །བྱང་ཆུབ་སྤྱོད་པ་ཀུན་ཏུ་སྣང་བར་བྱེད། །བཟང་པོ་སྤྱོད་པ་རྣམ་པར་སྤྱོད་པ་ཡང། །མ་འོངས་བསྐལ་པ་ཀུན་ཏུ་སྤྱད་པར་
བགྱི༑ །སྲིད་པ་ཐམས་ཅད་དུ་ཡང་འཁོར་བ་ན། །བསོད་ནམས་ཡེ་ཤེས་དག་ནི་མི་བཟད་རྙེད། །ཐབས་དང་ཤེས་རབ་ཏིང་འཛིན་རྣམ་ཐར་དང། །ཡོན་ཏན་ཀུན་གྱི་མི་བཟད་མཛོད་
གྱུར་ཅིག་རྡུལ་གཅིག་སྟེང་ན་རྡུལ་སྙེད་ཞིང་རྣམས་ཏེ། །ཞིང་དེར་བསམ་གྱིས་མི་ཁྱབ་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་ལ། །བྱང་ཆུབ་
སྤྱོད་པ་སྤྱོད་ཅིང་བལྟ་བར་བགྱི། །དེ་ལྟར་མ་ལུས་ཐམས་ཅད་ཕྱོགས་སུ་ཡང། །སྐྲ་ཙམ་ཁྱོན་ལ་དུས་གསུམ་ཚད་སྙེད་ཀྱི། །སངས་རྒྱས་རྒྱ་མཚོ་ཞིང་རྣམས་རྒྱ་མཚོ་དང། །
བསྐལ་པ་རྒྱ་མཚོར་སྤྱོད་ཅིང་རབ་ཏུ་འཇུག་གསུང་གཅིག་ཡན་ལག་རྒྱ་མཚོའི་སྒྲ་སྐད་ཀྱིས། །རྒྱལ་བ་ཀུན་དབྱངས་ཡན་ལག་རྣམ་དག་པ། །འགྲོ་བ་ཀུན་གྱི་བསམ་པ་ཇི་
བཞིན་དབྱངས། །སངས་རྒྱས་གསུང་ལ་རྟག་ཏུ་འཇུག་པར་བགྱི། །དུས་གསུམ་གཤེགས་པའི་རྒྱལ་བ་ཐམས་ཅད་དག་འཁོར་ལོའི་ཚུལ་རྣམས་རབ་ཏུ་བསྐོར་བ་ཡི། །དེ་དག་

[118B] །བློ་ཡི་སྟོབས་ཀྱིས་བདག་ཀྱང་རབ་ཏུ་འཇུག་མ་འོངས་བསྐལ་པ་ཐམས་ཅད་འཇུག་པར་ཡང། །སྐད་ཅིག་གཅིག་གིས་བདག་ཀྱང་འཇུག་པར་བགྱི།།
གང་ཡང་བསྐལ་པ་དུས་གསུམ་ཚད་དེ་དག་སྐད་ཅིག་ཆ་ཤས་ཀྱིས་ནི་ཞུགས་པར་སྤྱད། །དུས་གསུམ་གཤེགས་པ་མི་ཡི་སེང་གེ་གང། །དེ་དག་སྐད་ཅིག་གཅིག་ལ་བདག་གིས་
བལྟ༑ །རྟག་ཏུ་དེ་དག་གི་ནི་སྤྱོད་ཡུལ་ལ། །སྒྱུ་མར་གྱུར་པའི་རྣམ་ཐར་སྟོབས་ཀྱིས་འཇུག་གང་ཡང་དུས་གསུམ་དག་གི་ཞིང་བཀོད་པ། །དེ་དག་རྡུལ་གཅིག་སྟེང་དུ་མངོན་
པར་བསྒྲུབ། །དེ་ལྟར་མ་ལུས་ཕྱོགས་རྣམས་ཐམས་ཅད་དུ། །རྒྱལ་བ་དག་གི་ཞིང་རྣམས་བཀོད་ལ་འཇུག་གང་ཡང་མ་བྱོན་འཇིག་རྟེན་སྒྲོན་མ་རྣམས། །དེ་དག་རིམ་པར་
འཚང་རྒྱ་འཁོར་ལོ་བསྐོར། །མྱ་ངན་འདས་པ་རབ་ཏུ་ཞི་མཐའ་སྟོན། །མགོན་པོ་ཀུན་གྱི་དྲུང་དུ་བདག་མཆིའོ། །ཀུན་ཏུ་མྱུར་བའི་རྫུ་འཕྲུལ་སྟོབས་རྣམས་དང། །ཀུན་ནས་སྒོ་
ཡི་ཐེག་པའི་སྟོབས་རྣམས་དང། །ཀུན་ཏུ་ཡོན་ཏན་སྤྱོད་པའི་སྟོབས་རྣམས་དང། །ཀུན་ཏུ་ཁྱབ་པ་བྱམས་པ་དག་གི་སྟོབས། །ཀུན་ནས་དགེ་བའི་བསོད་ནམས་སྟོབས་རྣམས་

[119A]༄༅། །དང༑ །ཆགས་པ་མེད་པར་གྱུར་པའི་ཡེ་ཤེས་སྟོབས། །ཤེས་རབ་ཐབས་དང་ཏིང་འཛིན་སྟོབས་དག་གིས། །བྱང་ཆུབ་སྟོབས་རྣམས་ཡང་དག་སྒྲུབ་པར་བྱེད། །ལས་
ཀྱི་སྟོབས་རྣམས་ཡོངས་སུ་དག་བྱེད་ཅིང། །ཉོན་མོངས་སྟོབས་རྣམས་ཀུན་ཏུ་འཇོམས་པར་བྱེད། །བདུད་ཀྱི་སྟོབས་རྣམས་སྟོབས་མེད་རབ་བྱེད་ཅིང། །བཟང་པོ་སྤྱོད་པའི་སྟོབས་
ནི་རྫོགས་པར་བགྱི། །ཞིང་རྣམས་རྒྱ་མཚོ་རྣམ་པར་དག་བྱེད་ཅིང། །སེམས་ཅན་རྒྱ་མཚོ་དག་ནི་རྣམ་པར་སྒྲོལ། །ཆོས་རྣམས་རྒྱ་མཚོ་རབ་ཏུ་མཐོང་བྱེད་ཅིང། །ཡེ་ཤེས་རྒྱ་མཚོ་རབ་
ཏུ་རྟོགས་པར་བྱེད། །སྤྱོད་པ་རྒྱ་མཚོ་རྣམ་པར་དག་བགྱིད་ཅིང། །སྨོན་ལམ་རྒྱ་མཚོ་རབ་ཏུ་རྫོགས་པར་བྱེད། །སངས་རྒྱས་རྒྱ་མཚོ་རབ་ཏུ་མཆོད་བགྱིད་ཅིང། །བསྐལ་པ་རྒྱ་མཚོར་
མི་སྐྱོ་སྤྱད་པར་བགྱི། །གང་ཡང་དུས་གསུམ་གཤེགས་པའི་རྒྱལ་བ་ཡི། །བྱང་ཆུབ་སྤྱོད་པའི་སྨོན་ལམ་བྱེ་བྲག་རྣམས། །བཟང་པོ་སྤྱོད་པས་བྱང་ཆུབ་སངས་རྒྱས་ནས། །དེ་ཀུན་
མ་ལུས་བདག་གིས་རྫོགས་པར་བགྱི། །རྒྱལ་བ་ཀུན་གྱི་སྲས་ཀྱི་ཐུ་བོ་པ། །གང་གི་མིང་ནི་ཀུན་ཏུ་བཟང་ཞེས་བྱ། །མཁས་པ་དེ་དང་མཚུངས་པར་སྤྱད་པའི་ཕྱིར། །དགེ་བ་

[119B] །ལུས་དང་ངག་དང་ཡིད་ཀྱང་རྣམ་དག་ཅིང། །སྤྱོད་པ་རྣམ་དག་ཞིང་རྣམས་ཡོངས་དག་པར། །བསྔོ་བ་བཟང་པོ་མཁས་པ་ཅི་འདྲ་བ། །དེ་འདྲར་
བདག་ཀྱང་དེ་དང་མཚུངས་པར་ཤོག་ཀུན་ནས་དགེ་བ་བཟང་པོ་སྤྱད་པའི་ཕྱིར། །འཇམ་དཔལ་གྱི་ནི་སྨོན་ལམ་སྤྱོད་པར་བགྱི། །མ་འོངས་བསྐལ་པ་ཀུན་ཏུ་མི་སྐྱོ་བར། །དེ་ཡི་བྱ་
བ་མ་ལུས་རྫོགས་པར་བགྱི། །སྤྱོད་པ་དག་ནི་ཚད་ཡོད་མ་གྱུར་ཅིག་ཡོན་ཏན་རྣམས་ཀྱང་ཚད་གཟུང་མེད་པར་ཤོག་སྤྱོད་པ་ཚད་མེད་པ་ལ་གནས་ནས་ཀྱང། །དེ་དག་འཁྲུལ་
པ་ཐམས་ཅད་འཚལ་བར་བགྱི། །ནམ་མཁའི་མཐར་ཐུག་གྱུར་པ་ཇི་ཙམ་པ། །སེམས་ཅན་མ་ལུས་མཐའ་ཡང་དེ་བཞིན་ཏེ། །ཇི་ཙམ་ལས་དང་ཉོན་མོངས་མཐར་གྱུར་པ། །བདག་གི་
སྨོན་ལམ་མཐའ་ཡང་དེ་ཙམ་མོ། །གང་ཡང་ཕྱོགས་བཅུའི་ཞིང་རྣམས་མཐའ་ཡས་པ། །རིན་ཆེན་བརྒྱན་ཏེ་རྒྱལ་བ་རྣམས་ལ་ཕུལ། །ལྷ་དང་མི་ཡི་བདེ་བ་མཆོག་རྣམས་ཀྱང། །ཞིང་
གི་རྡུལ་སྙེད་བསྐལ་པར་ཕུལ་བ་བས། །གང་གིས་བསྔོ་བའི་རྒྱལ་པོ་འདི་ཐོས་ནས། །བྱང་ཆུབ་མཆོག་གི་རྗེས་སུ་རབ་མོས་ཤིང། །ལན་ཅིག་ཙམ་ཡང་དག་པ་བསྐྱེད་པ་ནི། །བསོད་

[120A]༄༅། །ནམས་དམ་པའི་མཆོག་ཏུ་འདི་འགྱུར་རོ། །གང་གིས་བཟང་སྤྱོད་སྨོན་ལམ་འདི་བཏབ་པས། །དེས་ནི་ངན་སོང་ཐམས་ཅད་སྤངས་པར་གྱུར། །དེས་ནི་གྲོགས་པོ་ངན་པ་
སྤངས་པ་ཡིན། །སྣང་བ་མཐའ་ཡས་དེ་ཡང་དེས་མྱུར་མཐོང། །དེ་དག་རྙེད་པ་རབ་རྙེད་བདེ་བར་འཚོ། །མི་ཚེ་འདིར་ཡང་དེ་དག་ལེགས་པར་འོང། །ཀུན་ཏུ་བཟང་པོ་དེ་ཡང་ཅི་འདྲ་
བར༑ །དེ་དག་རིང་པོར་མི་ཐོགས་དེ་བཞིན་འགྱུར། །མཚམས་མེད་ལྔ་པོ་དག་གི་སྡིག་པ་རྣམས། །གང་གིས་མི་ཤེས་དབང་གིས་བྱས་པ་དག་དེ་ཡིས་བཟང་པོ་སྤྱོད་པ་འདི་བརྗོད་
ན༑ །མྱུར་དུ་མ་ལུས་ཡོངས་སུ་བྱང་བར་འགྱུར། །ཡེ་ཤེས་དང་ནི་གཟུགས་དང་མཚན་རྣམས་དང། །རིགས་དང་ཁ་དོག་རྣམས་དང་ལྡན་པར་འགྱུར། །བདུད་དང་མུ་སྟེགས་མང་པོས་
དེ་མི་ཐུབ། །འཇིག་རྟེན་གསུམ་པོ་ཀུན་ནའང་མཆོད་པར་འགྱུར། །བྱང་ཆུབ་ཤིང་དབང་དྲུང་དུ་དེ་མྱུར་འགྲོ། །སོང་ནས་སེམས་ཅན་ཕན་ཕྱིར་དེར་འདུག་སྟེ། །བྱང་ཆུབ་སངས་རྒྱས་
འཁོར་ལོ་རབ་ཏུ་བསྐོར། །བདུད་རྣམས་སྡེ་དང་བཅས་པ་ཐམས་ཅད་བཏུལ། །གང་ཡང་བཟང་པོ་སྤྱོད་པའི་སྨོན་ལམ་འདི། །འཆང་བ་དང་ནི་སྟོན་ཏམ་ཀློག་ན་ཡང། །དེ་ཡི་རྣམ་པར་

[120B] །བྱང་ཆུབ་མཆོག་ལ་སོམ་ཉི་མ་བྱེད་ཅིག་འཇམ་དཔལ་དཔའ་བོས་ཇི་ལྟར་མཁྱེན་པ་དང། །ཀུན་ཏུ་བཟང་པོ་དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་
སུ་བདག་སློབ་ཕྱིར། །དགེ་བ་འདི་དག་ཐམས་ཅད་རབ་ཏུ་བསྔོ། །དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། །བདག་གིས་དགེ་
བའི་རྩ་བ་འདི་ཀུན་ཀྱང། །བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། །བདག་ནི་འཆི་བའི་དུས་བྱེད་གྱུར་པ་ན། །སྒྲིབ་པ་ཐམས་ཅད་དག་ནི་ཕྱིར་བསལ་ཏེ། །མངོན་སུམ་སྣང་བ་
མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་རབ་ཏུ་འགྲོ། །དེར་སོང་ནས་ནི་སྨོན་ལམ་འདི་དག་ཀྱང། །ཐམས་ཅད་མ་ལུས་མངོན་དུ་འགྱུར་བར་ཤོག་དེ་དག་མ་ལུས་བདག་
གིས་ཡོངས་སུ་གང། །འཇིག་རྟེན་ཇི་སྲིད་སེམས་ཅན་ཕན་པར་བགྱི། །རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་
ཡས་རྒྱལ་བས་མངོན་སུམ་དུ། །ལུང་བསྟན་པ་ཡང་བདག་གིས་དེར་ཐོབ་ཤོག་དེས་ནི་བདག་གིས་ལུང་བསྟན་རབ་ཐོབ་ནས། །སྤྲུལ་པ་མང་པོ་བྱེ་བ་ཕྲག་བརྒྱ་ཡིས། །བློ་ཡི་སྟོབས་

[121A]༄༅། །ཀྱིས་ཕྱོགས་བཅུ་རྣམས་སུ་ཡང། །སེམས་ཅན་རྣམས་ལ་ཕན་པ་མང་པོར་བགྱིད། །བཟང་པོ་སྤྱོད་པའི་སྨོན་ལམ་བཏབ་པ་ཡི། །དགེ་བ་ཅུང་ཟད་བདག་གིས་ཅི་བསགས་པ། །
དེས་ནི་འགྲོ་བའི་སྨོན་ལམ་དགེ་བ་རྣམས། །སྐད་ཅིག་གཅིག་གིས་ཐམས་ཅད་འབྱོར་བར་ཤོག་བཟང་པོ་སྤྱོད་པའི་སྨོན་ལམ་བསྔོས་པ་ཡིས། །བསོད་ནམས་དམ་པ་མཐའ་ཡས་
གང་ཐོབ་དེས། །འགྲོ་བ་སྡུག་བསྔལ་ཆུ་བོར་བྱིང་བ་རྣམས། །འོད་དཔག་མེད་པའི་གནས་རབ་ཐོབ་པར་ཤོག་སྨོན་ལམ་རྒྱལ་པོ་འདི་དག་མཆོག་གི་གཙོ། །མཐའ་ཡས་འགྲོ་
བ་ཀུན་ལ་ཕན་བྱེད་ཅིང། །ཀུན་ཏུ་བཟང་པོས་བརྒྱན་པའི་གཞུང་གྲུབ་སྟེ། །ངན་སོང་རྒྱུད་རྣམས་མ་ལུས་སྟོངས་བར་ཤོག་འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་
རྫོགས་སོ།    ༈    །སངས་རྒྱས་ཀུན་ལ་ཕྱག་འཚལ་ལོ། །དྲང་སྲོང་ལྷ་མིག་ལྡན་པ་ཡི། །བྱང་ཆུབ་སེམས་དཔའ་རྣམས་དང་ཡང། །ཉན་ཐོས་རྣམས་ལ་ཕྱག་འཚལ་ལོ། །ངན་
འགྲོའི་ལམ་ནི་བཟློག་བགྱིད་ཅིང། །མཐོ་རིས་ལམ་ནི་རབ་སྟོན་ལ། །རྒ་ཤི་མེད་པར་འདྲེན་བགྱིད་པའི། །བྱང་ཆུབ་སེམས་ལ་ཕྱག་འཚལ་ལོ། །སེམས་ཀྱི་དབང་དུ་གྱུར་

[121B] །བདག་གིས་སྡིག་པ་ཅི་བགྱིས་པ། །སངས་རྒྱས་སྤྱན་སྔར་མཆིས་ནས་སུ། །བདག་གིས་དེ་དག་བཤགས་པར་བགྱི། །བདག་ལས་རྣམ་པ་གསུམ་གང་གིས། །བསོད་ནམས་ཚོགས་
ནི་བསྐྱེད་པ་དེ། །བདག་གི་ཀུན་མཁྱེན་ས་བོན་ཏེ། །བདག་ལ་བྱང་ཆུབ་མི་ཟད་ཤོག་ཕྱོགས་བཅུ་དག་གི་ཞིང་རྣམས་སུ། །སངས་རྒྱས་མཆོད་པ་གང་བྱུང་བ། །སངས་རྒྱས་མཁྱེན་པ་ཡི་
རང་བ། །དེ་ལ་བདག་ནི་ཡི་རང་ངོ། །སྡིག་པ་ཐམས་ཅད་བཤགས་པར་བགྱི། །བསོད་ནམས་ཀུན་ལ་ཡི་རང་ངོ། །སངས་རྒྱས་ཀུན་ལ་ཕྱག་འཚལ་ལོ། །བདག་ནི་ཡེ་ཤེས་མཆོག་
ཐོག་ཤོག་ཕྱོགས་བཅུ་དག་གི་ཕྱོགས་རྣམས་སུ། །ས་བཅུ་དག་ལ་གནས་པ་ཡི། །བྱང་ཆུབ་སེམས་དཔའ་བྱང་ཆུབ་མཆོག་འཚད་རྒྱ་བགྱིད་པར་བསྐུལ་མ་འདེབས། །བྱང་
ཆུབ་དམ་པར་སངས་རྒྱས་ཤིང། །སྡེ་དང་བཅས་པའི་བདུད་བཏུལ་ནས། །སྲོག་ཆགས་ཀུན་ལ་སྨན་སླད་དུ། །ཆོས་ཀྱི་འཁོར་ལོ་བསྐོར་གྱུར་ཅིག་ཆོས་རྔ་ཆེན་པོའི་སྒྲ་ཡིས་ནི། །སེམས་
ཅན་སྡུག་བསྔལ་ཐར་བགྱིད་ཤོག་བསྐལ་བ་བྱེ་བ་བསམ་ཡས་སུ། །ཆོས་སྟོན་མཛད་ཅིང་བཞུགས་གྱུར་ཅིག་འདོད་པའི་འདམ་དུ་བྱིང་གྱུར་ཅིག་སྲིད་པའི་སྲད་བུས་དམ་བཅིངས་

[122A]༄༅། །པ༑ ༑འཆིང་བ་ཀུན་གྱིས་བཅིངས་དག་ལ། །རྐང་གཉིས་མཆོག་རྣམས་གཟིགས་སུ་གསོལ། །སེམས་ཀྱི་དྲི་མར་གྱུར་པ་ལ། །སངས་རྒྱས་རྣམས་ནི་སྨོན་མི་མཛད། །
སེམས་ཅན་རྣམས་ལ་བྱམས་ཐུགས་ལྡན། །སྲིད་པའི་མཚོ་ལས་སྒྲོལ་བར་ཤོག་རྫོགས་བའི་སངས་རྒྱས་གང་བཞུགས་དང། །གང་དག་འདས་དང་མ་བྱོན་པ། །དེ་དག་རྗེས་སུ་
བདག་སློབ་ཅིང། །བྱང་ཆུབ་སྤྱད་པ་སྤྱོད་གྱུར་ཅིག་ཕ་རོལ་ཕྱིན་དྲུགས་རྫོགས་བགྱིས་ནས། །འགྲོ་དྲུག་སེམས་ཅན་ཐར་བགྱིད་ཤོག་མངོན་ཤེས་དྲུག་པོ་མངོན་བགྱིད་ནས། །
བླ་མེད་བྱང་ཆུབ་རེག་གྱུར་ཅིང། །མ་སྐྱེས་པ་དང་མི་འབྱུང་དང། །རང་བཞིན་མ་མཆིས་གནས་མ་མཆིས། །རྣམ་རིག་མ་མཆིས་དངོས་མ་མཆིས། །སྟོང་པའི་ཆོས་ནི་རྟོགས་པར་
ཤོག་སངས་རྒྱས་དྲང་སྲོང་ཆེན་པོ་ལྟར། །སེམས་ཅན་མ་མཆིས་སྲོག་མ་མཆིས། །གང་ཟག་མ་མཆིས་གསོ་མ་མཆིས། །བདག་མ་མཆིས་ཀྱི་ཆོས་རྟོགས་ཤོག་བདག་འཛིན་བདག་
གིར་འཛིན་པ་ཡི། །དངོས་པོ་ཀུན་ལ་མི་གནས་པར། །སེམས་ཅན་ཀུན་ལ་སྨན་སླད་དུ། །སེར་སྣ་མ་མཆིས་སྦྱིན་གཏོང་ཤོག་དངོས་པོ་དངོས་པོ་མ་མཆིས་པའི། །བདག་གི་

[122B]དངོས་པོ་ཐམས་ཅད་རྣམ་འཇིག་པས། །སྦྱིན་པའི་ཕ་རོལ་ཕྱིན་རྫོགས་ཤོག་ཁྲིམས་ཀྱི་ཚུལ་ཁྲིམས་སྐྱོན་མེད་ཅིང། །ཚུལ་ཁྲིམས་རྣམ་པར་དག་དང་
ལྡན༑ ༑རློམ་སེམས་མེད་པའི་ཚུལ་ཁྲིམས་ཀྱིས། །ཚུལ་ཁྲིམས་ཕ་རོལ་ཕྱིན་རྫོགས་ཤོག་ས་འམ་ཡང་ན་ཆུ་འམ་མེ། །རླུང་གི་ཁམས་ལྟར་མི་གནས་ཤིང། །བཟོད་པའམ་ཁྲོ་བ་
མ་མཆིས་པས། །བཟོད་པའི་ཕ་རོལ་ཕྱིན་རྫོགས་ཤོག་བརྩོན་འགྲུས་བརྩམས་པའི་བརྩོན་འགྲུས་ཀྱིས། །བརྟན་སྤྲོ་ལེ་ལོ་མ་མཆིས་ཤིང། །སྟོབས་དང་ལྡན་པའི་ལུས་སེམས་ཀྱིས། །
བརྩོན་འགྲུས་ཕ་རོལ་ཕྱིན་རྫོགས་ཤོག་སྒྱུ་མ་ལྟ་བུའི་ཏིང་འཛིན་དང། །དཔའ་བར་འགྲོ་བའི་ཏིང་འཛིན་དང། །རྡོ་རྗེ་ལྟ་བུའི་ཏིང་འཛིན་གྱིས། །བསམ་གཏན་ཕ་རོལ་ཕྱིན་རྫོགས་
ཤོག་རྣམ་པར་ཐར་པའི་སྒོ་གསུམ་དང། །དུས་གསུམ་མཉམ་པ་ཉིད་དང་ནི། །རིག་གསུམ་མངོན་སུམ་བགྱིས་པ་ཡིས། །ཤེས་རབ་ཕ་རོལ་ཕྱིན་རྫོགས་ཤོག་སངས་རྒྱས་ཀུན་
གྱིས་བསྔགས་པ་དང། །འོད་དང་གཟི་བརྗིད་འབར་བ་དང། །བྱང་ཆུབ་སེམས་དཔའི་བརྩོན་འགྲུས་ཀྱིས། །བདག་གཞན་བསམ་པ་རྫོགས་གྱུར་ཅིག་དེ་ལྟར་སྤྱད་པ་སྤྱོད་བྱེད་ཅིང། །

[123A]༄༅། །བྱམས་པ་གྲགས་དང་ལྡན་པ་ཡིས། །ཕ་རོལ་ཕྱིན་དྲུག་རྫོགས་བྱས་ནས། །ས་བཅུའི་སྤོ་ལ་རབ་ཏུ་གནས། ན་མོ་རཏྣ་ཏྲ་ཡཱ་ཡ། ན་མོ་བྷ་ག་ཝ་ཏེ་ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ་
ཨརྷ་ཏེ་སམྱཀ་སཾ་བུདྡྷཱ་ཡ། ཏ་དྱ་ཐཱ། ཨོཾ་ཨཛི་ཏེ་ཨ་ཛི་ཏེ་ཨ་པ་རཱ་ཛི་ཏེ། ཨ་ཛི་ཏི་ཉཙ་ཡ་ཧ་ར་ཧ་ར་མེ་ཏྲི་ཨ་ཝ་ལོ་ཀི་ཏེ་ཀ་ར་ཀ་ར་མ་ཧཱ་ས་མ་ཡ་སིད་དྷཱ་གྷ་ར་བྷ་ར་བྷ་མྲ་ཧཱ་བོ་དཧི་མྞཌ་བི་ཛ་སྨར་སྨར་
ཨ་སྨ་ཀཾ་སམ་ཡ་བོ་དཧི་མ་ཧཱ་བོ་དྷཱི་སཱ་ཧཱ། ཨོཾ་མོ་ཧི་མོ་ཧི་མ་ཧཱ་མོ་ཧི་སཱ་ཧཱ། ཨོཾ་མུ་ནི་མུ་ནི་སྨྲ་རཱ་སཱ་ཧཱ།    ༈   དགའ་ལྡན་སྐྱེ་གནས་ཡིད་དགའ་བར། །མྱུར་
དུ་བྱམས་མགོན་མཉེས་བྱས་ནས། །   ༈    །འཇུག་པ་རྣམ་པར་བརྩམས་པ་ཡི། །དགེ་བ་གང་དེས་འགྲོ་བ་
ཀུན། །བྱང་ཆུབ་སྤྱོད་ལ་འཇུག་པར་ཤོག་ཕྱོགས་རྣམས་ཀུན་ན་ལུས་དང་སེམས། །སྡུག་བསྔལ་ནད་པ་ཇི་སྙེད་པ། །དེ་དག་བདག་གི་བསོད་ནམས་གྱིས། །བདེ་དགའ་རྒྱ་མཚོ་
ཐོབ་པར་ཤོག་དེ་དག་འཁོར་བ་ཇི་སྲིད་དུ། །ནམ་ཡང་བདེ་ལས་ཉམས་མ་གྱུར། །འགྲོ་བས་བླ་ན་མེད་པ་ཡི། །བདེ་བ་རྒྱུན་མི་འཆད་ཐོབ་ཤོག་འཇིག་རྟེན་ཁམས་ན་དམྱལ་བ་

[123B]གང་དག་ཇི་སྙེད་ཡོད་པ་རྣམས། །དེ་དག་ཏུ་ནི་ལུས་ཅན་རྣམས། །བདེ་ཅན་བདེ་བས་དགའ་བར་ཤོག་གྲང་བས་ཉམ་ཐག་དྲོ་ཐོབ་ཤོག་བྱང་ཆུབ་སེམས་དཔའི་སྤྲིན་ཆེན་ལས། །བྱུང་བའི་ཆུ་བོ་མཐའ་ཡས་
ཀྱིས༑ །ཚ་བས་ཉམ་ཐག་བསིལ་ཐོབ་ཤོག་རལ་གྲི་ལོ་མའི་ནགས་ཚལ་ཡང། །དེ་ལ་དགའ་ཚལ་སྡུག་གུར་ཤོག་ཤལ་མ་ལི་ཡི་སྡོང་པོ་ཡང། །དཔག་བསམ་ཤིང་དུ་འཁྲུངས་
པར་ཤོག་མཐིང་རིལ་ངུར་བ་དག་དང་ངང་པ་དང། །བཞད་སོགས་སྐད་སྙན་འབྱིན་པས་མཛེས་གྱུར་ཅིག་པདྨ་དྲི་བསུང་ཆེ་ལྡན་མཚོ་དག་གིས། །དམྱལ་བའི་ས་ཕྱོགས་དག་ནི་ཉམས་
དགར་ཤོག་སོལ་ཕུང་དེ་དག་རིན་ཆེན་ཕུང་པོར་གྱུར། །ས་བསྲེགས་ཤེལ་གྱི་ས་གཞི་བསྟར་བར་ཤོག་བསྡུས་འཇོམས་རི་བོ་རྣམས་ཀྱང་མཆོད་པ་ཡི། །གཞལ་མེད་ཁང་གྱུར་
བདེ་གཤེགས་གང་བར་ཤོག་མདག་མ་རྡོ་བསྲེགས་མཚོན་གྱི་ཆར་པ་དག་དེང་ནས་བཟུང་སྟེ་མེ་ཏོག་ཆར་པར་གྱུར། །ཕན་ཚུན་མཚོན་གྱིས་འདེབས་པ་དེ་ཡང་ནི། །དེང་ནས་བརྩེ་ཕྱིར་མེ་
ཏོག་འཕེན་པར་ཤོག་ཆུ་བོ་རབ་མེད་མེ་དང་འདྲ་ནང་བྱིང་བ་དག་ཤ་ཀུན་ཞིག་གྱུར་རུས་གོང་མེ་ཏོག་ཀུན་དའི་མདོག་བདག་གི་དགེ་བའི་སྟོབས་ཀྱིས་ལྷ་ཡི་ལུས་ཐོབ་ནས། །ལྷོ་མོ་

[124A]༄༅། །རྣམས་དང་ལྷན་ཅིག་དལ་གྱིས་འབབ་གནས་ཤོག་ཅི་ཕྱིར་འདིར་ནི་གཤིན་རྗེའི་མི་དང་ཁྭ་དང་བྱ་རྒོད་མི་བཟད་རྣམས་སྐྲག་བྱེད། །ཀུན་ནས་མུན་བསལ་བདེ་དགའ་སྐྱེད་པའི་
མཐུ་བཟང་འདི་ཀོ་སུ་ཡི་མཐུ་སྙམ་སྟེ། །གྱེན་དུ་བལྟས་ན་ནམ་མཁའི་དཀྱིལ་ན་ཕྱག་ན་རྡོ་རྗེ་འབར་བ་བཞུགས་མཐོང་ནས། །རབ་ཏུ་དགའ་བའི་ཤུགས་ཀྱིས་སྡིག་དང་བྲལ་ནས་དེ་དང་
ལྷན་ཅིག་འགྲོ་བར་ཤོག་མེ་ཏོག་ཆར་པ་སྤོས་ཆུ་དང་འདྲེས་འབབ་པ་ཡིས། །དམྱལ་བའི་མེ་དག་ཆིལ་ཆིལ་གསོད་པ་མཐོང་གྱུར་ནས། །གློ་བུར་བདེ་བས་ཚིམ་པ་འདི་ཅི་བསམ་པ་དང་
སེམས་དམྱལ་རྣམས་ཀྱིས་ཕྱག་ན་པདྨོ་མཐོང་བར་ཤོག་གྲོགས་དག་འཇིགས་པ་བོར་ལ་རིངས་པར་ཚུར་ཤོག་འུ་བུའི་ཐད་དུ་ནི། །གང་གིས་མཐུ་ཡིས་སྡུག་བསྔལ་ཐམས་ཅད་དང་བྲལ་
དགའ་བའི་ཤུགས་ཕྱིན་ལ། །འགྲོ་བ་ཀུན་ནས་ཡོངས་སྐྱོབ་བྱང་ཆུབ་སེམས་དཔའ་བརྩེ་བ་སྐྱེས་གྱུར་པ། །གཞོན་ནུ་ཟུར་ཕུད་ཅན་འབར་འཇིགས་པ་མེད་པར་བྱེད་པ་ཅི་ཞིག་ཕྱིན། །ཁྱོད་
ཀྱི་ལྷ་བརྒྱའི་ཅོད་པན་དག་གིས་ཞབས་ཀྱི་པདྨོ་ལ་མཆོད་ཅིང། །ཐུགས་རྗེས་བརླན་སྤྱན་དབུ་ལ་མེ་ཏོག་དུ་མའི་ཚོགས་ཀྱི་ཆར་འབབ་པ། །ཁང་བརྩེགས་ཡིད་འོང་ལྷ་མོ་སྟོང་ཕྲག་བསྟོད་

[124B] །འཇམ་དབྱངས་དེ་འདྲ་མཐོང་ནས་ང་ནི་སེམས་དམྱལ་ཅ་ཅོ་འདོན་པར་ཤོག་དེ་ལྟར་བདག་གི་དགེ་རྩས་ཀུན་ཏུ་བཟང་ལ་སོགས། །བྱང་ཆུབ་སེམས་
དཔའ་སྒྲིབ་པ་མེད་སྤྲིན་བདེ་བ་དང། །བསིལ་ཞིང་དྲི་ཞིམ་དང་ལྡན་ཆར་པ་འབེབས་མཐོང་ནས། །སེམས་ཅན་དམྱལ་བ་དེ་དག་མངོན་པར་དགར་གྱུར་ཅིག་དུད་འགྲོ་རྣམས་ནི་གཅིག་
ལ་གཅིག་ཟ་བའི་འཇིགས་དང་བྲལ་བར་ཤོག་སྒྲ་མི་སྙན་པའི་མི་བཞིན་དུ། །ཡི་དྭགས་རྣམས་ནི་བདེ་བར་འགྱུར། །འཕགས་པ་སྤྱན་རས་གཟིགས་དབང་གི་ཕྱག་ནས་འབབ་
པའི་འོ་རྒྱུན་གྱིས། །ཡི་དྭགས་རྣམས་ནི་ཚིམ་བྱས་ཤིང། །ཁྲུས་བྱས་རྟག་ཏུ་བསིལ་བར་ཤོག་ལོང་བ་རྣམས་ཀྱིས་མིག་མཐོང་ཞིང། །འོན་པས་རྟག་ཏུ་སྒྲ་ཐོས་ཤོག་ལྷ་མོ་སྒྱུ་འཕུལ་
ཇི་བཞིན་དུ། །སྤྲུམ་མའང་གནོད་མེད་བཙའ་བར་ཤོག་གཅེར་བུ་རྣམས་ཀྱིས་གོས་དག་དང། །བཀྲེས་པ་རྣམས་ཀྱིས་ཟས་དང་ནི། །སྐོམ་པ་རྣམས་ཀྱིས་ཆུ་དག་དང། །བཏུང་བ་ཞིམ་པོ་
ཐོབ་པར་ཤོག་བཀྲེན་པ་རྣམས་ཀྱིས་ནོར་ཐོབ་ཤོག་མྱ་ངན་ཉམ་ཐག་དགའ་ཐོབ་ཤོག་ཡིད་ཆད་རྣམས་ཀྱང་ཡིད་སོས་ཤིང། །བརྟན་པ་ཕུན་སུམ་ཚོགས་པར་ཤོག་སེམས་ཅན་

[125A]༄༅། །ནད་པ་ཇི་སྙེད་པ། །མྱུར་དུ་ནད་ལས་ཐར་གྱུར་ཅིག་འགྲོ་བའི་ནད་ནི་མ་ལུས་པ། །རྟག་ཏུ་འབྱུང་བ་མེད་པར་ཤོག་སྐྲག་པ་རྣམས་ནི་འཇིགས་མེད་ཤོག་བཅིངས་
པ་རྣམས་ནི་གྲོལ་བར་གྱུར། །མཐུ་མེད་རྣམས་ནི་མཐུ་ལྡན་ཞིང། །སེམས་ནི་ཕན་ཚུན་གཉེན་གྱུར་ཅིག་འགྲོན་པོ་དག་ནི་ཐམས་ཅད་ལ། །ཕྱོགས་རྣམས་ཐམས་ཅད་བདེ་བར་ཤོག་
གང་གི་དོན་དུ་འགྲོ་བྱེད་པ། །དེ་འབད་མི་དགོས་གྲུབ་གྱུར་ཅིག་གྲུ་དང་གྲུ་ཆེན་ཞུགས་པ་རྣམས། །ཡིད་ལ་བསམས་པ་གྲུབ་གྱུར་ཏེ། །ཆུ་ཡི་དོགས་སུ་བདེར་ཕྱིན་ནས། །གཉེན་
དང་ལྷན་ཅིག་དགའ་བར་ཤོག་མྱ་ངན་ལམ་གོལ་འཁྱམས་པ་རྣམས། །མགྲོན་པོ་དག་དང་ཕྲད་གྱུར་ནས། །ཆོམ་རྐུན་སྟག་སོགས་འཇིགས་མེད་པར། །མི་ངལ་བདེ་བླག་འདོར་
བར་ཤོག་དགོན་སོགས་ལམ་མེད་ཉམ་ང་བར། །བྱིས་པ་རྒན་པོ་མགོན་མེད་པར། །གཉིད་ལོག་མྱོས་ཤིང་རབ་མྱོས་རྣམས། །ལྷ་དག་སྲུང་བར་བྱེད་པར་ཤོག་མི་དལ་ཀུན་
ལས་ཐར་པ་དང། །དད་དང་ཤེས་རབ་བརྩེ་ལྡན་ཞིང། །ཟས་དང་སྤྱོད་པ་ཕུན་ཚོགས་ནས། །རྟག་ཏུ་ཚེ་རབས་དྲན་པར་ཤོག་ཐམས་ཅད་ནམ་མཁའ་མཛོད་བཞིན་དུ། །ལོངས་སྤྱོད་

[125B]རྩོད་པ་མེད་ཅིང་འཚེ་མེད་པར། །རང་དབང་དུ་ནི་སྤྱོད་པར་ཤོག་སེམས་ཅན་གཟི་བརྗིད་ཆུང་དུ་གང། །དེ་དག་གཟི་བརྗིད་ཆེན་པོར་ཤོག་དཀའ་ཐུབ་ཅན་གང་
གཟུགས་ངན་པ། །གཟུགས་བཟང་ཕུན་སུམ་ཚོགས་གྱུར་ཅིག་འཇིག་རྟེན་བུད་མེད་ཇི་སྙེད་པ། །དེ་དག་སྐྱེས་པ་ཉིད་གྱུར་ཅིག་མ་རབས་རྣམས་ནི་མཐོ་ཐོབ་ཅིང། །ང་རྒྱལ་དག་
ཀྱང་བཅོམ་པར་ཤོག་བདག་གི་བསོད་ནམས་འདི་ཡིས་ནི། །སེམས་ཅན་ཐམས་ཅད་མ་ལུས་པ། །སྡིག་པ་ཐམས་ཅད་སྤངས་ནས་ནི། །རྟག་ཏུ་དགེ་བ་བྱེད་པར་ཤོག་བྱང་ཆུབ་སེམས་
དང་མི་འབྲལ་ཞིང། །བྱང་ཆུབ་སྤྱོད་ལ་གཞོལ་བ་དང། །སངས་རྒྱས་རྣམས་ཀྱིས་ཡོངས་བཟུང་ཞིང། །བདུད་ཀྱི་ལས་རྣམས་སྤངས་པར་ཤོག་སེམས་ཅན་འདི་དག་ཐམས་ཅད་ནི། །
ཚེ་ཡང་དཔག་མེད་རིང་བར་ཤོག་རྟག་ཏུ་བདེ་བར་འཚོ་འགྱུར་ཞིང། །འཆི་བའི་སྒྲ་ཡང་གྲག་མ་གྱུར། །དཔག་བསམ་ཤིང་གི་སྐྱེལ་མོས་ཚལ། །སངས་རྒྱས་དང་ནི་སངས་རྒྱས་
སྲས༑ ༑ཆོས་སྙན་སྒྲོག་པས་གང་བ་ཡིས། །ཕྱོགས་རྣམས་ཐམས་ཅད་གང་བར་ཤོག་ཐམས་ཅད་དུ་ནི་ས་གཞི་དག་བསྲེག་མ་ལ་སོགས་མེད་པ་དང། །ལག་མཐིལ་མཉམ་པ་

[126A]༄༅། །བཻཌཱུརྱའི། །རང་བཞིན་འཇམ་པོར་གནས་གྱུར་ཅིག་འཁོར་གྱི་དཀྱིལ་འཁོར་ཡོད་དགུར་ཡང། །བྱང་ཆུབ་སེམས་དཔའ་མང་པོ་དག་རང་གི་ལེགས་པས་ས་སྟེང་
དག་བརྒྱན་པར་མཛད་པས་བཞུགས་གྱུར་ཅིག་ལུས་ཅན་ཀུན་གྱིས་བྱ་དང་ནི། །ཤིང་དང་འོད་ཟེར་ཐམས་ཅད་དང། །ནམ་མཁའ་ལས་ཀྱང་ཆོས་ཀྱི་སྒྲ། །རྒྱུན་མི་འཆད་པར་ཐོས་པར་ཤོག་
དེ་དག་རྟག་ཏུ་སངས་རྒྱས་དང། །སངས་རྒྱས་སྲས་དང་ཕྲད་གྱུར་ཅིག་མཆོད་པའི་སྤྲིན་ནི་མཐའ་ཡས་པས། །འགྲོ་བའི་བླ་མ་མཆོད་པར་ཤོག་ལྷ་ཡང་དུས་སུ་ཆར་འབེབས་ཤིང། །
ལོ་ཏོག་ཕུན་སུམ་ཚོགས་པར་ཤོག་རྒྱལ་པོ་ཆོས་བཞིན་བྱེད་གྱུར་ཅིག་འཇིག་རྟེན་དག་ཀྱང་དར་བར་ཤོག་སྨན་རྣམས་མཐུ་དང་ལྡན་པ་དང། །གསང་སྔགས་བཟླས་བརྗོད་འགྲུབ་
པར་ཤོག་མཁའ་འགྲོ་སྲིན་པོ་ལ་སོགས་པ། །སྙིང་རྗེའི་སེམས་དང་ལྡན་གྱུར་ཅིག་སེམས་ཅན་འགའ་ཡང་སྡུག་མ་གྱུར། །འཇིགས་དང་བརྙས་པར་མི་འགྱུར་ཞིང། །འགའ་
ཡང་ཡིད་མི་བདེ་མ་གྱུར། །གཙུག་ལག་ཁང་རྣམས་ཀློག་པ་དང། །ཁ་ཏོན་གྱིས་རྒྱས་ལེགས་གནས་ཤོག་རྟག་ཏུ་དགེ་འདུན་མཐུན་པ་དང། །དགེ་འདུན་དོན་ཡང་འགྲུབ་པར་ཤོག་

[126B]དབེན་པ་དག་ཀྱང་ཐོབ་པར་ཤོག་གཡེང་བ་ཐམས་ཅད་སྤངས་ནས་ནི། །སེམས་ནི་ལས་རུང་སྒོམ་གྱུར་ཅིག་དགེ་སློང་མ་རྣམས་རྙེད་ལྡན་
ཞིང༑ །འཐབ་དང་གནོད་པ་སྤངས་བར་ཤོག་དེ་བཞིན་རབ་ཏུ་བྱུང་བ་ཀུན། །ཚུལ་ཁྲིམས་ཉམས་པ་མེད་གྱུར་ཅིག་ཚུལ་ཁྲིམས་འཆལ་བས་ཡིད་བྱུང་ནས། །རྟག་ཏུ་སྡིག་པ་ཟད་
བྱེད་ཤོག་བདེ་འགྲོ་དག་ཀྱང་ཐོབ་གྱུར་ནས། །དེར་ཡང་བརྟུལ་ཞུགས་མི་ཉམས་ཤོག་མཁས་པ་རྣམས་ནི་བཀུར་བ་དང། །བསོད་སྙོམས་དག་ཀྱང་རྙེད་པར་ཤོག་རྒྱུད་ནི་
ཡོངས་སུ་དག་པ་དང། །ཕྱོགས་རྣམས་ཀུན་ཏུ་གྲགས་པར་ཤོག་ངན་སོང་སྡུག་བསྔལ་མི་མྱོང་ཞིང། །དཀའ་བ་སྤྱད་པ་མེད་པར་ཡང། །ལྷ་བས་ལྷག་པའི་ལུས་ཀྱིས་ནི། །དེ་
དག་སངས་རྒྱས་མྱུར་ཐོབ་ཤོག་སེམས་ཅན་ཀུན་གྱིས་ལན་མང་དུ། །སངས་རྒྱས་ཐམས་ཅད་མཆོད་བྱེད་ཅིང། །སངས་རྒྱས་བདེ་བ་བསམ་ཡས་ཀྱིས། །རྟག་ཏུ་བདེ་དང་ལྡན་
གྱུར་ཅིག་བྱང་ཆུབ་སེམས་དཔའ་རྣམས་ཀྱིས་ནི། །འགྲོ་དོན་ཐུགས་ལ་དགོངས་འགྲུབ་ཤོག་མགོན་པོ་ཡིས་ནི་གང་དགོས་པ། །སེམས་ཅན་རྣམས་ལ་དེ་འབྱོར་ཤོག་དེ་བཞིན་

[127A]༄༅། །རང་སངས་རྒྱས་རྣམས་དང། །ཉན་ཐོས་རྣམས་ཀྱང་བདེ་གྱུར་ཅིག་བདག་ཀྱང་འཇམ་དབྱངས་བཀའ་དྲིན་གྱིས། །ས་རབ་དགའ་བ་ཐོབ་པར་དུ། །རྟག་ཏུ་ཚེ་རབས་
དྲན་པ་དང། །རབ་ཏུ་བྱུང་བ་ཐོབ་པར་ཤོག་བདག་ནི་ཁ་ཟས་གྱི་ནས་ཀྱང། །ཉམས་དང་ལྡན་ཞིང་འཚོ་བར་ཤོག་ཚེ་རབས་ཀུན་ཏུ་དབེན་གནས་པ། །ཕུན་སུམ་ལྡན་པ་
ཐོབ་པར་ཤོག་གང་ཚེ་ལྟ་བར་འདོད་པའམ། །ཅུང་ཟད་བྲི་བར་འདོད་ན་ཡང། །མགོན་པོ་འཇམ་དབྱངས་དེ་ཉིད་ནི། །གེགས་མེད་པར་ཡང་མཐོང་བར་ཤོག་ཕྱོགས་བཅུ་
ནམ་མཁའི་མཐས་གཏུགས་པའི། །སེམས་ཅན་ཀུན་དོན་བསྒྲུབ་པའི་ཕྱིར། །ཇི་ལྟར་འཇམ་དབྱངས་སྤྱོད་མཛད་པ། །བདག་གི་སྤྱོད་པའང་དེ་འདྲར་ཤོག་ཇི་སྲིད་ནམ་
མཁའ་གནས་པ་དང། །འགྲོ་བ་ཇི་སྲིད་གནས་གྱུར་པ། །དེ་སྲིད་བདག་ནི་གནས་གྱུར་ནས། །འགྲོ་བའི་སྡུག་བསྔལ་སེལ་བར་ཤོག་འགྲོ་བའི་སྡུག་བསྔལ་གང་ཅིའང་
རུང༑ །དེ་ཀུན་བདག་ལ་སྨིན་གྱུར་ཅིག་བྱང་ཆུབ་སེམས་དཔའི་དགེ་འདུན་གྱིས། །འགྲོ་བའི་བདེ་ལ་སྤྱོད་པར་ཤོག་འགྲོ་བའི་སྡུག་བསྔལ་སྨན་གཅིག་པུ། །བདེ་བ་

[127B] །བསྟན་པ་རྙེད་དང་བཀུར་སྟི་དང། །བཅས་ཏེ་ཡུན་རིང་གནས་གྱུར་ཅིག་གང་གི་དྲིན་གྱིས་དགེ་བློ་འབྱུང། །འཇམ་པའི་དབྱངས་ལ་ཕྱག་འཚལ་ལོ། །
གང་གི་དྲིན་གྱིས་བདག་དར་བ། །དགེ་བའི་བཤེས་ལ་བདག་ཕྱག་འཚལ།།    ༈    །ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ལ་ཕྱག་འཚལ་ལོ། །མཐའ་ཡས་འགྲོ་བ་སྲིད་
ལས་བསྒྲལ་བྱའི་ཕྱིར། །མཐའ་མེད་སྨོན་ལམ་ལྷག་བསམ་དག་པས་གདབ། །སླུ་མེད་དཀོན་མཆོག་གསུམ་དང་མཐུ་སྟོབས་ཅན། །དྲང་སྲོང་མཐུ་ཡིས་བདེན་ཚིག་འགྲུབ་གྱུར་ཅིག་
བདག་ནི་སྐྱེ་ཞིང་སྐྱེ་བ་ཐམས་ཅད་དུ། །ངན་སོང་ངན་འགྲོ་ལོག་པར་ལྟུང་བ་ཡི། །སྐྱེ་གནས་རྣམས་སུ་ནམ་ཡང་མི་སྐྱེ་ཞིང། །དལ་འབྱོར་ཚང་བའི་མི་ལུས་ཐོབ་པར་ཤོག་སྐྱེས་མ་
ཐག་ནས་སྲིད་པའི་བདེ་བ་ལ། །ནམ་ཡང་མ་ཆགས་ཐར་པ་ཐོབ་བྱའི་ཕྱིར། །ངེས་འབྱུང་བསམ་པས་ཚངས་སྤྱོད་ཚོལ་བ་ལ། །བརྩོན་འགྲུས་ལྷོད་པ་མེད་པར་འཇུག་པར་ཤོག་
བདག་ནི་རབ་ཏུ་འབྱུང་བར་བྱེད་པ་ལ། །འཁོར་དང་ཉེ་དུ་ལོངས་སྤྱོད་གང་གིས་ཀྱང། །གེགས་བྱེད་མེད་པར་མཐུན་པའི་རྐྱེན་རྣམས་ཀུན། །ཇི་ལྟར་བསམས་པ་ཇི་བཞིན་འགྲུབ་

[128A]༄༅། །པར་ཤོག་རབ་ཏུ་བྱུང་ནས་ཇི་སྲིད་འཚོ་ཡི་བར། །མཁན་སློབ་སྤྱན་སྔར་ཇི་ལྟར་ཁས་བླངས་བཞིན། །བཅས་དང་རང་བཞིན་ཁ་ན་མ་ཐོ་བའི། །ཉེས་པས་ནམ་
ཡང་གོས་པར་མ་གྱུར་ཅིག་ཚངས་སྤྱོད་རྟེན་ལ་ཐེག་པ་ཆེན་པོ་ཡི། །ཟབ་ཅིང་རྒྱ་ཆེའི་ཆོས་རྣམས་ཇི་སྙེད་པ། །མ་རྣམས་དོན་དུ་དཀའ་བ་དུ་མ་ཡིས། །བསྐལ་པ་དཔག་ཏུ་མེད་
པར་སྒྲུབ་པར་ཤོག་ལུང་རྟོགས་ཡོན་ཏན་དུ་མས་རྒྱུད་གཏམས་ཤིང། །དབང་པོ་ཞི་ཞིང་རབ་དུལ་སྙིང་བརྩེར་བཅས། །གཞན་དོན་སྐྱོ་མེད་སྒྲུབ་པའི་སྙིང་སྟོབས་ཅན། །བཤེས་
གཉེན་དམ་པས་རྗེས་སུ་འཛིན་པར་ཤོག་རྟག་ཏུ་དུ་ཡིས་ཆོས་འཕགས་བསྟེན་པ་ལྟར། །ལུས་སྲོག་ལོངས་སྤྱོད་ཀུན་གྱིས་གཡོ་མེད་པར། །བཤེས་གཉེན་དམ་པ་ལེགས་པར་མཉེས་
བྱས་ནས། །མི་མཉེས་སྐད་ཅིག་ཙམ་ཡང་མི་བྱེད་ཤོག་ཟབ་ཞི་སྤྲོས་དང་བྲལ་བའི་ཤེར་ཕྱིན་དོན། །ལོག་རྟོག་དྲི་མའི་ཆུ་ཡིས་མ་བསླད་པར། །ཇི་ལྟར་རྟག་ཏུ་དུ་ལ་བསྙད་པ་ལྟར། །
དེ་ལྟར་བདག་ལ་རྟག་ཏུ་འདོམས་པར་ཤོག་ཐུབ་པའི་དགོངས་པའི་དོན་ལས་ཕྱིར་ཕྱོགས་པའི། །རྟག་ཆད་ལྟ་བ་སྟོན་པར་བྱེད་པ་པོ། །མི་དགེའི་བཤེས་གཉེན་སྡིག་པའི་གྲོགས་

[128B] །དབང་དུ་ནམ་ཡང་འགྲོ་བར་མ་གྱུར་ཅིག་ལྷག་བསམ་རྣམ་པར་དག་པའི་དར་ཆེན་འཕྱར། །བརྩོན་འགྲུས་ལྷོད་པ་མེད་པའི་རླུང་གིས་བསྐྱོད། །ཐོས་བསམ་སྒོམ་པའི་གྲུ་
གཟིངས་ལེགས་བསྡམས་ནས། །ལུས་ཅན་འཁོར་བའི་མཚོ་ལས་སྒྲོལ་བར་ཤོག་ཇི་ཙམ་མང་དུ་ཐོས་དང་ལྷག་པར་གཏོང། །རྣམ་དག་ཚུལ་ཁྲིམས་རྣམ་དཔྱོད་ཤེས་རབ་ཀྱིས། །
བདག་རྒྱུད་ལྷག་པར་གྱུར་པ་དེ་ཙམ་དུ། །ཕྱི་ཕྱིར་ཁེངས་པ་ཀུན་དང་བྲལ་བར་ཤོག་རྣམ་དག་རིགས་པའི་སྟོབས་ཀྱིས་གསུང་རབ་དོན། །ཇི་བཞིན་འབྱེད་ལ་གཞན་དྲིང་མི་འཇོག་
པའི༑ །མཁས་པའི་གམ་དུ་མཐའ་ཡས་གསུང་རབ་ལ། །ངོམས་པ་མེད་པའི་ཐོས་པ་བྱེད་པར་ཤོག་ཇི་ལྟར་ཐོས་པའི་དོན་ལ་རིགས་པ་བཞིས། །ཉིན་དང་མཚན་དུ་ཚུལ་བཞིན་
རབ་བརྟགས་ནས། །བསམ་བྱའི་གནས་ལ་བསམས་ལས་བྱུང་བ་ཡི། །རྣམ་དཔྱོད་བློ་ཡིས་ཐེ་ཚོམ་ཆོད་པར་ཤོག་གང་ཚེ་ཤིན་ཏུ་ཟབ་པའི་ཆོས་ཚུལ་ལ། །བསམ་བྱུང་བློ་ཡིས་
ངེས་ཤེས་རྙེད་པའི་ཚེ། །ཚེ་འདིའི་འཁྲི་བ་ཆོད་པའི་བརྩོན་འགྲུས་ཀྱིས། །དབེན་པ་བསྟེན་ནས་ཚུལ་བཞིན་སྒྲུབ་པར་ཤོག་དེ་ལྟར་ཐོས་བསམ་སྒོམ་པའི་རྒྱལ་བ་ཡི། །དགོངས་པའི་

[129A]༄༅། །གནད་རྣམས་རྒྱུད་ལ་བསྐྲུན་པའི་ཚེ། །སྲིད་ལ་བརྐམ་པའི་ཚེ་འདིའི་སྣང་བ་དང། །རང་བདེ་འདོད་པའི་བློ་རྣམས་མི་འབྱུང་ཤོག་བདག་གིས་བདོག་པའི་དངོས་པོ་
ཐམས་ཅད་ལ། །མ་ཆགས་བློ་ཡིས་སེར་སྣ་བཅོམ་བྱས་ཏེ། །ཐོག་མར་ཟང་ཟིང་སྦྱིན་པས་སེམས་ཅན་རྣམས། །འཁོར་དུ་བསྡུས་ནས་ཆོས་ཀྱིས་ཚིམ་བྱེད་ཤོག་ཇི་ལྟར་ནོད་པའི་བསླབ་
པ་ཕྲ་བ་ཡང། །ངེས་འབྱུང་བསམ་པས་བྱང་ཆུབ་ཐོབ་ཀྱི་བར། །སྲོག་གི་ཕྱིར་ཡང་གཏོར་བར་མི་བྱེད་པའི། །ཐར་པའི་རྒྱལ་མཚན་རྟག་ཏུ་འཛིན་པར་ཤོག་བདག་ལ་བརྡེག་འཚོག་
མཚང་འབྲུའི་སེམས་ཅན་རྣམས། །མཐོང་ངམ་ཐོས་སམ་ཡིད་ལ་དྲན་པའི་ཚེ། །ཁོང་ཁྲོ་བྲལ་ཞིང་སླར་ཡང་དེ་དག་གི། །ཡོན་ཏན་བརྗོད་ཅིང་བཟོད་པ་སྐོམ་པར་ཤོག་དཀར་པོའི་
ཆོས་རྣམས་མ་ཐོབ་ཐོབ་པ་དང། །ཐོབ་རྣམས་གོང་ནས་གོང་དུ་འཕེལ་བ་ལས། །ཉམས་པར་བྱེད་པའི་ལེ་ལོ་རྣམ་པ་གསུམ། །ཀུན་ནས་སྤངས་ཏེ་བརྩོན་འགྲུས་རྩམ་པར་ཤོག་
སྲིད་མཐའ་གནོན་པའི་ལྷག་མཐོང་སྟོབས་དང་བྲལ། །ཞི་མཐའ་གནོན་པའི་སྙིང་རྗེའི་རླན་གྱིས་དབེན། །ཕལ་ཆེར་སྲིད་པར་འཕེན་པར་བྱེད་པ་ཡི། །ཞི་གནས་སྤངས་ཏེ་ཟུང་

[129B]གནས་ལུགས་ཟབ་མོའི་དོན་ལ་སྐྲག་གྱུར་ནས། །བློས་བྱས་ཉི་ཚེའི་སྟོང་པ་མཆོག་འཛིན་པའི། །ལོག་པའི་ལྟ་ངན་མཐའ་དག་རབ་སྤངས་ཏེ། །ཆོས་ཀུན་གདོད་
ནས་སྟོང་པར་རྟོགས་པར་ཤོག་རྣམ་དག་བསླབ་པ་ཁྲེལ་མེད་སེམས་ཀྱིས་བྲལ། །དམ་པས་སྨད་པའི་ལས་ལ་འཇིགས་མི་བྱེད། །ཁྲིམས་འཆལ་དགེ་སྦྱོང་ཤ་ཚུགས་ཅན་རྣམས་ཀྱང། །
བདག་གིས་སྐྱོན་མེད་ཁྲིམས་ལ་སྦྱོར་བར་ཤོག་ཡང་དག་ལམ་དོར་ལོག་པའི་ལམ་ངན་ཞུགས། །མི་དགེའི་བཤེས་གཉེན་སྡིག་གྲོགས་དབང་དུ་སོང། །གང་ཡིན་དེ་ཡང་བདག་གིས་བདེ་
བླག་ཏུ། །རྒྱལ་བས་བསྔགས་པའི་ལམ་ལ་འགོད་པར་ཤོག་བདག་གིས་འཆད་རྩོད་རྩོམ་པ་སེང་གེའི་སྒྲས། །ལོག་སྨྲའི་ཝ་ཚོགས་སྤོབས་པ་འཕྲོགས་བྱས་ནས། །གང་གིས་
འདུལ་བའི་ཐབས་ཀྱིས་རྗེས་བཟུང་སྟེ། །མི་ནུབ་བསྟན་པའི་རྒྱལ་མཚན་འཛིན་པར་ཤོག་བདག་ནི་གང་དུ་སྐྱེས་ནས་ཐུབ་པ་ཡི། །གསུང་གི་བདུད་རྩི་འཐུང་བ་དེ་ཡི་ཚེ། །རིགས་
གཟུགས་འབྱོར་དང་དབང་ཕྱུག་ཤེས་རབ་དང། །ཚེ་རིང་ནད་མེད་བདེ་དང་ལྡན་པར་ཤོག་བདག་གི་ལུས་དང་སྲོག་དང་ལོངས་སྤྱོད་ལ། །རྒྱུན་དུ་འཚེ་བའི་བསམ་པ་དང་ལྡན་ཞིང། །

[130A]༄༅། །བདག་ལ་མི་སྙན་བརྗོད་པ་དེ་དགྲ་ལའང། །བདག་ནི་ལྷག་པར་མ་བཞིན་བྱམས་གྱུར་ཅིག་བདག་གིས་དེ་དག་རིང་པོར་མི་ཐོགས་པར། །བདག་པས་གཞན་གཅེས་
སྒོམ་པའི་བྱང་ཆུབ་སེམས། །ལྷག་བསམ་དག་པ་རྒྱུད་ལ་བསྐྱེད་བྱས་ནས། །བླ་མེད་བྱང་ཆུབ་གོ་འཕང་སྟེར་བར་ཤོག་སྨོན་ལམ་འདི་དག་གང་གིས་མཐོང་ངམ་ཐོས། །ཡིད་ལ་
དྲེན་པར་བྱེད་པ་དེ་དག་ཀྱང། །རྒྱལ་སྲས་རྣམས་ཀྱི་སྨོན་ལམ་རླབས་པོ་ཆེ། །མ་ལུས་སྒྲུབ་ལ་ཞུམ་པ་མེད་པར་ཤོག་ལྷག་བསམ་དག་པའི་སྟོབས་ཀྱིས་ལེགས་བསྒྲུབས་པའི། །
རྒྱ་ཆེན་སྨོན་ལམ་བཏབ་པ་འདི་ཡི་མཐུས། །སྨོན་ལམ་ཕ་རོལ་ཕྱིན་པ་ཡོངས་རྫོགས་ནས། །ལུས་ཅན་ཀུན་གྱི་རེ་བ་སྐོང་བར་ཤོག་ཅེས་ཐོག་མ་དང་བར་མ་དང་ཐ་མར་དགེ་བའི་སྨོན་ལམ་
འདི་ནི་མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས་གཞོ་སྟོད་དཔལ་གྱི་འབྲི་གུང་ཐིལ་དུ་སྦྱར་བའོ།།    ༈    །ལན་ཅིག་
དྲན་པས་འཆི་བདག་འཇིགས་པ་རིང་དུ་དོར། །རྟག་ཏུ་བརྩེ་བས་འགྲོ་ལ་བུ་བཞིན་དགོངས་གྱུར་པ། །ལྷ་མིའི་སྟོན་པ་ཚེ་དཔག་མེད་ལ་ཕྱག་འཚལ་ལོ། །ཐུབ་པའི་དབང་པོས་

[130B] །ལེགས་པར་ཡོངས་སུ་བསྔགས་པའི་ཞིང་གི་མཆོག་བདེ་བ་ཅན་དུ་སྐྱེ་བའི་སྨོན་ལམ་འགའ། །བརྩེ་བའི་དབང་གིས་ཇི་ལྟར་ནུས་བཞིན་བརྗོད། །བླང་
དོར་གནས་རྣམས་མ་རིག་འཐུག་པོས་བསྒྲིབས། །ཁོང་ཁྲོའི་མཚོན་གྱིས་མཐོ་རིས་སྲོག་འཕྲོག་ཅིང། །འདོད་སྲེད་ཞགས་པས་འཁོར་བའི་བརྩོན་རར་བཅིངས། །ལས་ཀྱི་ཆུ་བོས་
སྲིད་པའི་རྒྱ་མཚོར་ཁྱེར། །ན་རྒའི་སྡུག་བསྔལ་རྦ་རླབས་མང་པོས་གཡེངས། །མི་བཟད་འཆི་བདག་ཆུ་སྲིན་ཁར་ཚུད་པས། །མི་འདོད་སྡུག་བསྔལ་ཁུར་གྱིས་ནོན་གྱུར་པ། །མགོན་
མེད་བདག་གི་ཉམ་ཐག་ང་རོ་ཡིས། །ཡིད་ལ་སྨོན་པ་འགྲུབ་པའི་དབང་པོ་རུ། །ཕོངས་པའི་གཉེན་གཅིག་འདྲེན་པ་འོད་དཔག་མེད། །སྤྱན་རས་གཟིགས་དབང་རྒྱལ་སྲས་མཐུ་ཆེན་
ཐོབ༑ །འཁོར་དང་བཅས་ལ་གུས་པས་གསོལ་འདེབས་ན། །དཔག་མེད་བསྐལ་པར་བདག་ཅག་རྣམས་ཀྱིས་ཕྱིར། །ཐུགས་མཆོག་བསྐྱེད་པའི་དམ་བཅའ་མ་མསྙེལ་པར། །འདབ་
བཟང་གཙོ་བོ་ལྷ་ཡི་ལམ་ལ་བཞིན། །རྫུ་འཕྲུལ་སྟོབས་ཀྱིས་བརྩེ་བས་འདིར་གཤེགས་ཤིག་བདག་དང་གཞན་གྱི་དུས་གསུམ་དང་འབྲེལ་བའི་ཚོགས་གཉིས་ཀྱི་རྒྱ་མཚོ་རྣམས་

[131A]༄༅། །ཕྱོགས་གཅིག་ཏུ་བསྡོམས་པའི་མཐུ་ལ་བརྟེན་ནས། བདག་འཆི་བའི་དུས་ཉེ་བར་གནས་པ་ན་འདྲེན་པ་འོད་དཔག་ཏུ་མེད་པ་སྲས་ཀྱི་ཐུ་བོ་གཉིས་ལ་སོགས་པའི་
འཁོར་གྱིས་བསྐོར་བ་མངོན་སུམ་དུ་མཐོང་ཞིང། དེའི་ཚེ་རྒྱལ་བ་འཁོར་དང་བཅས་པ་ལ་དམིགས་པའི་རབ་ཏུ་དད་པ་དྲག་པོ་སྐྱེས་ཏེ། གནད་གཅོད་ཀྱི་སྡུག་བསྔལ་མེད་པ་
དང། དད་པ་ཡུལ་དང་བཅས་པ་མི་བརྗེད་པའི་དྲན་པས་ཤི་འཕོས་མ་ཐག་ཏུ་རྒྱལ་བའི་སྲས་པོ་བརྒྱད་རྫུ་འཕྲུལ་གྱིས་ལྷགས་ཏེ་བདེ་བ་ཅན་དུ་འགྲོ་བའི་ལམ་ཇི་ལྟ་བ་བཞིན་དུ་
བསྟན་པ་ལ་བརྟེན་ནས་བདེ་བ་ཅན་གྱི་ཞིང་དུ་རིན་པོ་ཆེའི་པདྨ་ལས་ཐེག་པ་ཆེན་པོའི་རིགས་ཅན་དབང་པོ་རྣོན་པོ་ཤ་སྟག་ཏུ་སྐྱེ་བར་གྱུར་ཅིག་སྐྱེས་མ་ཐག་ཏུ་གཟུངས་དང། ཏིང་
ངེ་འཛིན་དང། དམིགས་པ་མེད་པའི་བྱང་ཆུབ་ཀྱི་སེམས་དང། ཟད་མི་ཤེས་པའི་སྤོབས་པ་ལ་སོགས་པ་ཡོན་ཏན་གྱི་ཚོགས་དཔག་ཏུ་མེད་པ་ཐོབ་པ་དང། སྟོན་པ་བླ་ན་
མེད་པ་འོད་དཔག་ཏུ་མེད་པ་ལ་སོགས་པ་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་མཉེས་པར་བྱས་ནས་ཐེག་པ་ཆེན་པོའི་བཀའ་ལུང་ཡང་དག་པར་ནོད་པར་གྱུར་

[131B]དེ་རྣམས་ཀྱི་དོན་ཇི་ལྟ་བ་བཞིན་དུ་ཁོང་དུ་ཆུད་ནས་སྐད་ཅིག་རེ་རེ་ལའང་སངས་རྒྱས་ཀྱི་ཞིང་རབ་འབྱམས་སུ་རྫུ་འཕྲུལ་གྱིས་ཐོགས་མེད་དུ་བགྲོད་ནས་བྱང་ཆུབ་སེམས་དཔའི་
སྤྱོད་པ་རླབས་པོ་ཆེ་ཐམས་ཅད་ཡོངས་སུ་རྫོགས་པར་བྱེད་པར་གྱུར་ཅིག་དག་པའི་ཞིང་དུ་སྐྱེས་ནས་ཀྱང་བརྩེ་བ་ཤུགས་དྲག་པོས་ཀུན་ནས་བསླང་སྟེ་ཐོགས་པ་མེད་པའི་རྫུ་འཕྲུལ་
གྱིས་གཙོ་བོར་མ་དག་པའི་ཞིང་དུ་ཕྱིན་ནས་སེམས་ཅན་ཐམས་ཅད་ཀྱི་རང་རང་གིས་སྐལ་པ་ཇི་ལྟ་བ་བཞིན་དུ་ཆོས་བསྟན་པ་ལ་བརྟེན་ནས་རྒྱལ་བས་བསྔགས་པའི་ལམ་རྣམ་པར་དག་པ་
ལ་འགོད་ནུས་པར་གྱུར་ཅིག་སྤྱོད་པ་རྨད་དུ་བྱུང་བ་དེ་དག་མྱུར་དུ་རྫོགས་པར་བྱས་པའི་སྒོ་ནས་མཐའ་ཡས་པའི་འགྲོ་བའི་དོན་དུ་རྒྱལ་བའི་གོ་འཕང་བདེ་བླག་ཏུ་ཐོབ་པར་གྱུར་ཅིག་
ནམ་ཞིག་ཚེ་ཡི་འདུ་བྱེད་གཏོང་བ་ན། །འཁོར་ཚོགས་རྒྱ་མཚོས་བསྐོར་བའི་འོད་དཔག་མེད། །མིག་གི་ལམ་དུ་གསལ་བར་མཐོང་གྱུར་ནས། །དད་དང་སྙིང་རྗེས་བདག་རྒྱུད་གང་
བར་ཤོག་བར་དོའི་སྣང་བ་ཤར་བར་གྱུར་མ་ཐག་རྒྱལ་སྲས་བརྒྱད་ཀྱི་མ་ནོར་ལམ་བསྟན་ཏེ། །བདེ་བ་ཅན་དུ་སྐྱེས་ནས་སྤྲུལ་པ་ཡིས། །མ་དག་ཞིང་གི་འགྲོ་བ་འདྲེན་གྱུར་ཅིག་

[132A]༄༅། །དེ་ལྟ་བུའི་གོ་འཕང་མཆོག་མ་ཐོབ་པའི་སྐྱེ་བ་ཐམས་ཅད་དུའང་རྒྱལ་བའི་བསྟན་པ་ལུང་དང་རྟོགས་པ་ལ་ཐོས་པ་དང་བསམ་པ་དང་སྒོམ་པ་རྣམ་པར་དག་པ་སྒྲུབ་པའི་
རྟེན་ཤ་སྟག་ཐོབ་པར་གྱུར་ཅིག་རྟེན་དེ་ཡང་མཐོ་རིས་ཀྱི་ཡོན་ཏན་བདུན་གྱི་རྒྱན་དང་མི་འབྲལ་བར་གྱུར་ཅིག་དེ་ལྟ་བུའི་གནས་སྐབས་ཐམས་ཅད་དུའང་སྔོན་གྱི་གནས་ཇི་ལྟ་
བ་བཞིན་དུ་དྲན་པའི་ཚེ་རབས་དྲན་པ་ཐོབ་པར་གྱུར་ཅིག་སྐྱེ་བ་ཐམས་ཅད་དུ་སྲིད་པ་མཐའ་དག་ལ་སྙིང་པོ་མེད་པར་མཐོང་ཞིང་ཐར་པའི་ཡོན་ཏན་གྱིས་ཡིད་འཕྲོག་པའི་བསམ་
པས་ཀུན་ནས་བསླང་སྟེ། བཅོམ་ལྡན་འདས་ཀྱིས་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བར་བྱེད་བར་གྱུར་ཅིག་རབ་ཏུ་བྱུང་བའི་ཚེ་ན་ཡང་ཉེས་ལྟུང་ཕྲ་
མོས་ཀྱང་མ་གོས་པར་ཚུལ་ཁྲིམས་ཀྱི་ཕུང་པོ་མཐར་ཕྱིན་པར་མཛད་པའི་སྒོ་ནས་བྱང་ཆུབ་ཆེན་པོ་བརྙེས་པ་དགེ་སློང་མི་འཁྲུགས་པ་ལྟ་བུར་གྱུར་ཅིག་གཞན་ཡང་སྐྱེ་བ་ཐམས་
ཅད་དུ་ཀུན་ནས་ཉོན་མོངས་པ་དང་རྣམ་བར་བྱང་པའི་ཚུལ་ཇི་ལྟ་བ་བཞིན་དུ་ཁོང་དུ་ཆུད་ནས་མཐར་ཕྱིན་པའི་ཡན་ལག་ཆོས་རྣམས་ཀྱི་ཚིག་དང་དོན་མ་ལུས་པ་མི་བརྗེད་པར་འཛིན་པའི་

[132B]རང་ཉིད་ཀྱིས་གཟུངས་བ་བཞིན་དུ་གཞན་ལ་སྟོན་པ་ལ་ཐོགས་པ་མེད་པའི་སྤོབས་པ་རྣམ་པར་དག་པ་ཐོབ་པར་གྱུར་ཅིག་གཞན་ཡང་
སྐྱེ་བ་ཐམས་ཅད་དུ་དཔའ་བར་འགྲོ་བ་ལ་སོགས་པའི་ཏིང་ངེ་འཛིན་གྱི་སྒོ་རྣམས་དང། ཤའི་མིག་ལ་སོགས་པའི་སྤྱན་རྣམས་དང། རྫུ་འཕྲུལ་གྱི་ཡུལ་ཤེས་པ་ལ་སོགས་པའི་
མངོན་པར་ཤེས་པ་རྣམས་ཐོབ་པ་དང་མི་འབྲལ་བར་གྱུར་ཅིག་གཞན་ཡང་སྐྱེ་བ་ཐམས་ཅད་དུ་བླང་དོར་གྱི་གནས་རྣམས་རང་སྟོབས་ཀྱིས་འབྱེད་ནུས་པའི་ཤེས་རབ་རླབས་ཆེ་བ་ཐོབ་པར་
གྱུར་ཅིག་ཀུན་ནས་ཉོན་མོངས་པ་དང་རྣམ་པར་བྱང་བའི་ཆ་ཤས་ཕྲ་ཞིང་ཕྲ་བ་རྣམས་ཇི་ལྟ་བ་བཞིན་དུ་མ་འདྲེས་པར་འབྱེད་ནུས་པའི་ཤེས་རབ་གསལ་བ་ཐོབ་པར་གྱུར་ཅིག་
མ་རྟོགས་པ་དང་ལོག་པར་རྟོག་པ་དང་ཐེ་ཚོམ་གྱི་བསམ་པ་སྐྱེས་མ་ཐག་ཏུ་མ་ལུས་པར་འགོག་ནུས་པའི་ཤེས་རབ་མྱུར་བ་ཐོབ་པར་གྱུར་ཅིག་གཞན་གྱིས་ཚད་གཟུང་མི་ནུས་པའི་
གསུང་རབ་ཀྱི་ཚིག་དོན་ལ་གཏུགས་པ་མེད་པར་འཇུག་པའི་ཤེས་རབ་ཟབ་པ་ཐོབ་པར་གྱུར་ཅིག་མདོར་ན་འཆལ་པའི་ཤེས་རབ་ཀྱི་སྐྱོན་ཐམས་ཅད་དང་བྲལ་བའི་ཤེས་རབ་ཀྱིས་གསུང་རབ་

[133A]༄༅། །ཚིག་དོན་འབྱེད་པ་ལ་ཐབས་མཁས་པའི་ཤེས་རབ་ཀྱི་སྒོ་ནས་བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་མཐར་སོན་པ་རྗེ་བཙུན་འཇམ་པའི་དབྱངས་ལྟ་བུར་གྱུར་
ཅིག་དེ་ལྟར་ཤེས་རབ་ཆེ་བ་གསལ་བ་མྱུར་བ་ཟབ་པ་བདེ་བླག་ཏུ་རྙེད་ནས་སྐལ་ལྡན་རྗེས་སུ་འཛིན་པ་དང་ལོག་སྨྲ་ཚར་གཅོད་པ་དང། མཁས་པ་མགུ་བ་བསྐྱེད་པའི་ཡན་ལག་
རྒྱལ་བའི་གསུང་རབ་མཐའ་དག་ལ་དམིགས་པའི་འཆད་པ་དང་རྩོད་པ་དང་རྩོམ་པ་ལ་མཁས་པའི་ཕ་རོལ་ཏུ་ཕྱིན་པ་ཐོབ་པར་གྱུར་ཅིག་གཞན་ཡང་སྐྱེ་བ་ཐམས་ཅད་དུ་རང་གི་དོན་
གཙོ་བོར་འཛིན་པའི་ཡིད་ལ་བྱེད་པ་དང། བྱང་ཆུབ་སེམས་དཔའི་སྤྱོད་པ་རླབས་པོ་ཆེ་ལ་སྒྱིད་ལུག་ཅིང་ཞུམ་པའི་བསམ་པ་ཐམས་ཅད་བཀག་ནས་གཞན་གྱི་དོན་ལྷུར་ལེན་ཅིང་
སྙིང་སྟོབས་མཆོག་གི་ཕ་རོལ་ཏུ་སོན་པ་ལ་ཐབས་མཁས་པའི་བྱང་ཆུབ་ཀྱི་སེམས་ཀྱི་སྒོ་ནས་བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་མཐར་སོན་པ་རྗེ་བཙུན་སྤྱན་རས་གཟིགས་
དབང་ཕྱུག་ལྟ་བུར་གྱུར་ཅིག་གཞན་ཡང་སྐྱེ་བ་ཐམས་ཅད་དུ་རང་དང་གཞན་གྱི་དོན་ལ་འཇུག་པ་ན་བདུད་དང་མུ་སྟེགས་དང་ཕས་ཀྱི་རྒོལ་བ་ཐམས་ཅད་འཇོམས་པར་བྱེད་པ་ལ་

[133B]སྐྱེ་བ་ཐམས་ཅད་དུ་ལེ་ལོ་སྤངས་པའི་
བརྩོན་འགྲུས་ཀྱིས་བྱང་ཆུབ་ཀྱི་སྤྱོད་པ་ཡོངས་སུ་རྫོགས་པར་བྱེད་པ་ལ་དང་པོ་ཐུགས་བསྐྱེད་པ་ནས་སྐད་ཅིག་ཀྱང་གཡེལ་བ་མེད་པར་རླབས་པོ་ཆེའི་བརྩོན་འགྲུས་ཀྱི་སྒོ་ནས་བྱང་ཆུབ་
ཆེན་པོ་བརྙེས་པ་མཉམ་མེད་ཤཱཀྱའི་རྒྱལ་པོ་ལྟ་བུར་གྱུར་ཅིག་སྐྱེ་བ་ཐམས་ཅད་དུ་བྱང་ཆུབ་སྒྲུབ་པའི་བར་ཆད་ལུས་དང་སེམས་ཀྱི་ནད་ཐམས་ཅད་འཇོམས་པར་བྱེད་པ་ལ་མཚན་ནས་
སྨོས་པ་ཙམ་གྱིས་ལུས་ངག་ཡིད་གསུམ་གྱི་ཟུག་རྔུ་ཐམས་ཅད་ཞི་བར་བྱེད་ནུས་པ་བདེ་བར་གཤེགས་པ་སྨན་པའི་རྒྱལ་པོ་ལྟ་བུར་གྱུར་ཅིག་གཞན་ཡང་སྐྱེ་བ་ཐམས་ཅད་དུ་ཇི་ལྟར་
འདོད་པ་བཞིན་ཚེ་མཐར་ཕྱིན་པ་ལ་མཚན་ནས་སྨོས་པ་ཙམ་གྱིས་དུས་མ་ཡིན་པའི་འཆི་བ་ཐམས་ཅད་འཇོམས་པར་བྱེད་ནུས་པ་རྒྱལ་བ་ཚེ་དཔག་ཏུ་མེད་པ་ལྟ་བུར་གྱུར་ཅིག་ཚེའི་བར་
ཆད་འབྱུང་དུ་ཉེ་བ་ན་སྐྱོབ་པ་ཚེ་དཔག་ཏུ་མེད་པས་འཕྲིན་ལས་བཞི་གང་གིས་འདུལ་བ་དང་རྗེས་སུ་མཐུན་པའི་སྐུའི་སྣང་བ་རབ་ཏུ་བསྟན་པ་མཐོང་ཞིང། མཐོང་མ་ཐག་ཏུ་ཚེའི་བར་

[134A]༄༅། །དུ་གཅོད་པ་མ་ལུས་པ་ཉེ་བར་ཞི་བར་གྱུར་ཅིག་གང་གིས་འདུལ་བ་དང་འཚམ་པར་སྐུའི་སྣང་བ་བསྟན་པ་དེ་ཡང་མགོན་པོ་ཚེ་དཔག་ཏུ་མེད་པ་ཡིན་པར་ངོ་ཤེས་ནས་བཅོས་
མ་མ་ཡིན་པའི་དད་པོ་བརྟན་པོ་སྐྱེས་ཤིང། དེའི་མཐུ་ལ་བརྟེན་ནས་སྐྱེ་བ་ཐམས་ཅད་དུ་རྒྱལ་བ་ཚེ་དཔག་མེད་ཀྱིས་དགེ་བའི་བཤེས་གཉེན་དངོས་སུ་མཛད་པ་དང་མི་འབྲལ་བར་གྱུར་
ཅིག་གཞན་ཡང་སྐྱེ་བ་ཐམས་ཅད་དུ་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་ཀྱི་རྩ་བ་ཐེག་པ་ཆེན་པོའི་དགེ་བའི་བཤེས་གཉེན་མཚན་ཉིད་དང་ལྡན་པས་
མཉེས་བཞིན་དུ་རྗེས་སུ་འཛིན་པར་གྱུར་ཅིག་རྗེས་སུ་བཟུང་བའི་ཚེ་ན་ཡང་དགེ་བའི་བཤེས་གཉེན་ལ་མི་ཕྱེད་པའི་དད་པ་བརྟེན་པོ་ཐོབ་སྟེ་སྒོ་ཐམས་ཅད་ནས་མཉེས་པ་ཁོ་ན་བྱེད་པར་
གྱུར་ཅིག་མི་མཉེས་པ་སྐད་ཅིག་ཙམ་ཡང་མི་སྒྲུབ་པར་གྱུར་ཅིག་དགེ་བའི་བཤེས་གཉེན་གྱིས་གདམས་པ་དང། རྗེས་སུ་བསྟན་པ་ཐམས་ཅད་མ་ཚང་བ་མེད་པར་འདོམས་
པར་གྱུར་ཅིག་དེའི་དོན་ཐམས་ཅད་ཇི་ལྟ་བ་བཞིན་དུ་ཁོང་དུ་ཆུད་ནས་སྒྲུབ་པས་མཐར་ཕྱིན་པར་བྱེད་ནུས་པར་གྱུར་ཅིག་མི་དགེ་བའི་བཤེས་གཉེན་དང་སྡིག་པའི་གྲོགས་པོའི་

[134B]སྐྱེ་བ་ཐམས་ཅད་དུ་ལས་འབྲས་ལ་ཡིད་ཆེས་པའི་དད་པ་དང། ངེས་འབྱུང་དང། བྱང་ཆུབ་ཀྱི་སེམས་དང། ལྟ་བ་རྣམས་པར་
དག་པ་མཐའ་དག་པ་ཁོང་དུ་ཆུད་ནས་རྩོལ་བ་མེད་པའི་མྱོང་བ་རྒྱུན་མི་ཆད་དུ་འཇུག་པར་གྱུར་ཅིག་སྐྱེ་བ་ཐམས་ཅད་དུ་ལུས་དང་ངག་དང་ཡིད་ཀྱི་སྒོ་ནས་དགེ་བའི་རྩ་བ་ཇི་སྙེད་ཅིག་
བྱས་པ་ཐམས་ཅད་གཞན་དོན་དང་བྱང་ཆུབ་རྣམ་པར་དག་པ་ཁོ་ནའི་རྒྱུར་གྱུར་ཅིག་    ༈    །ཇི་སྲིད་ཐུབ་མཆོག་གོ་འཕང་དམ་པ་དེ། །བདག་གིས་མངོན་དུ་མ་བྱས་དེ་སྲིད་དུ། །རྣམ་དག་
ལམ་བཟང་སྒྲུབ་པའི་རྟེན་རྙེད་ཅིང། །རབ་ཏུ་བྱུང་ཞིང་ཚེ་རབས་དྲན་པར་ཤོག་གཟུངས་སྤོབས་ཏིང་འཛིན་མངོན་ཤེས་རྫུ་འཕྲུལ་སོགས། །མཐའ་ཡས་ཡོན་ཏན་དུ་མའི་མཛོད་
འཛིན་ཅིང། །མཁྱེན་བརྩེ་ནུས་པ་ཟླ་དང་བྲལ་ཐོབ་ནས། །བྱང་ཆུབ་སྤྱོད་པ་མྱུར་དུ་མཐར་ཕྱིན་ཤོག་དུས་མིན་འཆི་བའི་མཚན་མ་མཐོང་བ་ན། །དེ་ཡི་མོད་ལ་ཚེ་དཔག་མེད་མགོན་སྐུ་
གསལ་བར་མཐོང་ནས་འཆི་བདག་དཔའ་བཅོམ་སྟེ། །འཆི་མེད་རིག་འཛིན་མྱུར་དུ་ཐོབ་པར་ཤོག་ཚེ་རབས་ཀུན་ཏུ་ཚེ་དཔག་མེད་པ་ཡིས། །ཐེག་མཆོག་བཤེས་གཉེན་དངོས་སུ་

[135A]༄༅། །མཛད་པའི་མཐུས། །རྒྱལ་བས་བསྔགས་པའི་ལམ་བཟང་དེ་ཉིད་ལས། །སྐད་ཅིག་ཙམ་ཡང་ལྡོག་པར་མ་གྱུར་ཅིག་སེམས་ཅན་ཡལ་བར་དོར་ནས་རང་དོན་ལ། །རེ་
བའི་བློ་ནི་ནམ་ཡང་མི་སྐྱེ་ཞིང། །གཞན་དོན་སྒྲུབ་པའི་ཚུལ་ལ་མ་རྨོངས་པའི། །ཐབས་ལ་མཁས་པས་གཞན་དོན་ལྷུར་ལེན་ཤོག་བདག་གི་མིང་ཙམ་བརྗོད་དང་དྲན་པས་ཀྱང། །
སྡིག་པའི་ལས་ཀྱི་འབྲས་བུས་མནར་བ་ཀུན། །ཕུན་ཚོགས་བདེ་བའི་དཔལ་རབ་འབྱོར་གྱུར་ནས། །ཐེག་མཆོག་བགྲོད་པའི་ཐེམ་སྐས་འཛེག་གྱུར་ཅིག་རྒྱལ་བའི་སྲས་ཀྱི་རྣམ་
ཐར་ཕྱོགས་ཙམ་ཞིག་མཚོན་པར་བྱས་པས་རྒྱལ་སྲས་སྤྱོད་པའི་གེགས། །མ་ལུས་ཞི་ཞིང་མཐུན་པའི་འཚོག་ཆས་ཀུན། །ཡིད་ལ་བསམ་པ་ཙམ་གྱིས་འགྲུབ་པར་ཤོག་ཤཱཀྱའི་དབང་
པོ་འདྲེན་པ་འོད་དཔག་མེད། །མི་ཕམ་འཇམ་དབྱངས་གསང་བདག་སྤྱན་རས་གཟིགས། །བདེ་གཤེགས་འཁོར་བཅས་རྟེན་འབྲེལ་མི་བསླུ་བའི། །བདེན་པས་སྨོན་ལམ་འདི་དག་
   ༈    །བྱམས་པའི་སྐུ་གཟུགས་ཕུལ་བྱུང་བཞེངས་པ་ལ། །མཐུན་རྐྱེན་སྒྲུབ་པར་བྱེད་པའི་ལུས་ཅན་རྣམས། །རྗེ་བཙུན་བྱམས་པ་མགོན་པོའི་ཞབས་དྲུང་དུ།།

[135B]ནམ་ཞིག་རྡོ་རྗེའི་གདན་གྱི་རི་བོའི་སྤོར། །བྱམས་མགོན་ཉིན་བྱེད་དབང་པོ་ཤར་བའི་ཚེ། །བདག་གི་བློ་གྲོས་པདྨོ་ཁ་ཕྱེ་ནས། །སྐལ་བཟང་
བུང་བའི་ཚོགས་རྣམས་ཚིམ་བྱེད་ཤོག་དེ་ཚེ་རྒྱལ་བ་བྱམས་པ་རབ་ཏུ་དགྱེས། །ཕྱག་གཡས་བདག་གི་མགོ་ལ་བཞག་བཞིན་དུ། །བླ་མེད་བྱང་ཆུབ་མཆོག་ཏུ་ལུང་བསྟན་ནས། །འགྲོ་
ཀུན་དོན་དུ་སངས་རྒྱས་མྱུར་ཐོབ་ཤོག་བྱང་ཆུབ་སྒྲུབ་པའི་ཚེ་རབས་ཀུན་ཏུ་ཡང། །དུས་གསུམ་རྒྱལ་བ་སྲས་བཅས་ཐམས་ཅད་ཀྱི། །རླབས་ཆེན་སྤྱོད་པ་ཇི་སྙེད་མཆིས་པ་ཀུན། །གཅིག་
ཏུ་བསྡུས་ནས་ཚུལ་བཞིན་འདོམས་པར་ཤོག་ལེགས་བཤད་རི་མོ་བཀྲ་བའི་ལུང་གི་གོས། །རྣམ་དཔྱོད་གསེར་གྱི་ཡུ་བ་ལ་བརྟེན་ཅིང། །བསླབ་གསུམ་ནོར་བུའི་ཏོག་གིས་རབ་མཚན་
པའི། །བསྟན་པའི་རྒྱལ་མཚན་ཕྱོགས་བཅུར་ཚུགས་པར་ཤོག་ཕན་བདེའི་འབྱུང་གནས་བསྟན་པ་དར་ཞིང་རྒྱས། །བསྟན་འཛིན་སྐྱེས་བུ་ཐམས་ཅད་སྐུ་ཁམས་བཟང། །
ལུས་ཅན་ཀུན་ལ་བདེ་སྐྱིད་འབྱུང་བའི་གནས། །སངས་རྒྱས་བརྟེན་པ་རྟག་ཏུ་རྒྱས་གྱུར་ཅིག་རྟག་ཏུ་བྱམས་པ་རྣམ་གསུམ་གོམས་པའི་མཐུས། །བདུད་སྡེ་བྱམས་པའི་དཔུང་གིས་འཇོམས་

[136A]༄༅། །པ་དང། །འགྲོ་ཀུན་བྱམས་པའི་སྟོབས་ཀྱིས་སྐྱོང་མཛད་པའི། །རྒྱལ་བ་བྱམས་པ་མགོན་པོའི་བཀྲ་ཤིས་ཤོག་འདི་ལྟར་བགྱིས་བའི་བསོད་ནམས་  ྾  ཅེས་པ་རྗེ་བཙུན་ཐམས་ཅད་མཁྱེན་པ་དགེ་
འདུན་གྲུབ་ཀྱིས་མཛད་བའོ།    ༈    །བདེ་ཆེན་ལྷུན་གྲུབ་ཆོས་སྐུའི་ནམ་མཁའ་ལས། །བྱམས་བརྩེའི་སྤྲིན་གྱིས་འཇིག་རྟེན་ཁྱབ་མཛད་ཅིང། །རྒྱུན་མི་ཆད་དུ་མཛོད་པའི་ཆར་འབེབས་པ། །
མི་ཕམ་རྒྱལ་བའི་དབང་པོར་གུས་ཕྱག་འཚལ། །གྲངས་མེད་གདུལ་བྱའི་ཁམས་དང་བསམ་པ་ཀུན། །ཇི་བཞིན་གཟིགས་པའི་ཡེ་ཤེས་རྣམ་རོལ་ལས། །དད་པའི་དབང་
གིས་ཆུ་ནང་ཟླ་གཟུགས་བཞིན། །གནས་འདིར་ཐོགས་པ་མེད་པར་གཤེགས་སུ་གསོལ། །རབ་མཛེས་གསེར་ཞུན་བརྩེགས་པའི་ལྷུན་པོ་ལ། །རྣམ་མང་རིན་ཆེན་ཚོགས་ཀྱི་ཕྲ་
བཀོད་ལྟར། །ལྟ་བས་མི་ངོམས་སྐུ་གཟུགས་མཆོག་འདི་ལ། །སྲིད་མཐའི་བར་དུ་བརྟན་པར་བཞུགས་སུ་གསོལ། །ཡིད་འོང་བྱམས་པའི་སྐུ་གཟུགས་བཞེངས་པ་ལ། །མཐུན་
ཀྱེན་སྒྲུབ་པར་བྱེད་པའི་སྐྱེ་བོ་ཀུན། །མགོན་ཁྱོད་ཐུགས་རྗེའི་ཕྱག་གིས་ཉེར་བཟུང་ནས། །དགའ་ལྡན་གནས་སུ་ངེས་པར་དྲང་དུ་གསོལ། །ཁྱོད་ཞལ་མིག་གི་བདུད་རྩིར་མི་འབྲལ་

[136B] །ཐེག་མཆོག་གསྲུང་གིས་རྟག་ཏུ་འཚེ་བ་དང། །རྒྱལ་སྲས་སྤྱོད་པའི་གནས་ཀུན་མཐར་ཕྱིན་ནས། །མྱུར་དུ་སངས་རྒྱས་ཐོབ་པར་བྱིན་གྱིས་རློབས། །གནས་སྐབས་སུ་ཡང་བསམས་
པའི་དོན་ཀུན་གྲུབ། །མཐའ་དག་འགྲོ་འདི་བྱམས་པའི་སེམས་དང་ལྡན། །རྒྱལ་བའི་བསྟན་པ་ཕྱོགས་བཅུར་དར་ཞིང་རྒྱས། །འགྲོ་ཀུན་ཕན་བདེའི་དཔལ་ལ་སྤྱོད་པར་ཤོག་
བསླབ་པ་གསུམ་ལྡན་ངུར་སྨིག་འཛིན་པ་ཡི། །འདུས་པའི་ཚོགས་ཀྱིས་གནས་འདིར་ཡོངས་གང་ཞིང། །རྟག་ཏུ་བཤད་སྒྲུབ་བྱ་བས་སྲིད་མཐའི་བར། །ཐུབ་བསྟན་ཕྱོགས་
བཅུར་རྒྱས་པའི་བཀྲ་ཤིས་ཤོག་བསླུ་མེད་དཀོན་མཆོག་གསུམ་གྱི་བདེན་པ་དང། །མི་ཕམ་རྒྱལ་བའི་དབང་པོའི་བྱིན་རླབས་དང། །མཐུ་ལྡན་ཆོས་སྐྱོང་སྲུང་མའི་འཕྲིན་
ལས་ཀྱིས། །   ༈    །པོ་ཏ་ལ་ཡི་གནས་མཆོག་ནས། །ཏཾ་ཡིག་ལྗང་གུ་ལས་འཁྲུངས་ཤིང། །འོད་དཔག་མེད་ཀྱི་དབུ་ལ་རྒྱན། །
དུས་གསུམ་སངས་རྒྱས་ཕྲིན་ལས་མ། །སྒྲོལ་མ་འཁོར་བཅས་གཤེགས་སུ་གསོལ། །ལྷ་དང་ལྷ་མིན་ཅོད་ཅན་གྱིས། །ཞབས་ཀྱི་པདྨོ་ལ་བཏུད་ནས། །ཕོངས་པ་ཀུན་ལས་

[137A]༄༅། །སྒྲོལ་མཛད་པའི། །སྒྲོལ་མ་ཡུམ་ལ་ཕྱག་འཚལ་ལོ། །ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །ཕྱག་འཚལ་སྒྲོལ་མ་མྱུར་མ་དཔའ་མོ། །སྤྱན་ནི་
སྐད་ཅིག་གློག་དང་འདྲ་མ། །འཇིག་རྟེན་གསུམ་མགོན་ཆུ་སྐྱེས་ཞལ་གྱི། །གེ་སར་བྱེ་བ་ལས་ནི་བྱུང་མ། །ཕྱག་འཚལ་སྟོན་ཀའི་ཟླ་བ་ཀུན་ཏུ། །གང་བ་བརྒྱ་ནི་བརྩེགས་པའི་
ཞལ་མ། །སྐར་མ་སྟོང་ཕྲག་ཚོགས་པ་རྣམས་ཀྱིས། །རབ་ཏུ་ཕྱེ་བའི་འོད་རབ་འབར་མ། །ཕྱག་འཚལ་སེར་སྔོ་ཆུ་ནས་སྐྱེས་ཀྱི། །པདྨས་ཕྱག་ནི་རྣམ་པར་བརྒྱན་མ། །སྦྱིན་པ་
བརྩོན་འགྲུས་དཀའ་ཐུབ་ཞི་བ། །བཟོད་པ་བསམ་གཏན་སྤྱོད་ཡུལ་ཉིད་མ། །ཕྱག་འཚལ་དེ་བཞིན་གཤེགས་པའི་གཙུག་ཏོར། །མཐའ་ཡས་རྣམ་པར་རྒྱལ་བར་སྤྱོད་མ། །
མ་ལུས་ཕ་རོལ་ཕྱིན་པ་ཐོབ་པའི། །རྒྱལ་བའི་སྲས་ཀྱིས་ཤིན་ཏུ་བསྟན་མ། །ཕྱག་འཚལ་ཏུཏྟཱ་ར་ཧཱུཾ་ཡི་གེས། །འདོད་དང་ཕྱོགས་དང་ནམ་མཁའ་གང་མ། །འཇིག་རྟེན་
བདུན་པོ་ཞབས་ཀྱིས་མནན་ཏེ། །ལུས་པ་མེད་པར་འགུགས་པར་ནུས་མ། །ཕྱག་འཚལ་བརྒྱ་བྱིན་མེ་ལྷ་ཚངས་པ། །རླུང་ལྷ་སྣ་ཚོགས་དབང་ཕྱུག་མཆོད་མ། །འབྱུང་པོ་རོ་

[137B] །གནོད་སྦྱིན་ཚོགས་ཀྱིས་མདུན་ནས་བསྟོད་མ། །ཕྱག་འཚལ་ཏྲད་ཅེས་བྱ་དང་ཕཊ་ཀྱིས། །ཕ་རོལ་འཁྲུལ་འཁོར་རབ་ཏུ་འཇོམས་མ། །གཡས་བསྐུམས་
གཡོན་བརྐྱང་ཞབས་ཀྱིས་མནན་ཏེ། །མེ་འབར་འཁྲུག་པ་ཤིན་ཏུ་འབར་མ། །ཕྱག་འཚལ་ཏུ་རེ་འཇིགས་པ་ཆེན་པོ། །བདུད་ཀྱི་དཔའ་བོ་རྣམ་པར་འཇོམས་མ། །ཆུ་སྐྱེས་ཞལ་ནི་
ཁོ་གཉེར་ལྡན་མཛད། །དགྲ་བོ་ཐམས་ཅད་མ་ལུས་གསོད་མ། །ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི། །སོར་མོས་ཐུགས་ཀར་རྣམ་པར་བརྒྱན་མ། །མ་ལུས་ཕྱོགས་ཀྱི་འཁོར་
ལོས་བརྒྱན་པའི། །རང་གི་འོད་ཀྱི་ཚོགས་རྣམས་འཁྲུག་མ། །ཕྱག་འཚལ་རབ་ཏུ་དགའ་བ་བརྗིད་པའི། །དབུ་རྒྱན་འོད་ཀྱི་ཕྲེང་བ་སྦེལ་མ། །བཞད་པ་རབ་བཞད་ཏུཏྟཱ་ར་ཡིས། །
བདུད་དང་འཇིག་རྟེན་དབང་དུ་མཛད་མ། །ཕྱག་འཚལ་ས་གཞི་སྐྱོང་བའི་ཚོགས་རྣམས། །ཐམས་ཅད་འགུགས་པར་ནུས་པ་ཉིད་མ། །ཁྲོ་གཉེར་གཡོ་བའི་ཡི་གེ་ཧཱུཾ་གིས། །ཕོངས་
བ་ཐམས་ཅད་རྣམ་པར་སྒྲོལ་མ། །ཕྱག་འཚལ་ཟླ་བའི་དུམ་བུས་དབུ་བརྒྱན། །བརྒྱན་པ་ཐམས་ཅད་ཤིན་ཏུ་འབར་མ། །རལ་བའི་ཁྲོད་ནས་འོད་དཔག་མེད་ལས། །རྟག་པར་ཤིན་ཏུ་

[138A]༄༅། །འོད་རབ་མཛད་མ། །ཕྱག་འཚལ་བསྐལ་བ་ཐ་མའི་མེ་ལྟར། །འབར་བའི་ཕྲེང་བའི་དབུས་ན་གནས་མ། །གཡས་བརྐྱངས་གཡོན་བསྐུམས་ཀུན་ནས་བསྐོར་དགའི། །
དགྲ་ཡི་དཔུང་ནི་རྣམ་པར་འཇོམས་མ། །ཕྱག་འཚལ་ས་གཞིའི་ངོས་ལ་ཕྱག་གི་མཐིལ་གྱིས་བསྣུན་ཅིང་ཞབས་ཀྱིས་བརྡུང་མ། །ཁྲོ་གཉེར་སྤྱན་མཛད་ཡི་གེ་ཧཱུཾ་གིས། །རིམ་པ་
བདུན་པོ་རྣམས་ནི་འགེམས་མ། །ཕྱག་འཚལ་བདེ་མ་དགེ་མ་ཞི་མ། །མྱ་ངན་འདས་ཞི་སྤྱོད་ཡུལ་ཉིད་མ། །སཱ་ཧཱ་ཨོཾ་དང་ཡང་དག་ལྡན་པས། །སྡིག་པ་ཆེན་པོ་འཇོམས་པ་
ཉིད་མ། །ཕྱག་འཚལ་ཀུན་ནས་བསྐོར་རབ་དགའ་བའི། །དགྲ་ཡི་ལུས་ནི་རབ་ཏུ་འགེམས་མ། །ཡི་གེ་བཅུ་པའི་ངག་ནི་བཀོད་པའི། །རིག་པ་ཧཱུཾ་ལས་སྒྲོལ་མ་ཉིད་མ། །ཕྱག་
འཚལ་ཏུ་རེ་ཞབས་ནི་བརྡབས་པས། །ཧཱུཾ་གི་རྣམ་པའི་ས་བོན་ཉིད་མ། །རི་རབ་མན་དྷ་ར་དང་འབིགས་བྱེད། །འཇིག་རྟེན་གསུམ་རྣམས་གཡོ་བ་ཉིད་མ། །ཕྱག་འཚལ་ལྷ་
ཡི་མཚོ་ཡི་རྣམ་པའི། །རི་དྭགས་རྟགས་ཅན་ཕྱག་ན་བསྣམས་མ། །ཏཱ་ར་གཉིས་བརྗོད་ཕཊ་ཀྱི་ཡི་གེས། །དུག་རྣམས་མ་ལུས་པ་ནི་སེལ་མ། །ཕྱག་འཚལ་ལྷ་ཡི་ཚོགས་རྣམས་རྒྱལ་

[138B] །ལྷ་དང་མིའམ་ཅི་ཡིས་བསྟེན་མ། །ཀུན་ནས་གོ་ཆ་དགའ་བའི་བརྗིད་ཀྱིས། །རྩོད་དང་རྨི་ལམ་ངན་པ་སེལ་མ། །ཕྱག་འཚལ་ཉི་མ་ཟླ་བ་རྒྱས་པའི། །སྤྱན་གཉིས་པོ་ལ་འོད་
རབ་གསལ་མ། །ཧ་ར་གཉིས་བརྗོད་ཏུ་ཏྟཱ་ར་ཡིས། །ཤིན་ཏུ་དྲག་པོའི་རིམས་ནད་སེལ་མ། །ཕྱག་འཚལ་དེ་ཉིད་གསུམ་རྣམ་བཀོད་པས། །ཞི་བའི་མཐུ་དང་ཡང་དག་ལྡན་མ། །གདོན་
དང་རོ་ལངས་གནོད་སྦྱིན་ཚོགས་རྣམས། །འཇོམས་པ་ཏུ་རེ་རབ་མཆོག་ཉིད་མ། །རྩ་བའི་སྔགས་ཀྱིས་བསྟོད་པ་འདི་དང། །ཕྱག་འཚལ་བ་ནི་ཉི་ཤུ་རྩ་གཅིག་ལྷ་མོ་ལ་གུས་ཡང་
དག་ལྡན་པའི། །བློ་ལྡན་གང་གིས་རབ་དང་བརྗོད་དེ། །སྲོད་དང་ཐོ་རངས་ལངས་པར་བྱས་ནས། །དྲན་པས་མི་འཇིགས་ཐམས་ཅད་རབ་སྟེར། །སྡིག་པ་ཐམས་ཅད་རབ་ཏུ་ཞི་བས། །
ངན་འགྲོ་ཐམས་ཅད་འཇོམས་པ་ཉིད་འཐོབ། །རྒྱལ་བ་བྱེ་བ་ཕྲག་བདུན་རྣམས་ཀྱིས། །མྱུར་དུ་དབང་ནི་བསྐུར་བར་འགྱུར་ལ། །འདི་ལས་ཆེ་བ་ཉིད་ནི་ཐོབ་ཅིང། །སངས་རྒྱས་གོ་འཕང་
མཐར་ཐུག་དེར་འགྲོ། །དེ་ཡིས་དུག་ནི་དྲག་པོ་ཆེན་པོ། །བརྟན་གནས་པའམ་གཞན་ཡང་འགྲོ་བ། །ཟོས་པ་དང་ནི་འཐུངས་པ་ཉིད་ཀྱང། །དྲན་པས་རབ་ཏུ་སེལ་བ་ཉིད་ཐོབ། །གདོན་

[139A]༄༅། །དང་རིམས་དང་དུག་གིས་གཟིར་བའི། །སྡུག་བསྔལ་ཚོགས་ནི་རྣམ་པར་སྤངས་ཏེ། །སེམས་ཅན་གཞན་པ་རྣམས་ལ་ཡང་ངོ། །གཉིས་གསུམ་བདུན་དུ་མངོན་པར་
བརྗོད་ན། །བུ་འདོད་པས་ནི་བུ་ཐོབ་འགྱུར་ཞིང། །ནོར་འདོད་པས་ནི་ནོར་རྣམས་ཉིད་ཐོབ། །འདོད་པ་ཐམས་ཅད་ཐོབ་པར་འགྱུར་ལ། །བགེགས་རྣམས་མེད་ཅིང་སོ་སོར་འཇོམས་
འགྱུར་ཅིག་རྗེ་བཙུན་འཕགས་མ་སྒྲོལ་མ་དང། །ཕྱོགས་བཅུ་དུས་གསུམ་བཞུགས་པ་ཡི། །རྒྱལ་བ་སྲས་བཅས་ཐམས་ཅད་ལ། །ཀུན་ནས་དྭང་བས་ཕྱག་བགྱིའོ། །མེ་ཏོག་བདུག་
སྤོས་མར་མེ་དྲི། །ཞལ་ཟས་རོལ་མོ་ལ་སོགས་པ། །དངོས་བཤམས་ཡིད་ཀྱིས་སྤྲུལ་ནས་འབུལ། །འཕགས་པའི་ཚོགས་རྣམས་བཞེས་སུ་གསོལ། །ཐོག་མ་མེད་ནས་ད་ལྟའི་
བར༑ །མི་དགེ་བཅུ་དང་མཚམས་མེད་ལྔ། །སེམས་ནི་ཉོན་མོངས་དབང་གྱུར་པས། །བགྱིས་པ་ཐམས་ཅད་བཤགས་པར་བགྱི། །ཉན་ཐོས་རང་རྒྱལ་བྱང་ཆུབ་སེམས། །སོ་སོ་
སྐྱེ་བོ་ལ་སོགས་པས། །དུས་གསུམ་དགེ་བ་ཅི་བསགས་པའི། །བསོད་ནམས་ལ་ནི་བདག་ཡི་རང། །སེམས་ཅན་རྣམས་ཀྱི་བསམ་པ་དང། །བློ་ཡི་བྱེ་བྲག་ཇི་ལྟ་བར། །ཆེ་ཆུང་

[139B] །ཆོས་ཀྱི་འཁོར་ལོ་སྐོར་དུ་གསོལ། །འཁོར་བ་ཇི་སྲིད་མ་སྟོངས་བར། །མྱ་ངན་མི་འདའ་ཐུགས་རྗེ་ཡིས། །སྡུག་བསྔལ་རྒྱ་མཚོར་བྱིང་བ་ཡི། །སེམས་ཅན་རྣམས་
ལ་གཟིགས་སུ་གསོལ། །བདག་གིས་བསོད་ནམས་ཅི་བསགས་པ། །ཐམས་ཅད་བྱང་ཆུབ་རྒྱུར་གྱུར་ནས། །རིང་པོར་མི་ཐོགས་འགྲོ་བ་ཡི། །འདྲེན་པའི་དཔལ་དུ་བདག་གྱུར་ཅིག་
རྗེ་བཙུན་བཅོམ་ལྡན་འདས་མ་ཐུགས་རྗེ་ཅན། །བདག་དང་མཐའ་ཡས་སེམས་ཅན་ཐམས་ཅད་ཀྱི། །སྒྲིབ་གཉིས་བྱང་ཞིང་ཚོགས་གཉིས་མྱུར་རྫོགས་ནས། །རྫོགས་པའི་སངས་རྒྱས་ཐོབ་
པར་མཛད་དུ་གསོལ། །དེ་མ་ཐོབ་ཀྱི་ཚེ་རབས་ཀུན་ཏུ་ཡང། །ལྷ་དང་མི་ཡི་བདེ་བ་མཆོག་ཐོབ་ནས། །ཐམས་ཅད་མཁྱེན་པ་སྒྲུབ་པར་བྱེད་པ་ལ། །བར་ཆད་གདོན་བགེགས་རིམས་དང་
ནད་ལ་སོགས། །དུས་མིན་འཆི་བར་གྱུར་པ་སྣ་ཚོགས་དང། །རྨི་ལམ་ངན་དང་མཚན་མ་ངན་པ་དང། །འཇིགས་པ་བརྒྱད་སོགས་ཉེ་བར་འཚེ་བ་རྣམས། །མྱུར་དུ་ཞི་ཞིང་མེད་པར་མཛད་
དུ་གསོལ། །འཇིག་རྟེན་འཇིག་རྟེན་ལས་ནི་འདས་པ་ཡི། །བཀྲ་ཤིས་བདེ་ལེགས་ཕུན་སུམ་ཚོགས་པ་རྣམས། །འཕེལ་ཞིང་རྒྱས་པའི་དོན་རྣམས་མ་ལུས་པ། །འབད་མེད་ལྷུན་གྱིས་

[140A]༄༅། །གྲུབ་པར་མཛད་དུ་གསོལ། །སྒྲུབ་ལ་བརྩོན་ཞིང་དམ་ཆོས་འཕེལ་བ་དང། །རྟག་ཏུ་ཁྱོད་སྒྲུབ་ཞལ་མཆོག་མཐོང་བ་དང། །སྟོང་ཉིད་དོན་རྟོགས་བྱང་སེམས་རིན་
པོ་ཆེ། །ཡར་ངོའི་ཟླ་ལྟར་འཕེལ་ཞིང་རྒྱས་པར་མཛོད། །རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་བས་
མངོན་སུམ་དུ། །ལུང་བསྟན་པ་ཡང་བདག་གིས་དེར་ཐོབ་ཤོག་བདག་གིས་ཚེ་རབས་སྔོན་ནས་བསྒྲུབས་པའི་ལྷ། །དུས་གསུམ་སངས་རྒྱས་ཀུན་གྱི་འཕྲིན་ལས་མ། །སྔོ་ལྗང་ཞལ་
གཅིག་ཕྱག་གཉིས་མྱུར་ཞི་མ། །ཡུམ་གྱུར་ཨུཏྤལ་བསྣམས་པའི་བཀྲ་ཤིས་ཤོག་རྒྱལ་ཡུམ་སྒྲོལ་མ་ཁྱེད་སྐུ་ཅི་འདྲ་དང། །འཁོར་དང་སྐུ་ཚེའི་ཚད་དང་ཞིང་ཁམས་དང། །ཁྱེད་
ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་སོགས་འགྱུར་བར་ཤོག་ཁྱེད་ལ་བསྟོད་ཅིང་གསོལ་བ་བཏབ་པའི་མཐུས། །བདག་སོགས་གང་དུ་གནས་པའི་ས་
ཕྱོགས་དེར། །ནད་དང་དབུལ་ཕོངས་འཐབ་རྩོད་ཞི་བ་དང། །ཆོས་དང་བཀྲ་ཤིས་འཕེལ་བར་མཛད་དུ་གསོལ། །ལེགས་བྲིས་དཔལ་གྱི་བདག་པོ་གསེར་གྱི་མངལ། །ལྷ་ཡི་བླ་

[140B] །པདྨོའི་གཉེན་སོགས་ལྷ་བརྒྱའི་གཙུག་རྒྱན་གྱིས། །ཞབས་པད་གུས་མཆོད་སྒྲོལ་མའི་ཞབས་ལ་འདུད། །ཐུགས་རྗེ་ཆེན་པོའི་ཐུགས་རྗེའི་རྣམ་
འཕྲུལ་གྱིས། །དུས་གསུམ་རྒྱལ་བའི་མཁྱེན་བརྩེ་ནུས་པ་རྣམས། །རབ་མཛེས་འཕྲིན་ལས་ལྷ་མོའི་སྐུར་བསྟན་ནས། །ཕོངས་པ་ཀུན་སྐྱོབ་སྒྲོལ་མའི་ཞབས་ལ་འདུད། །དབྱིངས་
རིག་རྣམ་དག་པདྨའི་གདན་སྟེང་ན། །མར་གད་མདོག་ཅན་ཞལ་གཅིག་ཕྱག་གཉིས་མ། །ལང་ཚོ་རབ་རྒྱས་གཡས་བརྐྱངས་གཡོན་བསྐུམ་ཞབས། །ཐབས་ཤེས་ཟུང་འགྲེལ་མ་ལ་
ཕྱག་འཚལ་ལོ། །ནུ་འབུར་རབ་རྒྱས་ཟག་མེད་བདེ་བའི་གཏེར། །ཞལ་རས་ཟླ་བ་རྒྱས་པའི་འཛུམ་དཀར་ཅན། །ཞི་བའི་ཉམས་ལྡན་ཐུགས་རྗེའི་སྤྱན་ཡངས་མ། །སེང་ལྡེང་ནགས་
ཀྱི་མཛེས་མ་ཁྱོད་ལ་འདུད། །གཡུ་ཡི་ལྗོན་ཤིང་ཡལ་ག་བརྐྱངས་འདྲ་བའི། །འཇམ་གཉེན་ཕྱག་གཡས་མཆོག་སྤྱིན་ཕྱག་རྒྱ་ནི། །མཁས་རྣམས་དངོས་གྲུབ་མཆོག་གི་དགའ་སྟོན་
ལ༑ །མགྲོན་དུ་འབོད་འདྲ་ཁྱོད་ལ་ཕྱག་འཚལ་ལོ། །ཕྱག་གཡོན་དཀོན་མཆོག་གསུམ་མཚོན་སྐྱབས་སྦྱིན་གྱིས། །འཇིགས་པ་བརྒྱ་ཕྲག་མཐོང་བའི་སྐྱེ་བོ་རྣམས། །མ་འཇིགས་ང་

[141A]༄༅། །ཡིས་མྱུར་དུ་བསྐྱབ་བོ་ཞེས། །གསལ་བར་མཚོན་པ་ཁྱེད་ལ་ཕྱག་འཚལ་ལོ། །ཕྱག་གཉིས་ཨུ་ཏྤལ་སྔོན་པོས་མཚན་པ་ནི། །འགྲོ་ཀུན་སྲིད་པའི་བདེ་ལ་མ་ཆགས་པར། །
ཐར་པ་ཆེན་པོའི་གྲོང་དུ་ཞུགས་ཤིག་ཅེས། །བརྩོན་པའི་ལྕག་གིས་བསྐུལ་འདྲ་ཁྱོད་ལ་འདུད། །པདྨ་རཱ་གའི་མདངས་ལྡན་འོད་དཔག་མེད། །མཉམ་བཞག་བདུད་རྩིས་གང་བའི་
ལྷུང་བཟེད་བསྣམས། །འཆི་མེད་དངོས་གྲུབ་སྩོལ་བས་སྤྱི་བོར་བརྒྱན། །བདག་གི་འཆི་བདག་འཇོམས་པ་ཁྱོད་ལ་འདུད། །ཚོགས་གཉིས་མཐོ་རིས་བཟོ་བོའི་འདུ་བྱེད་ཀྱིས། །
གཞལ་མེད་ལྷ་ཡི་ཡིད་བཞིན་ནོར་བུ་རྣམས། །མཛེས་མཛེས་གཅིག་ཏུ་བསྡུས་པའི་ཡིད་འཕྲོག་རྒྱན། །ཀུན་གྱིས་བརྒྱན་པ་ཁྱོད་ལ་ཕྱག་འཚལ་ལོ། །མར་གད་རི་བོས་འཇའ་ཚོན་
གྱོན་པ་བཞིན། །སྐུ་སྟོད་ལྷ་རྫས་གོས་ཀྱི་ག་ཤ་ཅན། །ཕྲ་ཞིང་ལྡེམ་ལ་མཛེས་པའི་རྐེད་སྐབས་ནི། །པཉྩ་ལི་ཀའི་ཤམ་ཐབས་འཛིན་ལ་འདུད། །གཡས་ན་མྱ་ངན་མེད་པའི་འོད་ཟེར་
ཅན། །ཞི་བའི་ཉམས་ལྡན་གསེར་མདོག་ཉི་འོད་འཕྲོ། །གཡོན་ན་རལ་གཅིག་ནམ་མཁའི་མཛེས་པ་འཕྲོག་ཁྲོ་ཆགས་བརྗིད་པས་མཛེས་པ་དེ་ལ་འདུད། །དྲུག་ལྡན་གླུ་དང་

[141B] །གདུགས་དཀར་རྔ་ཡབ་པོ་ཝང་གླིང་བུ་སོགས། །རབ་འབྱམས་མཆོད་རྫས་འཛིན་པའི་ལྷ་མོའི་ཚོགས། །ནམ་མཁའ་གང་བས་མཆོད་ལ་ཕྱག་འཚལ་ལོ། །
དཔལ་མོ་ལེགས་བརྗོད་མ་དང་རི་སྐྱེས་སོགས། །ཡིད་འོང་འཆི་མེད་བུ་མོ་སྟོང་དག་གིས། །ཁྱོད་དྲུང་དྲན་མོ་ཙམ་ཡང་ཐོབ་དཀའ་བ། །མཛེས་སྡུག་ལྷ་མོའི་སྐུ་ལ་ཕྱག་འཚལ་ལོ། །
ཐུགས་རྗེའི་ཆུ་འཛིན་རྒྱས་པའི་ཀློང་ཡངས་ནས། །གསུང་སྙན་ཚངས་དབྱངས་སྤྲིན་གྱི་རྔ་སྒྲ་ཅན། །གདུལ་བྱའི་འཛིན་མར་ཡན་ལག་བརྒྱད་ཆོས་ཆར། །ཀུན་ཏུ་འབེབས་མཁས་མ་ལ་ཕྱག་
འཚལ་ལོ། །ཤེས་བྱ་ཀུན་གཟིགས་ཡོན་ཏན་རྒྱ་མཚོའི་གཏེར། །ཇི་བཞིན་མ་ལུས་བརྗོད་པར་སུ་ཡིས་ནུས། །བློ་གྲོས་ཐོགས་མེད་སྟོབས་བཅུ་མངའ་པའི་ཐུགས། །མཁྱེན་རབ་མཐར་
མཐར་ཕྱིན་མ་ལ་ཕྱག་འཚལ་ལོ། །ཞི་བ་བརྙེས་ཀྱང་ཐུགས་རྗེའི་གཞན་དབང་གིས། །སྡུག་བསྔལ་རྒྱ་མཚོར་བྱིང་བའི་འགྲོ་བ་རྣམས། །ཐུགས་རྗེའི་ཕྱག་གིས་མྱུར་དུ་འདྲེན་མཛད་མ། །
བརྩེ་བ་མཐར་ཕྱིན་མ་ལ་ཕྱག་འཚལ་ལོ། །ཞི་རྒྱས་དབང་དང་དྲག་པོའི་འཕྲིན་ལས་རྣམས། །རྒྱ་མཚོའི་རླབས་བཞིན་དུས་ལས་མི་འདའ་བར། །ལྷུན་གྲུབ་རྒྱུན་མི་ཆད་པར་འཇུག་

[142A]༄༅། །མཛད་མ། །མཛད་པ་མཐར་ཕྱིན་མ་ལ་ཕྱག་འཚལ་ལོ། །འཇིགས་ཆེན་སྡུག་བསྔལ་བརྒྱད་དང་འབྱུང་པོའི་གདོན། །ཉོན་མོངས་ཤེས་བྱའི་སྒྲིབ་པའི་འཇིགས་པ་
རྣམས། །ཁྱོད་ཞབས་དྲན་པའི་མོད་ལ་སྐྱོབ་མཛད་མ། །ནུས་པ་མཐར་ཕྱིན་མ་ལ་ཕྱག་འཚལ་ལོ། །དེ་ལྟར་སྐྱབས་འོས་ཁྱོད་ཀྱིས་ཡུས་ཅན་རྣམས། །ནད་རིམས་གདོན་བགེགས་དུས་
མིན་འཆི་བ་དང། །རྨི་ལམ་ངན་དང་མཚན་མ་ངན་པ་སོགས། །འཇིགས་པ་ཀུན་ལས་མྱུར་དུ་བསྐྱབ་ཏུ་གསོལ། །འཇིག་ཚོགས་ལྟ་བའི་རི་སུལ་གནས་བཅས་ཏེ། །གཞན་
ལས་མཆོག་ཏུ་འཛིན་པས་སེམས་ཁེངས་ཤིང། །ཕ་རོལ་ཁྱད་དུ་གསོད་པའི་སྦར་ཁྱིམ་ཅན། །ང་རྒྱལ་སེང་གེའི་འཇིགས་པ་བསྐྱབ་ཏུ་གསོལ། །དྲན་ཤེས་ལྕགས་ཀྱུ་རྣོན་པོས་མ་
བརྟུལ་ཞིང། །འདོད་ཡོན་མྱོས་ཆུ་འཐུངས་པས་འཐོམས་པའི་མཐུས། །ལོག་པའི་ལམ་ཞུགས་གནོད་འཚེའི་མཆེ་བ་གཙིགས། །གཏི་མུག་གླང་པོའི་འཇིགས་པ་བསྐྱབ་ཏུ་
གསོལ། །ཚུལ་མིན་ཡིད་བྱེད་རླུང་གིས་བསྐུལ་བ་ལས། །ཉེས་སྤྱོད་དུད་སྤྲིན་འཁྲུག་པའི་ཀློང་དཀྱིལ་ན། །དགེ་བའི་ནགས་ཚལ་སྲེག་པའི་ནུས་པ་ཅན། །ཞེ་སྡང་མི་ཡི་

[142B] །མ་རིག་འཐིབས་པོའི་ཁུང་དུ་མངོན་ཞིན་ཅིང། །གཞན་འབྱོར་ཕུན་ཚོགས་མཐོང་ཚེ་མི་བཟོད་པར། །གདུག་པའི་དུག་གིས་མྱུར་དུ་ཁྱབ་བྱེད་པའི། །ཕྲག་དོག་
སྤྲུལ་གྱི་འཇིགས་པ་བསྐྱབ་ཏུ་གསོལ། །བརྟུལ་ཞུགས་དམན་པའི་འབྲོག་དགོན་འཇིགས་རུང་དང། །རྟག་ཆད་མྱ་ངན་ཐང་ལ་རབ་རྒྱུ་ཞིང། །ཕན་བདེའི་གྲོང་དང་དགོན་པ་ཀུན་
འཇོམས་པའི། །ལྟ་ངན་རྐུན་པོའི་འཇིགས་པ་བསྐྱབ་ཏུ་གསོལ། །མི་བཟད་སྲིད་པའི་བརྩོན་ཁང་ར་བ་རུ། །ལུས་ཅན་རང་དབང་མེད་པར་འཆིང་བྱེད་ཅིང། །སྲེད་པའི་སྒོ་ལྕགས་
དབྱེ་དཀས་འཁྱུད་པ་ཡི། །སེར་སྣའི་ལྕགས་སྒྲོག་འཇིགས་པ་བསྐྱབ་ཏུ་གསོལ། །ཤིན་ཏུ་བརྒལ་དཀའ་སྲིད་པའི་རྒྱུན་ཕྱོགས་ཁྱེར། །ལས་རླུང་དྲག་པོའི་རྐྱེན་དང་ཉེ་བ་ལས། །སྐྱེ་
རྒན་འཆིའི་རྦ་ཀློང་རབ་འཁྲུག་པའི། །འདོད་ཆགས་ཆུ་བོའི་འཇིགས་པ་བསྐྱབ་ཏུ་གསོལ། །ཀུན་ཏུ་རྨོངས་པའི་མཁའ་ལ་རབ་རྒྱུ་ཞིང། །ངེས་པ་དོན་དུ་གཉེར་ལ་ལྷག་པར་འཚེ། །
ཐར་བའི་སྲོག་ལ་རྒོལ་བའི་གདུག་པ་ཅན། །ཐེ་ཚོམ་ཤ་ཟའི་འཇིགས་པ་བསྐྱབ་ཏུ་གསོལ། །ཁྱོད་ལ་བསྟོད་ཅིང་གསོལ་བ་བཏབ་པའི་མཐུས། །དམ་ཆོས་སྒྲུབ་པའི་འགལ་རྐྱེན་ཞི་

[143A]༄༅། །བ་དང། །ཚེ་དང་བསོད་ནམས་དཔལ་དང་འབྱོར་པ་སོགས། །མཐུན་པའི་རྐྱེན་རྣམས་ཡིད་བཞིན་འགྲུབ་པར་མཛོད། །ཞིང་མཆོག་བདེ་བ་ཅན་དེར་འགྲོ་པ་
ཀུན། །འདྲེན་པ་འོད་དཔག་མེད་པས་རྗེས་བཟུང་ནས། །དཀའ་བ་བརྒྱ་ཕྲག་སྤྱད་པ་མེད་པར་ཡང། །མྱུར་དུ་སངས་རྒྱས་ས་ལ་རེག་གྱུར་ཅིག་བདག་ཀྱང་རྟག་ཏུ་ཚེ་རབས་
དྲན་པ་དང། །བྱང་ཆུབ་སེམས་དང་ནམ་ཡང་མི་འབྲལ་ཞིང། །རྒྱལ་སྲས་སྤྱོད་པ་རླབས་ཆེན་ཚོལ་བ་ལ། །བརྩོན་འགྲུས་ཆུ་བོའི་རྒྱུན་བཞིན་བསྟེན་པར་ཤོག་རང་དོན་སྒྲུབ་ལ་
ནམ་ཡང་མི་རེ་ཞིང། །གཞན་དོན་འབའ་ཞིག་སྒྲུབ་ལ་གཞོལ་བ་དང། །སྤྱན་དང་མངོན་ཤེས་སྨྲ་མཁས་བཟོད་པ་སོགས། །གཞན་དོན་བྱེད་པའི་རྐྱེན་རྣམས་ཚང་བར་ཤོག་རབ་
འབྱམས་ཞིང་དུ་རྒྱལ་བའི་དམ་ཆོས་ཀུན། །རྒྱས་པར་བྱེད་ལ་ནམ་ཡང་མི་ཞུམ་ཞིང། །རྟག་ཏུ་སེམས་ཅན་ཀུན་དོན་བསྒྲུབ་པའི་ཕྱིར། །རྒྱལ་བའི་གོ་འཕང་བདེ་བླག་ཐོབ་གྱུར་
   ༈    །འཁོར་བ་ལས་སྒྲོལ་ཏཱ་རེ་མ། །ཏུཏྟུ་ར་ཡིས་འཇིགས་བརྒྱད་སྒྲོལ། །ཏུ་རེས་ན་བ་རྣམས་ལས་སྒྲོལ། །སྒྲོལ་མ་ཡུམ་ལ་ཕྱག་འཚལ་ལོ། །པདྨ་དཀར་པོའི་དབུས་གནས་

[143B] །ཟླ་བ་ཡི་ནི་གདན་སྟེང་དུ། །རྡོ་རྗེའི་སྐྱིལ་ཀྲུང་བཅས་མཛད་མ། །མཆོག་སྦྱིན་མ་ལ་ཕྱག་འཚལ་ལོ། །སྟོན་ཀའི་ཟླ་བའི་མདངས་དང་ལྡན། །ཟླ་བ་ཡི་ནི་རྒྱབ་ཡོལ་ཅན། །སྣ་ཚོགས་
རྒྱན་གྱིས་རྣམ་པར་བཀྲ། །ཨུ་ཏྤལ་བསྣམས་ལ་ཕྱག་འཚལ་ལོ། །བཅུ་དྲུག་ལོ་ལོན་ལུས་དང་ལྡན། །རྫོགས་སངས་རྒྱས་ཀུན་དེ་ཡི་སྲས། །འདོད་སྦྱིན་སྐུ་དེ་འཆང་བའི་ཡུམ། །
འཕགས་མ་སྒྲོལ་མར་ཕྱག་འཚལ་ལོ། །འཁོར་ལོ་དཀར་པོའི་འོད་ཟེར་འབར། །རྩིབ་བརྒྱད་ལ་ནི་ཡི་གེ་བརྒྱད། །ཡོངས་སུ་བསྐོར་བའི་རྣམ་པ་ཅན། །འཁོར་ལོ་ཅན་ལ་ཕྱག་འཚལ་ལོ། །འཕགས་མ་སྒྲོལ་མ་སྒྲོལ་མཛད་ཡུམ། །ཡིད་བཞིན་འཁོར་ལོ་ཚེ་འཕེལ་མ། །ལྷ་མོ་ཁྱོད་ལ་གསོལ་བ་འདིས། །
བདག་གི་ཚེ་ཡི་བར་ཆད་དང། །ནད་དང་སྡུག་བསྔལ་ཐམས་ཅད་ལས། །ནུས་ལྡན་ཁྱོད་ཀྱིས་བསྐྱབ་ཏུ་གསོལ། །མཆོག་དང་ཐུན་མོང་དངོས་གྲུབ་ཀུན། །མ་ལུས་བདག་ལ་གནང་བར་
མཛོད། །འཕགས་མ་ཁྱོད་ལ་དད་བྱས་པས། །དེ་ལ་རྟག་ཏུ་བུ་བཞིན་དགོངས། །བདག་ཀྱང་ཁྱོད་ལ་གསོལ་འདེབས་ཀྱིས། །ཐུགས་རྗེའི་ལྕགས་ཀྱུས་བཟུང་དུ་གསོལ། །ལྷ་མོ་སྐུ་
མདོག་ཟླ་འདྲའི་མདོག་སྒེག་ཅིང་དུལ་བའི་ཆ་བྱད་ཅན། །གཟུགས་ལྡན་རིན་ཆེན་རྒྱན་གྱིས་སྤྲས། །མཛེས་པ་དར་གྱི་སྨད་གཡོགས་ཅན། །པདྨ་ཟླ་བའི་དབུས་གནས་སུ། །ཞབས་

[144A]༄༅། །གཉིས་རྡོ་རྗེ་སྐྱིལ་ཀྲུང་མཛད། །ཞལ་གཅིག་ཕྱག་གཉིས་འཛུམ་བག་ཅན། །དུས་གསུམ་སངས་རྒྱས་བསྐྱེད་པའི་ཡུམ། །ལྷ་མོ་ཁྱོད་ལ་རྟག་ཏུ་འདུད། །ཁྱོད་ལ་ཆ་ཚམ་
བསྟོད་པ་ཡིས། །བདག་ཅག་བྱང་ཆུབ་བསྒྲུབ་པ་ལ། །དུས་འདི་ནས་བཟུང་བྱང་ཆུབ་བར། །མི་མཐུན་རྐྱེན་རྣམས་ཞི་གྱུར་ཏེ། །མཐུན་རྐྱེན་ཕུན་སུམ་ཚོགས་པར་ཤོག་ཨོཾ་ཏཱ་རེ་ཏུཏྟཱ་
རེ་ཏུ་རེ་སཱ་ཧཱ། རྗེ་བཙུན་སྒྲོལ་མ་ཁྱོད་ཀྱིས་བདག་དང། ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཀྱི་ཚེ་དང་བསོད་ནམས་འཕེལ་ཞིང་རྒྱས་པར་མཛད་དུ་གསོལ་
བདག་གི་ཚེ་བསྲིང་བར་མཛད་དུ་གསོལ། །ནད་དང་གདོན་ཞི་བར་མཛད་དུ་གསོལ། །སྡིག་སྒྲིབ་ཐམས་ཅད་བྱང་བར་མཛད་དུ་གསོལ། །མཆོག་དང་ཐུན་མོང་གི་དངོས་གྲུབ་མྱུར་
དུ་ཐོབ་པར་མཛད་དུ་གསོལ། །མདོ་དང་རྒྱུད་སྡེ་རྒྱ་མཚོའི་དམ་ཆོས་ཀུན། །ལེགས་པར་རྟོགས་ནས་གཞན་ལ་འདོམས་པ་དང། །ཚུལ་བཞིན་སྒྲུབ་པའི་རྒྱལ་མཚན་འཛིན་པ་ལ། །
   ༈    །རྒྱ་གར་སྐད་དུ། ཨཱ་རྱ་མཉྫུ་ཤྲཱི་ནཱ་མ་སཾ་གི་ཏི། །བོད་སྐད་དུ། འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པ་

[144B] །དེ་ནས་དཔལ་ལྡན་རྡོ་རྗེ་འཆང། །གདུལ་དཀའ་འདུལ་བ་རྣམས་ཀྱི་མཆོག་དཔའ་བོ་འཇིག་རྟེན་གསུམ་ལས་རྒྱལ། །རྡོ་རྗེ་
དབང་ཕྱུག་གསང་བའི་རྒྱལ། །པད་མ་དཀར་པོ་རྒྱས་འདྲའི་སྤྱན། །པད་མ་རྒྱས་འདྲའི་ཞལ་མངའ་བ། །རང་གི་ལག་གིས་རྡོ་རྗེ་མཆོག་ཡང་དང་ཡང་དུ་གསོར་བྱེད་པ། །ཁྲོ་གཉེར་
རིམ་པར་ལྡན་ལ་སོགས། །ལག་ན་རྡོ་རྗེ་མཐའ་ཡས་པ། །དཔའ་བོ་གདུལ་དཀའ་འདུལ་བ་པོ། །འཇིགས་སུ་རུང་དང་དཔའ་བྱེད་ཅན། །རྡོ་རྗེ་རྩེ་མོ་རབ་འཕྲོ་བ། །རང་གི་ལག་
གིས་གསོར་བྱེད་པ། །སྙིང་རྗེ་ཆེ་དང་ཤེས་རབ་དང། །ཐབས་ཀྱིས་འགྲོ་དོན་བྱེད་པའི་མཆོག་དགའ་མགུ་རངས་པའི་བསམ་པ་ཅན། །ཁྲོ་བོའི་ལུས་ཀྱི་གཟུགས་ལྡན་པ། །སངས་
རྒྱས་འཕྲིན་ལས་བྱེད་པའི་མགོན། །ལུས་བཏུད་རྣམས་དང་ལྷན་ཅིག་ཏུ། །དེ་བཞིན་གཤེགས་པ་བཅོམ་ལྡན་འདས། །རྫོགས་སངས་རྒྱས་ལ་ཕྱག་འཚལ་ནས། །ཐལ་མོ་སྦྱར་བར་བྱས་ནས་
ནི། །སྤྱན་སྔར་འདུག་སྟེ་འདི་སྐད་གསོལ། །ཁྱབ་བདག་བདག་ལ་སྨན་པ་དང། །བདག་དོན་བདག་ལ་ཐུགས་བརྩེའི་ཕྱིར། །སྒྱུ་འཕྲུལ་དྲ་བས་མངོན་རྫོགས་པའི། །བྱང་ཆུབ་ཅི་ནས་

[145A]༄༅། །བདག་ཐོབ་མཇོད། །ཉོན་མོངས་པས་ནི་སེམས་དཀྲུགས་ཤིང། །མི་ཤེས་འདམ་དུ་བྱིང་བ་ཡི། །སེམས་ཅན་ཀུན་ལ་སྨན་པ་དང། །བླ་མེད་འབྲས་བུ་ཐོབ་བྱའི་ཕྱིར། །
རྫོགས་པའི་སངས་རྒྱས་བཅོམ་ལྡན་འདས། །འགྲོ་བའི་བླ་མ་སྟོན་པ་པོ། །དམ་ཚིག་ཆེན་པོ་དེ་ཉིད་མཁྱེན། །དབང་པོ་བསམ་པ་མཁྱེན་མཆོག་གིས། །བཅོམ་ལྡན་འདས་ཀྱི་ཡེ་ཤེས་
སྐུ། །གཙུག་ཏོར་ཆེན་པོ་ཚིག་གི་བདག་ཡེ་ཤེས་སྐུ་སྟེ་རབ་བྱུང་བ། །འཇམ་དཔལ་ཡེ་ཤེས་སེམས་དཔའ་ཡི། །མིང་ནི་ཡང་དག་བརྗོད་པའི་མཆོག་དོན་ཟབ་དོན་ནི་རྒྱ་ཆེ་ཞིང། །
དོན་ཆེན་མཚུངས་མེད་རབ་ཞི་བ། །ཐོག་མ་བར་དང་མཐར་དགེ་བ། །འདས་པའི་སངས་རྒྱས་རྣམས་ཀྱིས་གསུངས། །མ་འོངས་རྣམས་ཀྱང་གསུང་འགྱུར་ལ། །ད་ལྟར་བྱུང་བའི་རྫོགས་
སངས་རྒྱས། །ཡང་དང་ཡང་དུ་གསུང་བ་གང། །རྒྱུད་ཆེན་སྒྱུ་འཕྲུལ་དྲ་བ་ལས། །རྡོ་རྗེ་འཆང་ཆེན་གསང་སྔགས་འཆང། །དཔག་མེད་རྣམས་ཀྱི་བཀའ་བཞིན་དུ། །གླུ་
བླངས་གང་ལགས་བཤད་དུ་གསོལ། །མགོན་པོ་རྫོགས་སངས་རྒྱས་ཀུན་གྱི། །གསང་འཛིན་ཅི་ནས་བདག་འགྱུར་ཕྱིར། །ངེས་པར་འབྱུང་གི་བར་དུ་འདི། །བདག་གིས་བསམ་པ་

[145B] །ཉོན་མོངས་མ་ལུས་བསལ་བ་དང། །མི་ཤེས་མ་ལུས་སྤང་བའི་ཕྱིར། །བསམ་པའི་ཁྱད་པར་ཇི་བཞིན་དུ། །སེམས་ཅན་རྣམས་ལ་བཤད་པར་འཚལ། །གསང་
དབང་ལག་ན་རྡོ་རྗེ་ཡིས། །དེ་བཞིན་གཤེགས་ལ་དེ་སྐད་དུ། །གསོལ་ནས་ཐལ་མོ་སྦྱར་བྱས་ཏེ། །ལུས་བཏུད་ནས་ནི་སྤྱན་སྔར་འདུག། །དེ་ནས་བཅོམ་ལྡན་ཤཱཀྱ་ཐུབ། །རྫོགས་པའི་
སངས་རྒྱས་རྐང་གཉིས་མཆོག་ཉིད་ཀྱི་ཞལ་ནས་ལྗགས་བཟང་བ། །རིང་ཞིང་ཡངས་པར་བརྐྱང་མཛད་དེ། །འཇིག་རྟེན་གསུམ་པོ་སྣང་བྱེད་ཅིང། །བདུད་བཞིའི་དགྲ་རྣམས་
འདུལ་བྱེད་བ། །སེམས་ཅན་རྣམས་ཀྱི་ངན་སོང་གསུམ། །སྦྱོང་བར་བྱེད་པའི་འཛུམ་བསྟན་ནས། །ཚངས་པའི་གསུང་ནི་སྙན་པ་ཡིས། །འཇིག་རྟེན་གསུམ་པོ་ཀུན་བཀང་སྟེ། །ལག་
ན་རྡོ་རྗེ་སྟོབས་པོ་ཆེ། །གསང་དབང་ལ་ནི་སླར་གསུངས་པ། །སྙིང་རྗེ་ཆེ་དང་ལྡན་གྱུར་པས། །འགྲོ་ལ་ཕན་པའི་དོན་དུ་ཁྱོད། །ཡེ་ཤེས་ལུས་ཅན་འཇམ་དཔལ་གྱི། །མིང་བརྗོད་པ་ནི་
དོན་ཆེ་བ། །དག་པར་བྱེད་ཅིང་སྡིག་སེལ་བ། །ང་ལས་ཉན་པར་བརྩོན་པ་ནི། །ལེགས་སོ་དཔལ་ལྡན་རྡོ་རྗེ་འཆང། །ལག་ན་རྡོ་རྗེ་ཁྱོད་ལེགས་སོ། །གསང་བའི་བདག་པོ་དེ་ཕྱིར་ངས་

[146A]༄༅། །ཁྱོད་ལ་ལེགས་པར་བསྟན་པར་བྱ། །ཁྱོད་ནི་རྩེ་གཅིག་ཡིད་ཀྱིས་ཉོན། །བཅོམ་ལྡན་དེ་ནི་ལེགས་ཞེས་གསོལ། །དེ་ནས་བཅོམ་ལྡན་ཤཱཀྱ་ཐུབ། །གསང་སྔགས་
རིགས་ཆེན་ཐམས་ཅད་དང། །གསང་སྔགས་རིག་སྔགས་འཆང་བའི་རིགས། །རིགས་གསུམ་ལ་ནི་རྣམ་པར་གཟིགས། །འཇིག་རྟེན་འཇིག་རྟེན་འདས་པའི་རིགས། །འཇིག་རྟེན་
སྣང་བྱེད་རིགས་ཆེན་དང། །ཕྱག་རྒྱ་ཆེན་པོའི་རིགས་མཆོག་དང། །རིགས་ཆེན་གཙུག་ཏོར་ཆེར་གཟིགས་ནས། །ཚིག་གི་བདག་པོས་ཚིགས་སུ་བཅད། །གསང་སྔགས་རྒྱལ་པོ་
དྲུག་ལྡན་ཞིང། །གཉིས་སུ་མེད་པར་འབྱུང་བ་དང། །མི་སྐྱེ་ཆོས་ཅན་འདི་གསུངས་པ། ཨ་ཨཱ། ཨི་ཨཱི། ཨུ་ཨཱུ། ཨེ་ཨཻ། ཨོ་ཨཽ། ཨཾ་ཨཿ་སྠི་ཏོ་ཧྲྀ་དེ། ཛྙཱ་ན་མའུ་རྟི་ར་ཧཾ་བུད་དཧོ་
བུ་དྡྷཱ་ནཱཾ། ཧྱ་དྷཱ་བྲྟྟི་ནཱཾ། ཨོཾ་བྫྲ་ཏཱི་ཀྵྞདུ་ཁ་ཙེཚ་ད་པྲ་ཛྙཱ་ཛྙཱ་ན་མའུ་རྟྟ་ཡེ། ཛྙཱ་ན་ཀཱ་ཡ་ཝཱ་གའི་ཤྭ་ར་ཨ་ར་པ་ཙ་ན་ཡ་ཏེན་མ། འདི་ལྟར་སངས་རྒྱས་བཅོམ་ལྡན་འདས། །རྫོགས་པའི་སངས་
རྒྱས་ཨ་ལས་བྱུང། །ཨ་ནི་ཡིག་འབྲུ་ཀུན་གྱི་མཆོག་དོན་ཆེན་ཡི་གེ་དམ་པ་ཡིན། །ཁོང་ནས་འབྱུང་བ་སྐྱེ་བ་མེད། །ཚིག་ཏུ་བརྗོད་པ་སྤངས་པ་སྟེ། །བརྗོད་པ་ཀུན་གྱི་རྒྱུ་ཡི་

[146B]ཚིག་ཀུན་རབ་ཏུ་གསལ་བར་བྱེད། །མཆོད་པ་ཆེན་པོ་འདོད་ཆགས་ཆེ། །སེམས་ཅན་ཐམས་ཅད་དགའ་བར་བྱེད། །མཆོད་པ་ཆེན་ཕོ་ཞེ་སྡང་ཆེ། །ཉོན་མོངས་ཀུན་གྱི་དགྲ་ཆེ་བ། །
མཆོད་པ་ཆེན་པོ་གཏི་མུག་ཆེ། །གཏི་མུག་བློ་སྟེ་གཏི་མུག་སེལ། །མཆོད་པ་ཆེན་པོ་ཁྲོ་པ་ཆེ། །ཁྲོ་བ་ཆེན་པོ་དགྲ་ཆེ་བ། །མཆོད་པ་ཆེན་པོ་ཆགས་པ་ཆེ། །ཆགས་པ་ཐམས་ཅད་སེལ་བར་
བྱེད། །འདོད་པ་ཆེན་པོ་བདེ་བ་ཆེ། །དགའ་བ་ཆེན་པོ་མགུ་བ་ཆེ། །གཟུགས་ཆེ་ལུས་ཀྱང་ཆེ་བ་སྟེ། །ཁ་དོག་ཆེ་ཞིང་ལུས་བོངས་ཆེ། །མིང་ཡང་ཆེ་ཞིང་རྒྱ་ཆེ་བ། །དཀྱིལ་འཁོར་ཆེན་པོ་
ཡངས་པ་ཡིན། །ཤེས་རབ་མཚོན་ཆེན་འཆང་བ་སྟེ། །ཉོན་མོངས་ལྕགས་ཀྱུ་ཆེ་བའི་མཆོག་གྲགས་ཆེན་སྙན་གྲགས་ཆེན་པོ་སྟེ། །སྣང་བ་ཆེན་པོ་གསལ་བ་ཆེ། །མཁས་པ་སྒྱུ་འཕྲུལ་
ཆེན་པོ་འཆང། །སྒྱུ་འཕྲུལ་ཆེན་པོ་དོན་གྲུབ་པ། །སྒྱུ་འཕྲུལ་ཆེན་པོའི་དགའ་བས་དགའ། །སྒྱུ་འཕྲུལ་ཆེན་པོའི་མིག་འཕྲུལ་ཅན། །སྦྱིན་བདག་ཆེན་པོ་གཙོ་བོ་སྟེ། །ཚུལ་ཁྲིམས་ཆེན་པོ་
འཆང་བའི་མཆོག་བཟོད་ཆེན་འཆང་བ་བརྟན་པ་པོ། །བརྩོན་འགྲུས་ཆེན་པོ་བརྟུལ་བ་ཡིན། །བསམ་གཏན་ཆེན་པོ་ཏིང་འཛིན་གནས། །ཤེས་རབ་ཆེན་པོའི་ལུས་འཆང་བ། །སྟོབས་

[147A]༄༅། །པོ་ཆེ་ལ་ཐབས་ཆེ་བ། །སྨོན་ལམ་ཡེ་ཤེས་རྒྱ་མཚོ་སྟེ། །བྱམས་ཆེན་རང་བཞིན་དཔག་ཏུ་མེད། །སྙིང་རྗེ་ཆེན་པོ་བློ་ཡི་མཆོག་ཤེས་རབ་ཆེན་པོ་བློ་ཆེན་ལྡན། །མཁས་པ་
ཆེན་པོ་ཐབས་ཆེ་བ། །རྫུ་འཕྲུལ་ཆེན་པོ་སྟོབས་དང་ལྡན། །ཤུགས་ཆེན་མགྱོགས་པ་ཆེན་པོ་སྟེ། །རྫུ་འཕྲུལ་ཆེན་པོ་ཆེར་གྲགས་པ། །སྟོབས་ཆེན་ཕ་རོལ་གནོན་པ་པོ། །སྲིད་པའི་
རི་བོ་ཆེན་པོ་འཇོམས། །མཁྲེགས་ཤིང་རྡོ་རྗེ་ཆེན་པོ་འཆང། །དྲག་པོ་ཆེན་པོ་དྲག་ཤུལ་ཆེ། །འཇིགས་ཆེན་འཇིགས་པར་བྱེད་པ་པོ། །མགོན་པོ་རིགས་མཆོག་ཆེན་པོ་སྟེ། །བླ་མ་
གསང་སྔགས་ཆེ་བའི་མཆོག་ཐེག་པ་ཆེན་པོའི་ཚུལ་ལ་གནས། །ཐེག་པ་ཆེན་པོའི་ཚུལ་གྱི་མཆོག་སངས་རྒྱས་རྣམ་པར་སྣང་མཛད་ཆེ། །ཐུབ་པ་ཆེན་པོ་ཐུབ་ཆེན་ལྡན། །གསང་སྔགས་
ཚུལ་ཆེན་ལས་བྱུང་བ། །གསང་སྔགས་ཚུལ་ཆེན་བདག་ཉིད་ཅན། །ཕ་རོལ་ཕྱིན་བཅུ་ཐོབ་པ་སྟེ། །ཕ་རོལ་ཕྱིན་པ་བཅུ་ལ་གནས། །ཕ་རོལ་ཕྱིན་བཅུ་དག་པ་སྟེ། །ཕ་རོལ་ཕྱིན་པ་
བཅུ་ཡི་ཚུལ། །མགོན་པོ་ས་བཅུའི་དབང་ཕྱུག་སྟེ། །ས་བཅུ་ལ་ནི་གནས་པ་པོ། །ཤེས་བཅུ་རྣམ་དག་བདག་ཉིད་ཅན། །ཤེས་བཅུ་རྣམ་དག་འཆང་བ་པོ། །རྣམ་པ་བཅུ་པོ་དོན་

[147B] །ཐུབ་དབང་སྟོབས་བཅུ་ཁྱབ་པའི་བདག་ཀུན་གྱི་དོན་ནི་མ་ལུས་བྱེད། །རྣམ་བཅུ་དབང་ལྡན་ཆེ་བ་པོ། །ཐོག་མ་མེད་པ་སྤྲོས་མེད་བདག་དེ་བཞིན་ཉིད་བདག་དག་
པའི་བདག་བདེན་པར་སྨྲ་ཞིང་ཚིག་མི་འགྱུར། །ཇི་སྐད་སྨྲས་པ་དེ་བཞིན་བྱེད། །གཉིས་སུ་མེད་དང་གཉིས་མེད་སྟོན། །ཡང་དག་མཐའ་ལ་རྣམ་པར་གནས། །བདག་མེད་སེང་
གེའི་སྒྲ་དང་ལྡན། །མུ་སྟེགས་རི་དྭགས་ངན་འཇིགས་བྱེད། །ཀུན་ཏུ་འགྲོ་བའི་དོན་ཡོད་སྟོབས། །དེ་བཞིན་གཤེགས་པའི་ཡིད་ལྟར་མགྱོགས། །རྒྱལ་བ་དགྲ་རྒྱལ་རྣམ་པར་རྒྱལ། །
འཁོར་ལོས་སྒྱུར་བ་སྟོབས་པོ་ཆེ། །ཚོགས་ཀྱི་སློབ་དཔོན་ཚོགས་ཀྱི་མཆོག་ཚོགས་རྗེ་ཚོགས་བདག་དབང་དང་ལྡན། །མཐུ་ཆེན་གཅེས་པར་འཛིན་པ་སྟེ། །ཚུལ་ཆེན་གཞན་གྱི་དྲིང་
མི་འཇོག་ཚིག་རྗེ་ཚིག་བདག་སྨྲ་མཁས་པ། །ཚིག་ལ་དབང་བ་ཚིག་མཐའ་ཡས། །ཚིག་བདེན་པ་དང་བདེན་པར་སྨྲ། །བདེན་པ་བཞི་ནི་སྟོན་པ་པོ། །ཕྱིར་མི་ལྡོག་པ་ཕྱིར་མི་འོང། །
འདྲེན་པ་རང་རྒྱལ་བསེ་རུའི་ཚུལ། །ངེས་འབྱུང་སྣ་ཚོགས་ལས་བྱུང་བ། །འབྱུང་བ་ཆེན་པོ་རྒྱུ་གཅིག་པུ། །དགེ་སློང་དགྲ་བཅོམ་ཟག་པ་ཟད། །འདོད་ཆགས་བྲལ་བས་དབང་པོ་ཐུལ། །

[148A]༄༅། །བདེ་བ་བརྙེས་པས་འཇིགས་མེད་ཐོབ། །བསིལ་བར་གྱུར་པ་རྙོག་པ་མེད། །རིག་པ་དང་ནི་རྐང་པར་ལྡན། །བདེ་གཤེགས་འཇིག་རྟེན་རིག་པའི་མཆོག་བདག་གིར་མི་
འཛིན་དར་མི་འཛིན། །བདེན་པ་གཉིས་ཀྱི་ཚུལ་ལ་གནས། །འཁོར་བའི་ཕ་རོལ་མཐར་སོན་པ། །བྱ་བ་བྱས་པ་སྐམ་སར་གནས། །ཤེས་པ་འབའ་ཞིག་དེས་གསལ་བ། །ཤེས་རབ་
མཚོན་ཆས་རྣམ་འཇོམས་པ། །དམ་ཆོས་ཆོས་རྒྱལ་གསལ་བར་ལྡན། །འཇིག་རྟེན་སྣང་བར་བྱེད་པའི་མཆོག་ཆོས་ཀྱི་དབང་ཕྱུག་ཆོས་ཀྱི་རྒྱལ། །ལེགས་པའི་ལམ་ནི་སྟོན་པ་པོ། །
དོན་གྲུབ་བསམ་པ་གྲུབ་པ་སྟེ། །ཀུན་ཏུ་རྟོགས་པ་ཐམས་ཅད་སྤངས། །རྣམ་པར་མི་རྟོག་དབྱིངས་མི་ཟད། །ཆོས་དབྱིངས་དམ་པ་ཟད་མི་ཤེས། །བསོད་ནམས་ལྡན་པ་བསོད་ནམས་
ཚོགས། །ཡེ་ཤེས་ཡེ་ཤེས་འབྱུང་གནས་ཆེ། །ཡེ་ཤེས་ལྡན་པ་ཡོད་མེད་ཤེས། །ཚོགས་གཉིས་ཚོགས་ནི་བསགས་པ་པོ། །རྟག་པ་ཀུན་རྒྱལ་རྣལ་འབྱོར་ཅན། །བསམ་གཏན་
བསམ་བྱ་བློ་ལྡན་མཆོག་སོ་སོ་རང་རིག་མི་གཡོ་བ། །མཆོག་གི་དང་པོ་སྐུ་གསུམ་འཆང། །སངས་རྒྱས་སྐུ་ལྔའི་བདག་ཉིད་ཅན། །ཁྱབ་བདག་ཡེ་ཤེས་ལྔ་ཡི་བདག་སངས་རྒྱས་

[148B] །སྤྱན་སྔ་ཆགས་པ་མེད་པ་འཆད། །སངས་རྒྱས་ཐམས་ཅད་སྐྱེད་པ་པོ། །སངས་རྒྱས་སྲས་པོ་དམ་པའི་མཆོག་ཤེས་བས་སྲིད་འབྱུང་སྐྱེ་གནས་མེད། །ཆོས་ལས་
འབྱུང་བ་སྲིད་བ་སེལ། །གཅིག་པུ་སྲ་མཁྲེགས་རྡོ་རྗེའི་བདག་སྐྱེས་མ་ཐག་ཏུ་འགྲོ་བའི་བདག་ནམ་མཁའ་ལས་བྱུང་རང་བྱུང་བ། །ཤེས་རབ་ཡེ་ཤེས་མེ་བོ་ཆེ། །འོད་ཆེན་རྣམ་པར་
སྣང་བར་བྱེད། །ཡེ་ཤེས་སྣང་བ་ལམ་མེ་བ། །འགྲོ་བའི་མར་མེ་ཡེ་ཤེས་སྒྲོན། །གཟི་བརྗིད་ཆེན་པོ་འོད་གསལ་བ། །སྔགས་མཆོག་མངའ་བདག་རིག་སྔགས་རྒྱལ། །གསང་སྔགས་རྒྱལ་པོ་
དོན་ཆེན་བྱེད། །གཙུག་ཏོར་ཆེན་པོ་རྨད་བྱུང་གཙུག་ནམ་མཁའི་བདག་པོ་སྣ་ཚོགས་སྟོན། །སངས་རྒྱས་ཀུན་བདག་དངོས་པོ་མཆོག་འགྲོ་ཀུན་དགའ་བའི་མིག་དང་ལྡན། །སྣ་ཚོགས་
གཟུགས་ཅན་སྐྱེད་པ་པོ། །མཆོད་ཅིང་བརྗོད་པ་དྲང་སྲོང་ཆེ། །རིགས་གསུམ་འཆང་བ་གསང་སྔགས་འཆང། །དམ་ཚིག་ཆེན་པོ་གསང་སྔགས་འཛིན། །གཙོ་བོ་དཀོན་མཆོག་གསུམ་
འཛིན་པ། །ཐེག་པ་མཆོག་གསུམ་སྟོན་པ་པོ། །དོན་ཡོད་ཞགས་པ་རྣམ་པར་རྒྱལ། །འཛིན་པ་ཆེན་པོ་རྡོ་རྗེ་ཞགས། །རྡོ་རྗེ་ལྕགས་ཀྱུ་ཞགས་པ་ཆེ། །རྡོ་རྗེ་འཇིགས་བྱེད་འཇིགས་པར་

[149A]༄༅། །བྱེད། །ཁྲོ་བོའི་རྒྱལ་པོ་གདོང་དྲུག་འཇིགས། །མིག་དྲུག་ལག་དྲུག་སྟོབས་དང་ལྡན། །ཀེང་རུས་མཆེ་བ་གཙིགས་པ་པོ། །ཧ་ལ་ཧ་ལ་གདོང་བརྒྱ་པ། །གཤིན་རྗེ་
གཤེད་པོ་བགེགས་ཀྱི་རྒྱལ། །རྡོ་རྗེ་ཤུགས་ཆེན་འཇིགས་བྱེད་པ། །རྡོ་རྗེ་དྲག་པོ་རྡོ་རྗེ་སྙིང། །སྒྱུ་འཕྲུལ་རྡོ་རྗེ་གསུས་པོ་ཆེ། །རྡོ་རྗེ་ལས་སྐྱེས་རྡོ་རྗེའི་བདག་རྡོ་རྗེའི་སྙིང་པོ་མཁའ་
འདྲ་བ། །མི་གཡོ་རལ་པ་གཅིག་གིས་བསྒྱིངས། །གླང་ཆེན་ཀོ་རློན་གོས་སུ་གྱོན། །གྲགས་ཆེན་ཧ་ཧ་ཞེས་སྒྲོག་པ། །ཧི་ཧཱི་ཞེས་སྒྲོགས་འཇིགས་པར་བྱེ། །གད་མོ་ཆེན་མོ་གད་
རྒྱངས་ཅན། །རྡོ་རྗེ་གད་མེ་ཆེར་སྒྲོགས་པ། །རྡོ་རྗེ་སེམས་དཔའ་སེམས་དཔའ་ཆེ། །རྡོ་རྗེ་རྒྱལ་པོ་བདེ་བ་ཆེ། །རྡོ་རྗེ་དྲག་པོ་དགའ་བ་ཆེ། །རྡོ་རྗེ་ཧཱུཾ་སྟེ་ཧཱུཾ་ཞེས་སྒྲོགས་མཚོན་དུ་
རྡོ་རྗེའི་མདའ་ཐོགས་པ། །རྡོ་རྗེ་རལ་གྲིས་མ་ལུས་གཅོད། །རྡོ་རྗེ་ཀུན་འཆང་རྡོ་རྗེ་ཅན། །རྡོ་རྗེ་གཅིག་པུ་གཡུལ་སེལ་བ། །རྡོ་རྗེ་འབར་བ་མིག་མི་བཟང། །སྐྲ་ཡང་རྡོ་རྗེ་འབར་བ་
སྟེ༑ །རྡོ་རྗེ་འབེབས་པ་འབེབས་པ་ཆེ། །མིག་བརྒྱ་པ་སྟེ་རྡོ་རྗེའི་མིག་ལུས་ནི་རྡོ་རྗེའི་བ་སྤུ་ཅན། །རྡོ་རྗེའི་སྤུ་ནི་གཅིག་པུའི་ལུས། །སེན་མོ་སྐྱེས་བ་རྡོ་རྗེའི་རྩེ། །རྡོ་རྗེའི་སྙིང་པོ་

[149B] །རྡོ་རྗེ་འཕྲེང་ཐོགས་དཔལ་དང་ལྡན། །རྡོ་རྗེའི་རྒྱན་གྱིས་བརྒྱན་བ་སྟེ། །གད་རྒྱངས་ཧ་ཧ་ངེས་པར་སྒྲོགས་ཡི་གེ་དྲུག་པ་རྡོ་རྗེའི་སྒྲ། །འཇམ་དབྱངས་ཆེན་པོ་སྒྲ་ཆེ་བ། །
འཇིག་རྟེན་གསུམ་ན་སྒྲ་གཅིག་པ། །ནམ་མཁའི་མཐའ་ཀླས་སྒྲ་སྒྲགས་པ། །སྒྲ་དང་ལྡན་པ་རྣམས་ཀྱི་མཆོག་ཡང་དག་བདག་མེད་དེ་བཞིན་ཉིད། །ཡང་དག་མཐའ་སྟེ་ཡི་གེ་མེད། །
སྟོང་ཉིད་སྨྲ་བའི་ཁྱུ་མཆོག་སྡེ། །ཟབ་ཅིང་རྒྱ་ཆེའི་སྒྲ་སྒྲོག་པ། །ཆོས་ཀྱི་དུང་སྟེ་སྒྲ་ཆེན་ལྡན། །ཆོས་ཀྱི་གཎྜི་སྒྲ་བོ་ཆེ། །མི་གནས་མྱ་ངན་འདས་པ་པོ། །ཕྱོགས་བཅུ་ཆོས་ཀྱི་རྔ་བོ་ཆེ། །གཟུགས་
མེད་གཟུགས་བཟང་དམ་པ་སྟེ། ། སྣ་ཚོགས་གཟུགས་ཅན་ཡིད་ལས་སྐྱེས། །གཟུགས་རྣམས་ཐམས་ཅད་སྣང་བའི་དཔལ། །གཟུགས་བརྙན་མ་ལུས་འཆང་བ་པོ། །ཚུགས་པ་མེད་ཅིང་ཆེ་བར་
གྲགས། །ཁམས་གསུམ་དབང་ཕྱུག་ཆེན་པོ་སྟེ། །འཕགས་ལམ་ཤེན་ཏུ་མཐོ་ལ་གནས། །དང་པོ་ཆེན་བོ་ཆོས་ཀྱི་ཏོག་འཇིག་རྟེན་གསུམ་ན་གཞོན་ལུས་གཅིག་གནས་བརྟན་རྒན་
པོ་སྐྱེ་དགུའི་བདག་སུམ་ཅུ་རྩ་གཉིས་མཚན་འཆང་བ། །སྡུག་གུ་འཇིག་རྟེན་གསུམ་ན་མཛེས། །འཇིག་རྟེན་ཤེས་ལེགས་སློབ་དཔོན་ཏེ། །འཇིག་རྟེན་སློབ་དཔོན་འཇིགས་པ་མེད། །

[150A]༄༅། །མགོན་སྐྱབས་འཇིག་རྟེན་ཡིད་གཅུགས་པ། །སྐྱབས་དད་སྐྱོབ་པ་བླ་ན་མེད། །ནམ་མཁའི་མཐའ་ཀླས་ལོངས་སྤྱོད་པ། །ཐམས་ཅད་མཁྱེན་པའི་ཡེ་ཤེས་མཚོ། །མ་རིག་
སྒོ་ངའི་སྦུབས་འབྱེད་པ། །སྲིད་པའི་དྲ་བ་འཇོམས་པ་པོ། །ཉོན་མོངས་མ་ལུས་ཞི་བྱེད་པ། །འཁོ་བའི་རྒྱ་མཚོའི་ཕ་རོལ་ཕྱིན། །ཡེ་ཤེས་དབང་བསྐུར་ཅོད་པན་ཅན། །རྫོགས་པའི་
སངས་རྒྱས་རྒྱན་དུ་ཐོགས། །སྡུག་བསྔལ་གསུམ་གྱི་སྡུག་བསྔལ་ཞི། །གསུམ་སེལ་མཐའ་ཡས་གྲོལ་གསུམ་ཐོབ། །སྒྲིབ་པ་ཀུན་ལས་ངེས་པར་གྲོལ། །མཁའ་ལྟར་མཉམ་པ་ཉིད་
ལ་གནས། །ཉོན་མོངས་དྲི་མ་ཀུན་ལས་འདས། །དུས་གསུམ་དུས་མེད་རྟོགས་པ་པོ། །སེམས་ཅན་ཀུན་གྱི་གླུ་ཆེན་པོ། །ཡོན་ཏན་ཐོད་ཅན་རྣམས་ཀྱི་ཐོད། །ཉོན་མོངས་ཀུན་ལས་རྣམ་
གྲོལ་བ། །ནམ་མཁའི་ལམ་ལ་རབ་གནས་པ། །ཡིད་བཞིན་ནོར་བུ་ཆེན་པོ་འཆང། །ཁྱབ་བདག་རིན་ཆེན་ཀུན་གྱི་བདག་དཔག་བསམ་ཤིང་ཆེན་རྒྱས་པ་སྟེ། །བུམ་པ་བཟང་པོ་
ཆེ་བའི་མཆོག་བྱེད་པ་སེམས་ཅན་ཀུན་དོན་བྱེད། །ཕན་འདོད་སེམས་ཅན་མཉེས་གཤིན་པ། །བཟང་ངན་ཤེས་ཤིང་དུས་ཤེས་ལ། །ཁྱབ་བདག་དམ་ཤེས་དམ་ཚིག་ལྡན། །དུས་

[150B] །རྣམ་གྲོལ་གསུམ་ལ་མཁས་པ་པོ། །ཡོན་ཏན་ལྡན་ཞིང་ཡོན་ཏན་ཤེས། །ཆོས་ཤེས་བཀྲ་ཤིས་བཀྲ་ཤིས་འབྱུང། །བཀྲ་ཤིས་ཀུན་གྱིས་བཀྲ་ཤིས་པ། །གྲགས་
པའི་བཀྲ་ཤིས་སྙན་གྲགས་དགེ་དབུགས་འབྱིན་ཆེན་པོ་དགའ་སྟོན་ཆེ། །དགའ་ཆེན་རོལ་མོ་ཆེན་པོ་སྟེ། །བཀུར་སྟི་རིམ་གྲོ་ཕུན་སུམ་ཚོགས། །མཆོག་ཏུ་དགའ་བའི་གྲགས་བདག་དཔལ་
མཆོག་ལྡན་མཆོག་སྦྱིན་གཙོ་བོ་སྟེ། །སྐྱབས་ཀྱི་དམ་པ་སྐྱབས་སུ་འོས། །འཇིག་ཆེན་དགྲ་སྟེ་རབ་ཀྱི་མཆོག་འཇིགས་པ་མ་ལུས་སེལ་པ་པོ། །གཙུག་ཕུད་ཕུད་བུ་ལྕང་ལོ་ཅན། །རལ་
པ་མུཉྫ་ཅོད་པན་ཐོགས། །གདོང་ལྔ་གཙུག་ཕུད་ལྔ་དང་ལྡན། །ཟུར་ཕུད་ལྔ་པ་མེ་ཏོག་ཐོང། །མགོ་ཟླུམ་བརྟུལ་ཞུགས་ཆེན་པོ་པ། །ཚངས་པར་སྤྱོད་པ་བརྟུལ་ཞུགས་མཆོག་དཀའ་
ཐུབ་མཐར་ཕྱིན་དཀའ་ཐུབ་ཆེ། །གཙང་གནས་དམ་པ་གོའུ་ཏམ། །བྲམ་ཟེ་ཚངས་པ་ཚངས་པ་ཤེས། །མྱ་ངན་འདས་པ་ཚངས་པ་ཐོབ། །གྲོལ་པ་ཐར་པ་རྣམ་གྲོལ་ལུས། །རྣམ་གྲོལ་ཞི་
བ་ཞིབ་ཉིད། །མྱ་ངན་འདས་ཞི་མྱ་ངན་འདས། །ལེགས་པར་མྱ་ངན་འདས་དང་ཉེ། །བདེ་སྡུག་སེལ་བ་མཐའ་གྱུར་པ། །ཆགས་བྲལ་ལུས་ལས་འདས་པ་པོ། །ཐུབ་པ་མེད་པ་དཔེ་མེད་པ་

[151A]༄༅། །མི་མངོན་མི་སྣང་གསལ་བྱེད་མིན། །མི་འགྱུར་ཀུན་འགྲོ་ཁྱབ་པ་པོ། །ཕྲ་ཞིང་ཟག་མེད་ས་བོན་བྲལ། །རྡུལ་མེད་རྡུལ་བྲལ་དྲི་མ་མེད། །ཉས་པ་སྤངས་པ་སྐྱོན་མེད་པ། །ཤིན་ཏུ་སད་པ་སད་པའི་བདག་
ཀུན་ཤེས་ཀུན་རིག་དམ་པ་པོ། །རྣམ་པར་ཤེས་པའི་ཆོས་ཉིད་འདས། །ཡེ་ཤེས་གཉིས་མེད་ཚུལ་འཆང་བ། །རྣམ་པར་རྟོག་མེད་ལྷུན་གྱིས་གྲུབ། །དུས་གསུམ་སངས་རྒྱས་ལས་བྱེད་པ། །
སངས་རྒྱས་ཐོག་མ་ཐ་མ་མེད། །དང་པོའི་སངས་རྒྱས་རྒྱུ་མེད་པ། །ཡེ་ཤེས་མིག་གཅིག་དྲི་མ་མེད། །ཡེ་ཤེས་ལུས་ཅན་དེ་བཞིན་གཤེགས། །ཚིག་གི་དབང་ཕྱུག་སྨྲ་བ་ཆེ། །སྨྲ་བའི་སྐྱེས་
མཆོག་སྨྲ་བའི་རྒྱལ། །སྨྲ་བའི་དམ་པ་མཆོག་གི་གནས། །སྨྲ་བའི་སེང་གེ་ཚུགས་པ་མེད། །ཀུན་ཏུ་ལྟ་བ་མཆོག་ཏུ་དགའ། །གཟི་བརྗིད་འཕྲེང་བ་ལྟ་ན་སྡུག་འོད་བཟང་འབར་བ་
དཔལ་གྱི་བེའུ། །ལག་ན་འོད་འབར་སྣང་བ་པོ། །སྨན་པ་ཆེ་མཆོག་གཙོ་བོ་སྟེ། །ཟུག་རྔུ་འབྱིན་པ་བླ་ན་མེད། །སྨན་རྣམས་མ་ལུས་ལྗོན་པའི་ཤིང། །ནད་དོ་ཅོག་གི་དགྲ་ཆེ་བ། །སྡུག་
གུ་འཇིག་རྟེན་གསུམ་གྱི་མཆོག་དཔལ་ལྡན་རྒྱུ་སྐར་དཀྱིལ་འཁོར་ཅན། །ཕྱོགས་བཅུ་ནམ་མཁའི་མཐས་གཏུགས་པར། །ཆོས་ཀྱི་རྒྱན་མཚན་ལེགས་པར་འཛུགས།    ༈    །འགྲོ་ན་

[151B] །བྱམས་དང་སྙིང་རྗེའི་དཀྱིལ་འཁོར་ཅན། །དཔལ་ལྡན་པད་མ་གར་གྱི་བདག་ཁྱབ་བདག་ཆེན་པོ་རིན་ཆེན་གདུགས། །སངས་རྒྱས་ཀུན་གྱི་གཟི་བརྗིད་ཆེ། །སངས་
རྒྱས་ཀུན་གྱི་སྐུ་འཆང་བ། །སངས་རྒྱས་ཀུན་གྱི་རྣལ་འབྱོར་ཆེ། །སངས་རྒྱས་ཀུན་གྱི་བསྟན་པ་གཅིག་རྡོ་རྗེ་རིན་ཆེན་དབང་བསྐུར་དཔལ། །རིན་ཆེན་ཀུན་བདག་དབང་ཕྱུག་སྟེ། །འཇིག་
རྟེན་དབང་ཕྱུག་ཀུན་གྱི་བདག་རྡོ་རྗེ་འཆང་བ་ཀུན་གྱི་རྗེ། །སངས་རྒྱས་ཀུན་གྱི་ཐུགས་ཆེ་བ། །སངས་རྒྱས་ཀུན་གྱི་ཐུགས་ལ་གནས། །སངས་རྒྱས་ཀུན་གྱི་སྐུ་ཆེ་བ། །སངས་རྒྱས་ཀུན་གྱི་
གསུང་ཡང་ཡིན། །རྡོ་རྗེ་ཉི་མ་སྣང་བ་ཆེ། །རྡོ་རྗེ་ཟླ་བ་དྲི་མེད་འོད། །ཆགས་བྲལ་ལ་སོགས་ཆགས་པ་ཆེ། །ཁ་དོག་སྣ་ཚོགས་འབར་བའི་འོད། །རྡོ་རྗེ་སྐྱིལ་ཀྲུང་རྫོགས་སངས་རྒྱས། །
སངས་རྒྱས་འགྲོ་བའི་ཆོས་འཛིན་པ། །དཔལ་ལྡན་སངས་རྒྱས་པད་མ་སྐྱེས། །ཀུན་མཁྱེན་ཡེ་ཤེས་མཛོད་འཛིན་པ། །རྒྱལ་པོ་སྒྱུ་འཕུལ་སྣ་ཚོགས་འཆང། །ཆེ་བ་སངས་རྒྱས་རིག་
སྔགས་རྒྱལ། །རྡོ་རྗེ་རྣོན་པོ་རལ་གྲི་ཆེ། །ཡི་གེ་མཆོག་སྟེ་རྣམ་པར་དག་ཐེག་པ་ཆེན་པོ་སྡུག་བསྔལ་གཅོད། །མཚོན་ཆ་ཆེན་པོ་རྡོ་རྗེ་ཆོས། །རྡོ་རྗེ་ཟབ་མོ་འཛི་ན་འཛིག་རྡོ་རྗེ་བློ་

[152A]༄༅། །གྲོས་དོན་བཞིན་རིག་ཕ་རོལ་ཕྱིན་པ་ཀུན་རྫོགས་པ། །ས་རྣམས་ཀུན་གྱི་རྒྱན་དང་ལྡན། །རྣམ་པར་དག་པ་བདག་མེད་ཆོས། །ཡང་དག་ཡེ་ཤེས་ཟླ་འོད་བཟང། །བརྩོན་ཆེན་སྒྱུ་
འཕྲུལ་དྲ་བ་སྟེ། །རྒྱུད་ཀུན་གྱི་ནི་བདག་པོ་མཆོག་རྡོ་རྗེ་གདན་ནི་མ་ལུས་ལྡན། །ཡེ་ཤེས་སྐུ་རྣམས་མ་ལུས་འཆང། །ཀུན་ཏུ་བཟང་པོ་བློ་གྲོས་བཟང། །ས་ཡི་སྙིང་པོ་འགྲོ་བ་འཛིན། །སངས་
རྒྱས་ཀུན་གྱི་སྙིང་པོ་ཆེ། སྤྲུལ་པའི་འཁོར་ལོ་སྣ་ཚོགས་འཆང། །དངོས་པོ་ཀུན་གྱི་རང་བཞིན་མཆོག་དངོས་པོ་ཀུན་གྱི་རང་བཞིན་འཛིན། །སྐྱེ་མེད་ཆོས་ཏེ་སྣ་ཚོགས་དོན། །ཆོས་ཀུན་
ངོ་བོ་ཉིད་འཆང་བ། །ཤེས་རབ་ཆེན་པོ་སྐད་ཅིག་ལ། །ཆོས་ཀུན་ཁོང་དུ་ཆུད་པ་འཆང། །ཆོས་ཀུན་མངོན་པར་རྟོགས་པ་སྟེ། །ཐུབ་པ་བློ་མཆོག་འབྱུང་བའི་མཐའ། །མི་གཡོ་རབ་ཏུ་
དང་བའི་བདག་རྫོགས་པའི་སངས་རྒྱས་བྱང་ཆུབ་འཆང། །སངས་རྒྱས་ཀུན་གྱིས་མངོན་སུམ་པ། །ཡེ་ཤེས་མེ་ལྕེ་འོད་རབ་གསལ། །འདོད་པའི་དོན་གྲུབ་དྲམ་པ་སྟེ། །ངན་སོང་ཐམས་
ཅད་རྣམ་སྦྱོང་བའི། །མགོན་པོ་སེམས་ཅན་ཀུན་གྱི་མཆོག་སེམས་ཅན་ཐམས་ཅད་རབ་གྲོལ་བྱེད། །ཉོན་མོངས་གཡུལ་དུ་གཅིག་དཔའ་བ། །མི་ཤེས་དགྲ་ཡི་དྲེགས་པ་འཇོམས། །བློ་

[152B] །བརྟན་པོ་མི་སྡུག་གཟུགས་འཆང་བ། །ལག་པ་བརྒྱ་པོ་ཀུན་བསྐྱོད་ཅིང། །གོམ་པའི་སྟབས་ཀྱིས་གར་བྱེད་པ། །དཔལ་ལྡན་ལག་པ་བརྒྱས་གང་ལ་
།ནམ་མཁའ་ཁྱབ་པར་གར་བྱེད་པ། །ས་ཡི་དཀྱིལ་འཁོར་བཞི་ཡི་ཁྱོན། །རྐང་པ་ཡ་གཅིག་མཐིལ་གྱིས་གནོན། །རྐང་མཐེབ་སེན་མོའི་ཁྱོན་གྱིས་ཀྱང། །ཚངས་པའི་ཡུལ་ས་རྩེ་ནས་
གནོན། །དོན་གཅིག་གཉིས་མེད་ཆོས་ཀྱི་དོན། །དམ་པའི་དོན་ནི་འཇིགས་པ་མེད། །རྣམ་རིག་སྣ་ཚོགས་གཟུགས་དོན་ཅན། །སེམས་དང་རྣམ་ཤེས་རྒྱུད་དང་ལྡན། །དངོས་དོན་མ་ལུས་
རྣམས་ལ་དགའ། །སྟོང་པ་ཉིད་དགའ་འདོད་ཆགས་བློ། །སྲིད་པའི་འདོད་ཆགས་སོགས་སྤངས་པ། །སྲིད་གསུམ་དགའ་བ་ཆེན་པོ་སྟེ། །སྤྲིན་དཀར་དག་པ་བཤིན་དུ་དཀར། །འོད་བཟང་སྟོན་
ཀའི་ཟླ་བའི་འོད། །ཉི་མ་འཆར་ཀའི་དཀྱིལ་ལྟར་མཛེས། །སེན་མོའི་འོད་ནི་ཤས་ཆེར་དམར། །ཅོད་པན་བཟང་པོ་མཐོན་ཀའི་རྩེ། །སྐྲ་མཆོག་མཐོན་ཀ་ཆེན་པོ་ཅན། །ནོར་བུ་ཆེན་པོ་འོད་
ཆགས་དཔལ། །སངས་རྒྱས་སྤྲུལ་པའི་རྒྱན་དང་ལྡན། །འཇིག་རྟེན་ཁམས་བརྒྱ་ཀུན་བསྐྱོད་པ། །རྫུ་འཕྲུལ་རྐང་པའི་སྟོབས་ཆེན་ལྡན། །དེ་ཉིད་དྲན་པ་ཆེན་པོ་འཆང། །དྲན་པ་བཞི་

[153A]༄༅། །པོ་ཏིང་འཛིན་རྒྱལ། །བྱང་ཆུབ་ཡན་ལག་མེ་ཏོག་སྤོས། །དེ་བཞིན་གཤེགས་པའི་ཡོན་ཏན་མཚོ། །ལམ་གྱི་ལན་ལག་བརྒྱད་ཚུལ་རིགས། །ཡང་དག་སངས་རྒྱས་ལམ་
རིག་པ། །སེམས་ཅན་ཀུན་ལ་ཤེས་ཆེར་ཆགས། །ནམ་མཁའ་ལྟ་བུར་ཆགས་པ་མེད། །སེམས་ཅན་ཀུན་གྱི་ཡིད་ལ་འཇུག་སེམས་ཅན་ཀུན་གྱི་ཡིད་ལྟར་མགྱོགས། །སེམས་ཅན་
ཀུན་གྱི་དབང་དོན་ཤེས། །སེམས་ཅན་ཀུན་གྱི་ཡིད་འཕྲོག་པ། །ཕུང་པོ་ལྔ་དོན་དེ་ཉིད་ཤེས། །རྣམ་དག་ཕུང་པོ་ལྔ་འཆང་བ། །ངེས་འབྱུང་ཀུན་གྱི་མཐའ་ལ་གནས། །ངེས་པར་འབྱུང་བ་
ཀུན་ལ་མཁས། །ངེས་འབྱུང་ཀུན་གྱི་ལམ་ལ་གནས། །ངེས་པར་འབྱུང་བ་ཀུན་སྟོན་པ། །ཡན་ལག་བཅུ་གཉིས་སྲིད་རྩ་བཏོན། །དག་པ་རྣམ་པ་བཅུ་གཉིས་འཆང། །བདེན་པ་ཞིའི་ཚུལ་གྱི་
རྣམ་པ་ཅན། །ཤེས་པ་བརྒྱད་པོ་རྟོགས་པ་འཆང། །བདེན་དོན་རྣམ་པ་བཅུ་གཉིས་ལྡན། །དེ་ཉིད་རྣམ་པ་བཅུ་དྲུག་རིག་རྣམ་པ་ཉི་ཤུས་བྱང་ཆུབ་པ། །རྣམ་པ་སངས་རྒྱས་ཀུན་རིག་མཆོག་
སངས་རྒྱས་ཀུན་གྱི་སྤྲུལ་པའི་སྐུ། །བྱེ་བ་དཔག་མེད་འགྱེད་པ་པོ། །སྐད་ཅིག་ཐམས་ཅད་མངོན་པར་རྟོགས། །སེམས་ཀྱི་སྐད་ཅིག་དོན་ཀུན་རིག་ཐེག་པ་སྣ་ཚོགས་ཐབས་ཚུལ་གྱིས། །

[153B] །ཐེག་པ་གསུམ་གྱིས་ངེས་འབྱུང་ལ། །ཐེག་པ་གཅིག་གི་འབྲས་བུར་གནས། །ཉོན་མོངས་ཁམས་རྣམས་དག་པའི་བདག་ལས་ཀྱི་ཁམས་རྣམས་ཟད་བྱེད་པ། །ཆུ་
བོ་རྒྱ་མཚོ་ཀུན་ལས་བརྒལ། །སྦྱོར་བའི་དགོན་པ་ལས་བྱུང་བ། །ཉོན་མོངས་ཉེ་བ་ཀུན་ཉོན་མོངས། །བག་ཆགས་བཅས་པ་གཏན་སྤངས་པ། །སྙིང་རྗེ་ཆེན་པོ་ཤེས་རབ་ཐབས། །དོན་ཡོད་འགྲོ་
བའི་དོན་བྱེད་པ། །འདུ་ཤེས་ཀུན་གྱི་དོན་སྤངས་ཤིང། །རྣམ་ཤེས་དོན་ནི་འགག་པར་བྱེད། །སེམས་ཅན་ཀུན་ཡིད་ཡུལ་དང་ལྡན། །སེམས་ཅན་ཀུན་གྱི་ཡིད་རིག་པ། །སེམས་ཅན་ཀུན་གྱི་ཡིད་ལ་
གནས། །དེ་དག་སེམས་དང་མཐུན་པར་འཇུག་སེམས་ཅན་ཀུན་ཡིད་ཚིམ་པར་བྱེད། །སེམས་ཅན་ཀུན་གྱི་ཡིད་དགའ་བ། །གྲུབ་པ་མཐར་ཕྱིན་འཁྲུལ་པ་མེད། །ནོར་པ་ཐམས་ཅད་རྣམ་
པར་སྤངས། །དོན་གསུམ་ཐེ་ཚོམ་མེད་པའི་བློ། །ཀུན་དོན་ཡོན་ཏན་གསུམ་གྱི་བདག་ཕུང་པོ་ལྔ་དོན་དུས་གསུམ་དུ། །སྐད་ཅིག་ཐམས་ཅད་བྱེ་བྲག་བྱེད། །སྐད་ཅིག་གཅིག་གིས་རྫོགས་
སངས་རྒྱས། །སངས་རྒྱས་ཀུན་གྱི་རང་བཞིན་འཆང། །ལུས་མེད་ལུས་ཏེ་ལུས་ཀྱི་མཆོག་ལུས་ཀྱི་མཐའ་ནི་རྟོགས་པ་པོ། །གཟུགས་རྣམས་སྣ་ཚོགས་ཀུན་ཏུ་སྟོན། །ནོར་བུ་ཆེན་པོ་

[154A]༄༅། །རིན་ཆེན་ཏོག་སངས་རྒྱས་ཀུན་གྱིས་རྟོགས་བྱ་བ། །སངས་རྒྱས་བྱང་ཆུབ་བླ་ན་མེད། །གསང་སྔགས་ལས་བྱུང་ཡི་གེ་མེད། །གསང་སྔགས་ཆེན་པོ་རིགས་གསུམ་པ། །གསང་
སྔགས་དོན་ཀུན་སྐྱེད་པ་པོ། །ཐིག་ལེ་ཆེན་པོ་ཡི་གེ་མེད། །སྟོང་པ་ཆེན་པོ་ཡི་གེ་ལྔ། །ཐིག་ལེ་སྟོང་པ་ཡི་གེ་དྲུག་རྣམ་པར་ཀུན་ལྡན་རྣམ་པ་མེད། །བཅུ་དྲུག་ཕྱེད་ཕྱེད་ཐིག་ལེ་ཅན། །
ཡན་ལག་མེད་པའི་རྩིས་ལས་འདས། །བསམ་གཏན་བཞི་པའི་རྩེ་མོ་ཅན། །བསམ་གཏན་ཡན་ལག་ཀུན་ཤེས་ཤིང། །ཏིང་འཛིན་རིག་དང་རྒྱུད་རིག་པ། །ཏིང་འཛིན་ལུས་ཅན་ལུས་ཀྱི་
མཆོག་ལོངས་སྤྱོད་རྫོགས་སྐུ་ཀུན་གྱི་རྒྱལ། །སྤྲུལ་པའི་སྐུ་སྟེ་སྐུ་ཡི་མཆོག་སངས་རྒྱས་སྤྲུལ་པའི་རྒྱུད་འཆང་བ། །ཕྱོགས་བཅུའི་སྤྲུལ་པ་སྣ་ཚོགས་འབྱེད། །ཇི་བཞིན་འགྲོ་
བའི་དོན་བྱེད་པ། །ལྷ་དང་ལྷ་དབང་ལྷ་ཡི་ལྷ། །ལྷ་ཡི་དབང་པོ་ལྷ་མིན་བདག་འཆི་མེད་དབང་པོ་ལྷ་ཡི་བླ། །འཇོམས་བྱེད་འཇོམས་བྱེད་དབང་ཕྱུག་པོ། །སྲིད་པའི་དགོན་པ་ལས་
བརྒལ་བ། །སྟོན་པ་གཅིག་པུ་འགྲོ་བའི་བླ། །འཇིགས་རྟེན་ཕྱོགས་བཅུར་རབ་གྲགས་པ། །ཆོས་ཀྱི་སྦྱིན་བདག་ཆེ་བ་པོ། །བྱམས་པའི་གོ་ཆ་ཆས་པ་སྟེ། །སྙིང་རྗེ་ཡི་ནི་ཡ་ལད་

[154B] །ཤེས་རབ་རལ་གྲི་མདའ་གཞུ་ཐོགས། །ཉོན་མོངས་མི་ཤེས་གཡུལ་ངོ་སེལ། །དཔའ་བོ་བདུད་དགྲ་བདུད་འདུལ་བ། །བདུད་བཞིའི་འཇིགས་པ་སེལ་བར་བྱེད། །བདུད་ཀྱི་དཔུང་
རྣམས་ཕམ་བྱེད་པ། །རྫོགས་པའི་སངས་རྒྱས་འཇིག་རྟེན་འདྲེན། །མཆོད་འོས་བསྟོད་འོས་ཕྱག་གི་གནས། །རྟག་ཏུ་རི་མོར་བྱ་བའི་འོས། །བཀུར་འོས་རྗེད་པར་བྱ་བའི་མཆོག་ཕྱག་
བྱར་འོས་པ་བླ་མའི་རབ། །འཇིག་རྟེན་གསུམ་པོ་གོམ་གཅིག་བགྲོད། །མཁའ་ལྟར་མཐའ་མེད་རྣམ་པར་གནོན། །གསུམ་རིག་གཙང་མ་དག་པ་སྟེ། །མངོན་ཤེས་དྲུག་ལྡན་རྗེས་དྲན་དྲུག་བྱང་
ཆུབ་སེམས་དཔའ་སེམས་དཔའ་ཆེ། །རྫུ་འཕྲུལ་ཆེན་པོ་འཇིག་རྟེན་འདས། །ཤེས་རབ་ཕ་རོལ་ཕྱིན་པའི་མཐའ། །ཤེས་རབ་ཀྱི་ནི་དེ་ཉིད་ཐོབ། །བདག་རིག་གཞན་རིག་ཐམས་ཅད་པ། །ཀུན་ལ་
ཕན་པའི་གང་ཟག་མཆོག་དཔེར་བྱ་ཀུན་ལས་འདས་པ་སྟེ། །ཤེས་དང་ཤེས་བྱའི་བདག་པོ་མཆོག་གཙོ་བོ་ཆོས་ཀྱི་སྦྱིན་བདག་སྟེ། །ཕྱག་རྒྱ་བཞི་པོའི་དོན་སྟོན་པ། །འགྲོ་བའི་བསྙེན་
བཀུར་གནས་ཀྱི་མཆོག་ངེས་འབྱུང་གསུམ་པོ་བགྲོད་རྣམས་ཀྱི། །དོན་གྱི་དམ་པ་རྣམ་དག་དཔལ། །འཇིག་རྟེན་གསུམ་ན་སྐལ་བཟང་ཆེ། །དཔལ་ལྡན་འབྱོར་པ་ཀུན་བྱེད་པ། །འཇམ་

[155A]༄༅། །དཔལ་དཔལ་དང་ལྡན་པའི་མཆོག་མཆོག་སྦྱིན་རྡོ་རྗེ་མཆོག་ཁྱོད་འདུད། །ཡང་དག་མཐར་གྱུར་ཁྱོད་ལ་འདུད། །སྟོང་ཉིད་ལས་བྱུང་ཁྱོད་ལ་འདུད། །སངས་རྒྱས་
བྱང་ཆུབ་ཁྱོད་ལ་འདུད། །སངས་རྒྱས་ཆགས་པ་ཁྱོད་ལ་འདུད། །སངས་རྒྱས་འདོད་ལ་ཕྱག་འཚལ་འདུད། །སངས་རྒྱས་དགྱེས་པ་ཁྱོད་ལ་འདུད། །སངས་རྒྱས་རོལ་ལ་ཕྱག་འཚལ་
འདུད། །སངས་རྒྱས་འཛུམ་པ་ཁྱོད་ལ་འདུད། །སངས་རྒྱས་བཞད་ལ་ཕྱག་འཚལ་འདུད། །སངས་རྒྱས་གསུང་ཉིད་ཁྱོད་ལ་འདུད། །སངས་རྒྱས་ཐུགས་ལ་ཕྱག་འཚལ་འདུད། །མེད་
པ་ལས་བྱུང་ཁྱོད་ལ་འདུད། །སངས་རྒྱས་འབྱུང་བ་ཁྱོད་ལ་འདུད། །ནམ་མཁའ་ལས་བྱུང་ཁྱོད་ལ་འདུད། །ཡེ་ཤེས་ལས་བྱུང་ཁྱོད་ལ་འདུད། །སྒྱུ་འཕྲུལ་དྲ་བ་ཁྱོད་ལ་འདུད། །
སངས་རྒྱས་རོལ་སྟོན་ཁྱོད་ལ་འདུད། །ཐམས་ཅད་ཐམས་ཅད་ཁྱོད་ལ་འདུད། །ཡེ་ཤེས་སྐུ་ཉིད་ཁྱོད་ལ་འདུད། ཨོཾ་སརྦྦ་དྷ་རྨྨ་ཨཱ་བྷཱ་བ། སྭ་དྷཱ་བ་བི་ཤུད་དྷ་བྫྲ་ཙྐྵུ་ཨ་ཨཱ་ཨི་ཨཿ་
བྲ་ཀྲི་ཏི་པ་རི་ཤུད་དྷ་སརྦྦ་དྷ་རྨཱ་ཡ་དུ་ཏ་སརྦྦ་ཏ་ཐཱ་ག་ཏ་ཛྙཱ་ན་ཀཱ་ཡ་མཉྫུ་ཤྲཱི་པ་རི་ཤུད་དཧེ་ཏཱ་མུ་པཱ་དཱ་ཡ་ཏེ། ཨ་ཨཱ་སརྦྦ་ཏ་ཐཱ་ག་ཏཱ་ཧྲི་ད་ཡ། ཧ་ར་ཧ་ར། ཨོཾ་ཧཱུཾ་ཧྲིཿ་བྷ་ག་ལན་ཛྙཱ་ན་མའུ་རྟྟི། ཝཱ་

[155B] མ་ཧཱ་པ་ཙ། སརྦ་དྷ་རྨ་ག་ག་ན་ཨ་མ་ལ་སུ་པ་རི་ཤུདྷ་དྷ་རྨཱ་རྷཱ་ཏུ་ཛྙཱ་ན་གརྦྷ་ཨཱ་དེ་ནས་དཔལ་ལྡན་རྡོ་རྗེ་འཆང། །དགའ་ཞིང་མགུ་ནས་ཐལ་མོ་སྦྱར། །མགོན་པོ་བཅོམ་ལྡན་དེ་བཞིན་
གཤེགས། །རྫོགས་སངས་རྒྱས་ལ་ཕྱག་འཚལ་ནས། །དེ་ནས་མགོན་པོ་གསང་བའི་བདག་ལག་ན་རྡོ་རྗེ་ཁྲོ་བོའི་རྒྱལ། །སྣ་ཚོགས་གཞན་དང་ལྷན་ཅིག་ཏུ། །གསང་བསྟོད་ནས་ནི་ཚིག་
འདི་གསོལ། །མགོན་པོ་བདག་ཅག་ཡི་རང་ངོ། །ལེགས་སོ་ལེགས་སོ་ལེགས་པར་གསུངས། །རྣམ་གྲོལ་འབྲས་བུ་འཚལ་བ་ཡི། །འགྲོ་བ་མགོན་མེད་རྣམས་དང་ནི། །བདག་ཅག་ཡང་
དག་རྫོགས་པ་ཡི། །བྱང་ཆུབ་འཐོབ་པའི་དོན་ཆེན་མཛད། །སྒྱུ་འཕྲུལ་དྲ་བའི་ཚུལ་བསྟན་པ། །འདི་ནི་རྣམ་དག་ལེགས་པའི་ལམ། །ཟབ་ཅིང་ཡངས་ལ་རྒྱ་ཆེ་སྟེ། །དོན་ཆེན་འགྲོ་བའི་དོན་
བྱེད་པ། །སངས་རྒྱས་རྣམས་ཀྱི་ཡུལ་འདི་ནི། །རྫོགས་པའི་སངས་རྒྱས་ཀུན་གྱིས་བཤད། །བཅོམ་ལྡན་འདས་འཇམ་དཔལ་ཡེ་ཤེས་སེམས་དཔའི་དོན་དམ་པའི་མཚན་ཡང་དག་པར་
བརྗོད་པ། བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་གསུངས་པ་རྫོགས་སོ།།    ༈    །།རྒྱ་གར་སྐད་དུ། ཨཱརྱ་ཏ་ཐཱ་ག་ཏོ་ཥྞི་ཥ་སི་ཏཱ་ཏ་པ་ཏྲེ་ཨ་པ་རཱ་ཛི་ཏ་མ་ཧཱ་པྲ་ཏྱངྒཱི་ར་པ་རཱ་མ་

[156A]༄༅། །སིང་དྷཱ་ནཱ་མ་དྷ་ར་ཎི། བོད་སྐད་དུ། འཕགས་པ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་པ་ཕྱིར་ཟློག་པ་ཆེན་མོ་མཆོག་
ཏུ་གྲུབ་པ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་དང། འཕགས་པ་ཉན་ཐོས་དང་རང་སངས་རྒྱས་ཐམས་ཅད་ལ་ཕྱག་འཚལ་ལོ། །བཅོམ་ལྡན་འདས་གཞན་
གྱིས་མི་ཐུབ་པ་གཙུག་ཏོར་རྒྱལ་མོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་སུམ་ཅུ་རྩ་གསུམ་པའི་ལྷའི་གནས་ཆོས་བཟང་ལྷའི་
འདུན་ས་ན་དགེ་སློང་གི་དགེ་འདུན་ཆེན་པོ་དང། བྱང་ཆུབ་སེམས་དཔའི་དགེ་འདུན་ཆེན་པོ་དང། ལྷའི་དབང་པོ་བརྒྱ་བྱིན་དང་ཐབས་ཅིག་ཏུ་བཞུགས་སོ། །དེའི་ཚེ་བཅོམ་ལྡན་
འདས་གདན་བཤམས་པ་ཉིད་ལ་བཞུགས་ནས་གཙུག་ཏོར་རྣམ་པར་ལྟ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་བཅོམ་ལྡན་འདས་
ཀྱི་གཙུག་ཏོར་གྱི་དབུས་ནས་གསང་སྔགས་ཀྱི་ཚིག་འདི་དག་ཕྱུང་ངོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡང་དག་པར་

[156B] །བྱང་ཆུབ་སེམས་དཔའི་དགེ་འདུན་དང། ཉན་ཐོས་ཀྱི་དགེ་འདུན་རྣམས་ལ་ཕྱག་འཚལ་ལོ། །བྱམས་པ་སོགས་པ་བྱང་ཆུབ་སེམས་
དཔའ་སེམས་དཔའ་ཆེན་པོ་ཐམས་ཅད་ལ་ཕྱག་འཚལ་ལོ། །འཇིག་རྟེན་ན་དགྲ་བཅོམ་པ་རྣམས་ལ་ཕྱག་འཚལ་ལོ། །རྒྱུན་དུ་ཞུགས་པ་རྣམས་ལ་ཕྱག་འཚལ་ལོ། །ལན་ཅིག་ཕྱིར་འོང་བ་
རྣམས་ལ་ཕྱག་འཚལ་ལོ། །ཕྱིར་མི་འོང་བ་རྣམས་ལ་ཕྱག་འཚལ་ལོ། །འཇིག་རྟེན་ན་ཡང་དག་པར་སོང་བ་རྣམས་ལ་ཕྱག་འཚལ་ལོ། །ཡང་དག་པར་ཞུགས་པ་རྣམས་ལ་ཕྱག་འཚལ་ལོ། །ལྷའི་
དྲང་སྲོང་རྣམས་ལ་ཕྱག་འཚལ་ལོ། །རིག་སྔགས་འཆང་གྲུབ་པའི་དྲང་སྲོང་ཕན་འདོགས་ནུས་པ་རྣམས་ལ་ཕྱག་འཚལ་ལོ། །རིག་སྔགས་འཆང་གྲུབ་པ་རྣམས་ལ་ཕྱག་འཚལ་ལོ། །ཚངས་
པ་ལ་ཕྱག་འཚལ་ལོ། །དབང་པོ་ལ་ཕྱག་འཚལ་ལོ། །ལེགས་ལྡན་དྲག་པོ་དཀའ་ཐུབ་ཟློག་པའི་བདག་པོ་དང་བཅས་པ་ལ་ཕྱག་འཚལ་ལོ། །ལེགས་ལྡན་སྲེད་མེད་ཀྱི་བུ་ཕྱག་རྒྱ་ཆེན་པོ་
ལྔས་ཕྱག་བྱས་པ་ལ་ཕྱག་འཚལ་ལོ། །ལེགས་ལྡན་ནག་པོ་ཆེན་པོ་གྲོང་ཁྱེར་སུམ་བརྩེགས་འཇིག་པར་བྱེད་པ་དུར་ཁྲོད་ན་གནས་པར་མོས་པ་མ་མོའི་ཚོགས་ཀྱིས་ཕྱག་བྱས་པ་ལ་ཕྱག་འཚལ་ལོ། །

[157A]༄༅། །བཅོམ་ལྡན་འདས་དེ་བཞིན་གཤེགས་པའི་གདུང་ལ་ཕྱག་འཚལ་ལོ། །བཅོམ་ལྡན་འདས་པདྨའི་གདུང་ལ་ཕྱག་འཚལ་ལོ། །བཅོམ་ལྡན་འདས་རྡོ་རྗེའི་གདུང་ལ་ཕྱག་འཚལ་ལོ། །
བཅོམ་ལྡན་འདས་ནོར་བུའི་གདུང་ལ་ཕྱག་འཚལ་ལོ། །བཅོམ་ལྡན་འདས་གླང་པོའི་གདུང་ལ་ཕྱག་འཚལ་ལོ། །བཅོམ་ལྡན་འདས་གཞོན་ནུའི་གདུང་ལ་ཕྱག་འཚལ་ལོ། །བཅོམ་
ལྡན་འདས་ཀླུའི་གདུང་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔའ་བརྟན་པའི་སྡེ་མཚོན་ཆའི་རྒྱལ་པོ་ལ་ཕྱག་
འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་བསྐྱོད་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་སྨན་གྱི་བླ་བཻ་ཌཱུ་རྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སཱ་ལའི་དབང་པོ་

[157B] །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་ཏོག་གི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་ཀུན་ཏུ་བཟང་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ལ་
ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྱན་རྒྱས་པ་ཨུཏྤ་ལིའི་དྲིའི་ཏོག་གི་རྒྱལ་པོ་ལ་ཕྱག་འཚལ་ལོ། །དེ་རྣམས་ལ་ཕྱག་
འཚལ་ནས། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་པ། ཕྱིར་བཟློག་པ་ཆེན་མོ་འདི་འབྱུང་པོའི་གདོན་ཐམས་ཅད་
ཚར་གཅོད་པར་བྱེད་པ། གཞན་གྱི་རིག་སྔགས་ཐམས་ཅད་གཅོད་པར་བྱེད་པ། དུས་མ་ཡིན་པར་འཆི་བ་ཐམས་ཅད་ལས་ཟློག་པ། སེམས་ཅན་གསོད་པ་དང་བཅིངས་པ་ཐམས་ཅད་ལས་སྒྲོལ་བ་

[158A]༄༅། །སྡང་བ་དང་རྨི་ལམ་ངན་པ་དང་ལྟས་ངན་པ་ཐམས་ཅད་ཟློག་པ། གནོད་སྦྱིན་དང་སྲིན་པོའི་གདོན་ཐམས་ཅད་འཇིག་པར་བྱེད་པ། གདོན་སྟོང་ཕྲག་བརྒྱད་ཅུ་རྩ་བཞི་འཇིག་
པར་བྱེད་པ། རྒྱུ་སྐར་ཉི་ཤུ་རྩ་བརྒྱད་དགའ་བར་བྱེད་པ། གཟའ་ཆེན་པོ་བརྒྱད་འཇིག་པར་བྱེད་པ། དགྲ་ཐམས་ཅད་ཟློག་པར་བྱེད་པ་དང། མ་རུངས་པ་དང་སྡང་བ་དང། རྨི་ལམ་ངན་པ་ཐམས་ཅད་
འཇིག་པར་བྱེད་པ། དུག་དང་མཚོན་ཐམས་ཅད་དང། མེ་དང་ཆུ་ལས་ཟློག་པར་བྱེད་པ། ངན་འགྲོའི་འཇིགས་པ་ཐམས་ཅད་ལས་སྒྲོལ་བ་སྟེ། །གཞན་གྱིས་མི་ཐུབ་དྲག་ཤུལ་ཆེ། །གཏུམ་
པ་ཆེན་པོ་སྟོབས་ཆེན་མོ། །འབར་བ་ཆེན་མོ་གཟི་བརྗིད་ཆེ། །དཀར་ཆེན་འབར་འཕྲེང་གོས་དཀར་མོ། །འཕགས་མ་སྒྲོལ་མ་ཁྲོ་གཉེར་ཅན། །རྒྱལ་བའི་རྡོ་རྗེ་འཕྲེང་ཞེས་གྲགས། །པདྨའི་
མངོན་མཚན་རྡོ་རྗེའི་མཚན། །གཞན་གྱིས་མི་ཐུབ་ཕྲེང་བ་ཅན། །རྡོ་རྗེ་མཆུ་ཅན་རྣམ་སྒེག་མོ། །ཞི་པ་ལྷ་རྣམས་ཀྱིས་མཆོད་མ། །ཞི་བ་གསེར་གྱི་ཕྲེང་བ་ཅན། །དཀར་ཆེན་འབར་བ་གོས་
དཀར་མོ། །འཕགས་མ་སྒྲོལ་མ་སྟོབས་མོ་ཆེ། །རྡོ་རྗེ་ལུ་གུ་རྒྱུད་གཞན་དང། །རྡོ་རྗེ་གཞོན་ནུ་རིག་འཛིན་མོ། །ལག་ན་རྡོ་རྗེ་རིག་གསེར་ཕྲེང། །ལེ་བརྒན་རྩི་དང་རིན་ཆེན་མ། །སྣང་

[158B] །ཕྱག་རྒྱ་དང་སྔགས་ཀྱི་ཚོགས་དེ་དག་ཐམས་ཅད་ཀྱིས་བདག་ཅག་འཁོར་དང་བཅས་པ་དང། སེམས་ཅན་ཐམས་ཅད་སྲུང་དུ་གསོལ། ཨོཾ་སརྦ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་
ཏྲེ་ཧཱུཾ་དྲཱུཾ་ཧྲཱི་ཥྚོ། ཛམྦྷ་ན་ཀ་རི་ཧཱུཾ་དྲཱུཾ་ཧྲཱི་ཥྚོཾ། སྟམྦྷ་ན་ཀ་རཱི་ཧཱུཾ་དྲཱུཾ་ཧྲཱི་ཥྚོཾ། མོ་ཧ་ན་ཀ་རཱི་ཧཱུཾ་དྲཱུཾ་ཧྲཱི་ཥྚོཾ། ལམྦྷ་ན་ཀ་རཱི་ཧཱུཾ་དྲཱུཾ་ཧྲཱི་ཥྚོཾ། བ་ཧ་ན་ཀ་རཱི་ཧཱུཾ་དྲཱུཾ་ཧྲཱི་ཥྚོཾ། པ་ར་བི་ཥ་བྷཀྵ་ན་ཀ་རཱི་ཧཱུཾ་དྲཱུཾ་ཧྲཱི་ཥྚོཾ། སརྦྦ་དུ་ཥྚཱ་ནཾ་
སྟམ་བྷ་ན་ཀ་རཱི་ཧཱུཾ་དྲཱུཾ་ཧྲཱི་ཥྚོཾ། སརྦྦ་ཡཀྵ་རཀྵ་ས་གྲ་ཧཱ་ཎཱཾ་པི་དྷཱཾ་ས་ན་ཀ་རཱི་ཧཱུཾ་དྲཱུཾ་ཧྲཱི་ཥྚོཾ། སརྦྦ་པ་རི་བིདྱ་ཅྪེ་ད་ནཱ་ཀ་རཱི་ཧཱུཾ་དྲཱུཾ་ཧྲཱི་ཥྚོཾ། ཙ་ཏུ་ར་ཤཱི་ཏཱི་ནཾ་གྲ་ཧ་ས་ཧ་སྲཱ་ཎཱཾ་བི་དཧྭཾ་ས་ན་ཀ་རཱི་ཧཱུཾ་དྲཱུཾ་ཧྲཱི་ཥྚོཾ། ཨཥྚ་བི་ཤཾ་ཏཱི་ནཱཾ་
ནཀྵ་ཏྲཱ་ཎཱཾ་པྲ་སཱ་ད་ན་ཀ་རཱི་ཧཱུཾ་དྲཱུཾ་ཧྲཱི་ཥྚོཾ། ཨཥྚ་ནཾ་མ་ཧཱ་གྲ་ཧཱ་ཎཱཾ་བི་དཧྭཾ་ས་ན་ཀ་རཱི་ཧཱུཾ་དྲཱུཾ་ཧྲཱི་ཥྚོཾ། རཀྵ་རཀྵ་མཾ་སརྦྦ་ས་ཏོ་ཤྕ། བཅོམ་ལྡན་འདས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་
པོ་ཅན། རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ། །ཕྱག་སྟོང་མངའ་བ་ཆེན་མོ། །དབུ་སྟོང་མངའ་བ་ཆེན་མོ། །སྤྱན་བྱེ་བ་བརྒྱ་སྟོང་མངའ་བ་ཆེན་མོ། །མི་ཕྱེད་འབར་བའི་མཚན་རྟགས་
ཅན། རྡོ་རྗེ་ཡངས་པ་ཆེན་པོས་ས་གསུམ་གྱི་དཀྱིལ་འཁོར་བདག་དང་སེམས་ཅན་ཐམས་ཅད་བདེ་ལེགས་སུ་གྱུར་ཅིག་རྣམ་པར་བསྒྱིངས་མ་རྡོ་རྗེ་དང། །གསེར་འོད་ལྟ་བུའི་སྤྱན་མངའ་

[159A]༄༅། །མ། །རྡོ་རྗེའི་འགྲོས་དང་དཀར་མོ་དང། པདྨའི་སྤྱན་དང་ཟླ་འོད་དང། །སངས་རྒྱས་དཔལ་དང་དེ་བཞིན་སྤྱན། །རྡོ་རྗེ་ཉི་མའི་འོད་དང་ནི། །དེ་བཞིན་ཟླ་བ་རྡོ་རྗེ་འཛིན། །རིག་
པ་དང། ཕྱག་རྒྱ་དང། སྔགས་ཀྱི་ཚོགས་དེ་དག་གིས་བདག་དང་སེམས་ཅན་ཐམས་ཅད་ཀུན་ནས་སྲུང་དུ་གསོལ། ཨོཾ་རི་ཥི་ག་ན་པྲ་ཤཱ་སྟཱ་སརྦྦ་ཏ་ཐཱ་ག་ཏོཥྞི་སི་ཏཱུ་ཏཱ་པ་ཏྲེ་ཧཱུཾ་དྲཱུཾ། ཛམྦྷ་ན་ཀ་
རཱི་ཧཱུཾ་དྲཱུཾ། སྟཾ་བྷ་ན་ཀ་རཱི་ཧཱུཾ་དྲཱུཾ། མ་ཧཱ་བིདྱཱ་སཾ་བྷ་ཀྵ་ཎ་ག་རཱི་ཧཱུཾ་དྲཱུཾ། པ་ར་བིདྱ་སམྦྷ་ཀྵ་ཎ་ཀ་རཱི་ཧཱུཾ་དྲཱུཾ། སརྦྦ་དུ་ཥྚཱ་ནཾ་སྟམྦྷ་ན་ཀ་རཱི་ཧཱུཾ་དྲཱུཾ། སརྦྦ་ཡཀྵ་རཀྵ་ས་གྲ་ཧཱ་ཎཱཾ་བི་དཧྭཾ་ས་ན་ཀ་རཱི་ཧཱུཾ་དྲཱུཾ། ཙ་ཏུ་ར་ཤཱི་ཏཱི་ནཱཾ་གྲ་ཧ་ས་
ཧ་ཎཱཾ་བི་དཧྭཾ་ས་ན་ཀ་རཱི་ཧཱུཾ་དྲཱུཾ། ཨཥྚ་བི་ཤཾ་ཏཱི་ནཱཾ་ནཀྵ་ཏྲཱ་ཎཱཾ་པྲ་སཱ་ད་ན་ཀ་རཱི་ཧཱུཾ་དྲཱུཾ། ཨཥྚ་ནཱཾ་མ་ཧཱ་གྲ་ཧཱ་ཎཱཾ་བི་དཧྭི་ས་ནཾ་ཀ་རི་ཧཱུཾ་དྲཱུཾ། ཧཱུཾ་ཧཱུཾ་ཕཊ་ཕཊ་རཀྵ་རཀྵ་མཱཾ་སཱ་ཧཱ། བཅོམ་ལྡན་འདས་དེ་བཞིན་གཤེགས་
པའི་གཙུག་ཏོར་ནས་བྱུང་བའི་གདུགས་དཀར་པོ་ཅན། རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ། །ཕྱག་སྟོང་མངའ་བ་ཆེན་མོ། །དབུ་སྟོང་མངའ་བ་ཆེན་མོ། །སྤྱན་བྱེ་བ་བརྒྱ་སྟོད་མངའ་བ་ཆེན་
མོ། །མི་བྱེད་འབར་བའི་མཚན་རྟགས་ཅན། རྡོ་རྗེ་ཡངས་པ་ཆེན་པོས་ས་གསུམ་གྱི་དཀྱིལ་འཁོར་དུ་བདག་དང་སེམས་ཅན་ཐམས་ཅད་རྒྱལ་པོའི་འཇིགས་པ་དང། རྐུན་པོའི་འཇིགས་པ་

[159B] མེའི་འཇིགས་པ་དང། ཆུའི་འཇིགས་པ་དང། དུག་གི་འཇིགས་པ་དང། མཚོན་གྱི་འཇིགས་པ་དང། ཕ་རོལ་གྱི་དམག་ཚོགས་ཀྱི་འཇིགས་པ་དང། མུ་གེའི་འཇིགས་པ་དང། དགྲའི་
འཇིགས་པ་དང། ལྕེ་འབབ་པའི་འཇིགས་པ་དང། དུས་མ་ཡིན་པར་འཆི་བའི་འཇིགས་པ་དང། ས་གཡོ་བའི་འཇིགས་པ་དང། སྐར་མདའ་ལྟུང་བའི་འཇིགས་པ་དང། རྒྱལ་པོའི་ཆད་
པའི་ལས་ཀྱི་འཇིགས་པ་དང། ལྷའི་འཇིགས་པ་དང། ཀླུའི་འཇིགས་པ་དང། གློག་གི་འཇིགས་པ་དང། ནམ་མཁའ་ལྡིང་གི་འཇིགས་པ་དང། གཅན་གཟན་ཁྲོ་བོའི་འཇིགས་པ་དང་
ལྷའི་གདོན་དང། ཀླུའི་གདོན་དང། ལྷ་མ་ཡིན་གྱི་གདོན་དང། རླུང་ལྷའི་གདོན་དང། ནམ་མཁའ་ལྡིང་གི་གདོན་དང། དྲི་ཟའི་གདོན་དང། མིའམ་ཅིའི་གདོན་དང། ལྟོ་འཕྱེ་ཆེན་པོའི་
གདོན་དང། གནོད་སྦྱིན་གྱི་གདོན་དང། སྲིན་པོའི་གདོན་དང། ཡི་དྭགས་ཀྱི་གདོན་དང། ཤ་ཟའི་གདོན་དང། འབྱུང་པོའི་གདོན་དང། གྲུལ་བུམ་གྱི་གདོན་དང། སྲུལ་པོའི་གདོན་དང་
ལུས་སྲུལ་པོའི་གདོན་དང། སྐེམ་བྱེད་ཀྱི་གདོན་དང། བརྗེད་བྱེད་ཀྱི་གདོན་དང། སྨྱོ་བྱེད་ཀྱི་གདོན་དང། གྲིབ་གནོན་གྱི་གདོན་དང། གནོན་པོའི་གདོན་དང། མཁའ་འགྲོ་མའི་གདོན་

[160A]༄༅། །དང། ནམ་གྲུའི་གདོན་དང། གཤིན་རྗེའི་གདོན་དང། བྱའི་གདོན་དང། མ་མོ་དགའ་བར་བྱེད་པའི་གདོན་དང། ཀུན་ཏུ་འགྲོ་བའི་གདོན་དང། ཚེར་མ་འདོན་པའི་
གདོན་རྣམས་ལས་བདག་བདེ་ལེགས་སུ་གྱུར་ཅིག་ཟས་སུ་མདངས་ཟ་བ་དང། ཟས་སུ་མངལ་ཟ་བ་དང། ཟས་སུ་ཁྲག་འཐུང་བ་དང། ཟས་སུ་ཞག་ཟ་བ་དང། ཟས་སུ་ཤ་ཟ་བ་དང་
ཟས་སུ་ཚིལ་ཟ་བ་དང། ཟས་སུ་རྐང་ཟ་བ་དང། ཟས་སུ་བཙས་པ་ཟ་བ་དང། སྲོག་འཕྲོག་པ་དང། ཟས་སུ་སྐྱུག་པ་ཟ་བ་དང། ཟས་སུ་ཕྱིས་ཟ་བ་དང། ཟས་སུ་གཅིན་འཐུང་བ་དང་
ཟས་སུ་སྟོར་ཁུང་ནས་འབབ་པ་འཐུང་བ་དང། ཟས་སུ་ལྷག་མ་ཟ་བ་དང། ཟས་སུ་འཆིལ་མ་འཐུང་བ་དང། ཟས་སུ་སྣབས་ཟ་བ་དང། ཟས་སུ་ངར་སྣབས་ཟ་བ་དང། ཟས་སུ་མི་
གཙང་བ་ཟ་བ་དང། ཟས་སུ་གཏོར་མ་ཟ་བ་དང། ཟས་སུ་ཕྲེང་བ་ཟ་བ་དང། ཟས་སུ་དྲི་ཟ་བ་དང། ཟས་སུ་བདུག་པ་ཟ་བ་དང། སེམས་འཕྲོག་པ་དང། ཟས་སུ་མེ་ཏོག་ཟ་བ་དང་
ཟས་སུ་འབྲས་བུ་ཟ་བ་དང། ཟས་སུ་ལོ་ཏོག་ཟ་བ་དང། ཟས་སུ་སྦྱིན་སྲེག་ཟ་བའི་གདོན་ལས་བདག་ལ་སྲུང་བར་གྱིས་ཤིག་དེ་དག་ཐམས་ཅད་ཀྱིས་བྱས་པའི་རིག་སྔགས་གཅད་དོ་

[160B] །ཀུན་ཏུ་རྒྱུས་བྱས་པའི་རིག་སྔག་གཅོད་དོ། །ཕུར་བུས་གདབ་བོ། །མཁའ་འགྲོ་དང་མཁའ་འགྲོ་མས་བྱས་པའི་རིགས་སྔགས་གཅད་དོ། །ཕུར་བུས་གདབ་པོ། ཚངས་
པས་བྱས་པའི་རིག་སྔགས་གཅོད་དོ། །ཕུར་བུས་གདབ་པོ། །དབང་ཕྱུག་ཆེན་པོས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །སྲེད་མེད་ཀྱི་བུས་བྱས་པའི་རིག་སྔགས་གཅོད་དོ། །ཕུར་བུས་
གདབ་བོ། །ནཾ་མཁའ་ལྡིང་དང་ལྷན་ཅིག་པས་བྱས་པའི་རིགས་སྔགས་གཅོད་དོ། །ཕུར་བུས་གདབ་བོ། །ནག་པོ་ཆེན་པོས་བྱས་པའི་རིགས་སྔག་གཅོད་དོ། །ཕུར་བུས་གདབ་བོ། །མ་མོའི་ཚོགས་ཀྱིས་
བྱས་པའི་རིགས་སྔགས་གཅོད་དོ། །ཕུར་བུས་གདབ་བོ། །མིའི་ཐོད་པ་ཅན་གྱིས་བྱས་པའི་རིགས་སྔགས་གཅོད་དོ། །ཕུར་བུས་གདབ་པོ། །རྒྱལ་བར་བྱེད་པ་དང། སྦྲང་རྩིར་བྱེད་པ་དང། དོན་
ཀུན་གྲུབ་པས་བྱས་པའི་རིག་སྔགས་གཅོད་དོ། །ཕུར་བུས་གདབ་པོ། །སྲིད་མོ་བཞིས་བྱས་པའི་རིག་སྔགས་གཅོད་དོ། །ཕུར་བུས་གདབ་བོ། །བཧྲིང་གི་རི་ཏི་དང། དགའ་བྱེད་དབང་ཕྱུག་དང་
ཚོགས་ཀྱི་བདག་པོ་དང་ལྷན་ཅིག་པས་བྱས་པའི་རིག་སྔགས་གཅོད་དོ། །ཕུར་བུས་གདབ་པོ། །དགེ་སྦྱོང་གཅེར་བུས་བྱས་པའི་རིག་སྔགས་གཅོད་དོ། །ཕུར་བུས་གདབ་བོ། །དགེ་སྦྱོང་མགོ་རེག་

[161A]༄༅། །གིས་བྱས་པའི་རིག་སྔགས་གཅོད་དོ། །ཕུར་བུས་གདབ་བོ། །དགྲ་བཅོམ་པས་བྱས་པའི་རིག་སྔགས་གཅོད་དོ། །ཕུར་བུས་གདབ་པོ། །འདོད་ཆགས་དང་བྲལ་བས་
བྱས་པའི་རིག་སྔགས་གཅད་དོ། །ཕུར་བུས་གདབ་བོ། །འཇིག་རྟེན་དབང་ཕྱུག་འཁོར་དང་བཅས་པས་བྱས་པའི་རིག་སྔགས་གཅོད་དོ། །ཕུར་བུས་གདབ་བོ། །ལག་ན་རྡོ་རྗེ་འཁོར་
དང་བཅས་པས་བྱས་པའི་རིག་སྔགས་གཅོད་དོ། །ཕུར་བུས་གདབ་བོ། །ཕོ་ཉ་དང། ཕོ་ཉ་མོ་དང། བྲན་ཕོ་དང། བྲན་མོས་བྱས་པའི་རིག་སྔགས་གཅོད་དོ། །ཕུར་བུས་གདབ་བོ། །
དྲང་སྲོང་གི་ཚོགས་ཐམས་ཅད་ཀྱིས་བྱས་པའི་རིགས་སྔགས་གཅོད་དོ། །ཕུར་བུས་གདབ་བོ། །ལྷའི་ཚོགས་ཐམས་ཅད་ཀྱིས་བྱས་པའི་རིགས་སྔགས་གཅོད་དོ། །ཕུར་བུས་གདབ་བོ། །མི་
འཕྲོད་པ་ཟ་བའི་བདག་པོས་བྱས་པའི་རིག་སྔགས་གཅོད་དོ། །ཕུར་བུས་གདབ་བོ། །བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པ་ལ་ཕྱག་འཚལ་ལོ། །བདག་དང་སེམས་ཅན་ཐམས་ཅད་སྲུང་དུ་གསོལ། སྲུང་དུ་གསོལ། ཨོཾ་ཨ་སི་ཏ་ཨ་ན་

[161B] ཨོཾ་ཛྭ་ལ་ཛྭ་ལ། ཁཱ་ད་ཁཱ་ད། ཧ་ན་ཧ་ན། ད་ཧ་ད་ཧ། ད་ར་ད་ཧ། བི་ད་ར་བི་ད་ར། ཙྪིནྡ་ཙྪིནྡ། བྷིནྡ་བྷིནྡ། ཧཱུཾ་ཧཱུཾ་ཕཊ་སཱ་ཧཱ། སྙིང་པོའོ། ཧེ་ཧེ་ཕཊ་
ཧོ་ཧོ་ཕཊ། ཨ་མོ་གྷཱ་ཡ་ཕཊ། ཨ་པྲ་ཏི་ཧ་ཏཱ་ཡ་ཕཊ། བ་ར་དཱ་ཡ་ཕཊ། བ་ར་པྲ་དཱ་ཡ་ཕཊ། པྲ་ཏྱི་དགི་རཱ་ཏྲ་ཡ་ཕཊ། ཨ་སུ་ར་བི་དྲཱ་པ་ཎ་ཀ་རཱ་ཡ་ཕཊ། པ་ར་མི་དྲཱ་བ་ཎ་ཀ་རཱ་ཡ་ཕཊ། སརྦྦ་དེ་
བེ་བྷྱ་ཕཊ། སརྦྦ་ནཱ་གེ་བྷྱ་ཕཊ། སརྦྦ་རཱ་ཀྵ་སེ་བྷྱ་ཕཊ། སརྦྦ་བྷཱུ་ཏེ་བྷྱ་ཕཊ། སརྦྦ་པྲེ་ཏེ་བྷྱ་ཕཊ། སརྦྦ་པི་ཤཱ་ཙི་བྷྱ་ཕཊ། སརྦྦ་ཀུམྦྷ་ཎྜེ་བྷྱ་ཕཊ། སརྦྦ་པཱུ་ཏ་ནེ་བྷྱ་ཕཊ། སརྦྦ་ཀ་ཊ་པཱུ་ཏ་ནེ་བྷྱ་
ཕཊ༑ སརྦྦ་སྐནྡཱེ་བྷྱ་ཕཊ། སརྦྦ་ཨཱུཾ་མཱ་དེ་བྷྱ་ཕཊ། སརྦྦ་ཙྪ་ཡེ་བྷྱ་ཕཊ། སརྦྦ་ཨ་པཱ་སྨྲཱ་རེ་བྷྱེ་ཕཊ། སརྦྦ་ཨོ་སྟ་ར་ཀེ་བྷྱ་ཕཊ། སརྦྦ་ཌཱ་ཀི་ནཱི་བྷྱ་ཕཊ། སརྦྦ་རི་པ་ཏཱི་བྷྱ་ཕཊ། སརྦྦ་ཡ་མ་ཡེ་བྷྱ་
ཕཊ༑ སརྦྦ་ཤ་ཀུ་ནི་བྷྱ་ཕཊ། སརྦྦ་མཱ་ཏྲི་ན་ནནྡེ་ཏེ་བྷྱ་ཕཊ། སརྦྦ་ཀཾ་པཱུ་ཀི་མ་ནེ་བྷྱེ་ཕཊ། སརྦྦ་ཨ་ལཾ་བཀེ་བྷྱ་ཕཊ། སརྦྦ་ཀ་ཏ་ད་ནེ་བྷྱ་ཕཊ། སརྦྦ་གནྡྷ་རྦེ་བྷྱ་ཕཊ། སརྦྦ་ཨ་སུ་ར་བྷྱ་ཕཊ་
སརྦྦ་ཀིནྣ་རེ་བྷྱ་ཕཊ། སརྦྦ་ག་རུ་ཌེ་བྷྱ་ཕཊ། སརྦྦ་མ་ཧོ་ར་གེ་བྷྱ་ཕཊ། སརྦྦ་ཡ་ཀྵེ་བྷྱ་ཕཊ། སརྦྦ་དུ་རླཾ་གའི་ཏེ་བྷྱ་ཕཊ། སརྦྦ་དུ་པྲ་ཀྵེ་ཏེ་བྷྱ་ཕཊ། སརྦྦ་ཛྭ་རེ་བྷྱ་ཕཊ། སརྦྦ་བྷྱ་ཡེ་བྷྱ་ཕཊ། སརྦྦ་

[162A]༄༅། །ཨ་པ་དྲ་བེ་བྷྱ་ཕཊ། སརྦཨ་པ་ས་གེ་བྷྱ་ཕཊ། སརྦྦ་ཀྲྀ་ཏྱ་ཀརྨ་ཎི་ཀཱ་ཁོ་རྡེ་བྷྱ་ཕཊ། ཀི་ར་ཎ་བེ་ཏཱ་ཌེ་བྷྱ་ཕཊ། ཙི་ཙྪ་པྲ་ཤཱ་ཀ་སརྦྦ་དུ་ཤྩ་རྡི་ཏེ་བྷྱ་ཕཊ། སརྦྦ་དུར་བཧུ་ཁེ་བྷྱ་ཕཊ། སརྦྦ་
ཏཱི་རྠི་ཀེ་བྷྱ་ཕཊ། སརྦྦ་ཤྲཱ་མ་ཎེ་བྷྱ་ཕཊ། སརྦྦ་པཱ་ཏ་ཀེ་བྷྱ་ཕཊ། སརྦྦ་བིདྱ་དྷ་རེ་བྷྱ་ཕཊ། ཛ་ཡ་ཀ་ར་མ་དཧུ་ཀ་ར་སརྦྦ་ཨརྛ་སཱི་དྷ་ཀེ་བྷྱོ་བི་དྱ་ཙ་རེ་བྷྱ་ཕཊ། ཙ་ཏུ་རྦྷྱོ་བྷ་གི་ནཱི་བྷྱ་ཕཊ། བྫྲ་ཀཽ་མཱ་རཱི་
ཡ་བྫྲ་ཀུ་ལནྡཱ་རི་བི་དྱཱ་ཅེ་རེ་བྷྱ་ཕཊ། སརྦྦ་མ་ཧཱ་པྲ་ཏྱ་གི་རེ་བྷྱ་ཕཊ། བྫྲ་ཤྲི་ཀཱ་ལཱ་ཡ་པྲ་ཏྱི་གི་ར་རཱ་ཛཱ་ཡེ་ཕཊ། མ་ཧཱ་ཀཱ་ལཱ་ཡ་མཱ་ཏྲི་ག་ཎ་ན་མ་སྐྲྀ་ཏཱ་ཡེ་ཕཊ། པྲ་ཧྨ་ཎཱི་ཡེ་ཕཊ། པཱི་ཥྣ་བི་ཡེ་ཕཊ། མ་
ཧེ་ཤྭ་རཱི་ཡེ་ཕཊ། རཽ་དྲཱི་ཡེ་ཕཊ། མ་ཧཱ་ཀཱ་ལཱི་ཡེ་ཕཊ། ཙཱ་མུ་ཎྜཱི་ཡེ་ཕཊ། ཀོ་མ་རི་ཡེ་ཕཊ། པཱ་རཱ་ཧཱི་ཡེ་ཕཊ། ཨཱིནྡྲ་ཡེ་ཕཊ། ཨགྣཱི་ཡེ་ཕཊ། ཡ་མཱ་ཡེ་ཕཊ། ནཻ་རི་ཏཱི་ཡེ་ཕཊ། བ་རུ་ཎཱ་ཡི་ཕཊ་
མྙ་རུའ་ཏཱི་ཡེ་ཕཊ། སཽ་མཱ་ཡེ་ཕཊ། ཨཱི་ཤ་ནཱི་ཡེ་ཕཊ། ཀཱ་ལ་དཎྜཱི་ཡེ་ཕཊ། ཀཱ་ལ་རཱ་ཏྲཱི་ཡེ་ཕཊ། ཡ་མ་ད་ཎྜཱི་ཡེ་ཕཊ། རཱ་ཏྲཱི་ཡེ་ཕཊ། ཀ་པཱ་ལཱི་ཡེ་ཕཊ། ཨ་དཧི་མུ་ཀྟི་ཤྨ་ཤཱ་ན་བཱ་སི་ནཱི་ཡེ་ཕཊ་
ཨོ་ཥྚོ་བྷནྡྷ་བྷནྡྷ། རཀྵ་རཀྵ་མཾ་སཱ་ཧཱ། །སེམས་ཅན་གང་སུ་དག་ལ་གདུག་པ་དང་གདུག་པའི་སེམས་དང་ལྡན་པ་རྣམས་དང། དྲག་ཤུལ་དང་དྲག་ཤུལ་གྱི་སེམས་དང་ལྡན་པ་རྣམས་དང་

[162B] འཁྲུག་པ་དང་འཁྲུག་པའི་སེམས་དང་ལྡན་པ་རྣམས་དང། སྡང་བ་དང་སྡང་བའི་སེམས་དང་ལྡན་པ་རྣམས་བྱམས་པའི་སེམས་དང་
ལྡན་པར་གྱུར་ནས། བདག་དང་སེམས་ཅན་ཐམས་ཅད་སྲུང་དུ་གསོལ། ལོ་བརྒྱ་འཚོ་བར་གྱུར་ཅིག་སྟོན་བརྒྱ་མཐོང་བར་གྱུར་ཅིག་གནོད་སྦྱིན་དང་གདོན་གང་སུ་དག་ཟས་སུ་མདངས་
ཟ་བ་རྣམས་དང། གཟི་བྱིན་འཕྲོག་པ་རྣམས་དང། ཟས་སུ་མངལ་ཟ་བ་རྣམས་དང། །ཟས་སུ་ཁྲག་འཐུང་བ་རྣམས་དང། ཟས་སུ་ཞག་ཟ་བ་རྣམས་དང། ཟས་སུ་ཤ་ཟ་བ་རྣམས་དང། ཟས་སུ་
ཚིལ་ཟ་བ་རྣམས་དང། ཟས་སུ་རྐང་ཟ་བ་རྣམས་དང། ཟས་སུ་བཙས་པ་ཟ་བ་རྣམས་དང། སྲོག་འཕྲོག་པ་རྣམས་དང། ཟས་སུ་ལྷག་མ་ཟ་བ་རྣམས་དང། ཟས་སུ་གཏོར་མ་ཟ་བ་རྣམས་དང་
ཟས་སུ་འཕྲེང་བ་ཟ་བ་རྣམས་དང། ཟས་སུ་དྲི་ཟ་བ་རྣམས་དང། ཟས་སུ་གདུག་པ་ཟ་བ་རྣམས་དང། ཟས་སུ་མེ་ཏོག་ཟ་བ་རྣམས་དང། ཟས་སུ་འབྲས་བུ་ཟ་བ་རྣམས་དང། ཟས་སུ་ལོ་
ལོ་ཧོག་ཟ་བ་རྣམས་དང། ཟས་སུ་སྦྱིན་སྲེག་ཟ་བ་རྣམས་དང། ཟས་སུ་རྣག་ཟ་བ་རྣམས་དང། ཟས་སུ་ཕྱི་ས་ཟ་བ་རྣམས་དང། ཟས་སུ་གཅིན་འཐུང་བ་རྣམས་དང། ཟས་སུ་མཆིལ་མ་

[163A]༄༅། །འཐུང་བ་རྣམས་དང། ཟས་སུ་སྐྱུགས་པ་ཟ་བ་རྣམས་དང། ཟས་སུ་སྣབས་ཟ་བ་རྣམས་དང། ཟས་སུ་ངར་སྣབས་ཟ་བ་རྣམས་དང། ཟས་སུ་མི་གཙང་བ་ཟ་བ་རྣམས་དང། ཟས་
སུ་གཏོར་ཁུང་ནས་འབབ་པ་འཐུང་བ་རྣམས་དང། སྡིག་པའི་སེམས་དང་ལྡན་པ་རྣམས་དང། གདུག་པའི་སེམས་དང་ལྡན་པ་རྣམས་དང། དྲག་ཤུལ་གྱི་སེམས་དང་ལྡན་པ་རྣམས་དང་
འཁྲུག་པའི་སེམས་དང་ལྡན་པ་རྣམས་དང། སྡང་བའི་སེམས་དང་ལྡན་པ་རྣམས་དང། ལྷའི་གདོན་རྣམས་དང། ཀླུའི་གདོན་རྣམས་དང། ལྷ་མ་ཡིན་གྱི་གདོན་རྣམས་དང་
གནོད་སྦྱིན་གྱི་གདོན་རྣམས་དང། སྲིན་པོའི་གདོན་རྣམས་དང། འྦྱུགྣ་པོའི་གདོན་རྣམས་དང། ཡི་དྭགས་ཀྱི་གདོན་རྣམས་དང། ཤ་ཟའི་གདོན་རྣམས་དང། ཀུ་སྨན་དའི་
གདོན་རྣམས་དང། སྲུལ་པོའི་གདོན་རྣམས་དང། ལུས་སྲུལ་པོའི་གདོན་རྣམས་དང། སྐེམ་བྱེད་ཀྱི་གདོན་རྣམས་དང། སྨྱོ་བྱེད་ཀྱི་གདོན་རྣམས་དང། གྲིབ་གནོན་གྱི་གདོན་
རྣམས་དང། བརྗེད་བྱེད་ཀྱི་གདོན་རྣམས་དང། གནོན་པོའི་གདོན་རྣམས་དང། མཁའ་འགྲོ་མའི་གདོན་རྣམས་དང། ནམ་གྲུའི་གདོན་རྣམས་དང། གཤིན་རྗེའི་གདོན་རྣམས་

[163B] བྱའི་གདོན་རྣམས་དང། མ་མོ་དགའ་བར་བྱེད་པའི་གདོན་རྣམས་དང། ཀུན་ཏུ་འགྲོ་བའི་གདོན་རྣམས་དང། རེ་ལྡེ་འདོན་པའི་གདོན་རྣམས་དང། ཚེར་མ་འདོན་པའི་གདོན་རྣམས་ལས་
བདག་ལ་སྲུང་བར་མཛད་དུ་གསོལ། ལོ་བརྒྱ་འཚོ་བར་གྱུར་ཅིག་སྟོན་བརྒྱ་མཐོང་བར་གྱུར་ཅིག་རིམས་ཉིན་གཅིག་པ་རྣམས་དང། ཉིན་གཉིས་པ་རྣམས་དང། ཉིན་གསུམ་པ་རྣམས་
དང༑ ཉིན་བཞི་པ་རྣམས་དང། ཉིན་བདུན་པ་རྣམས་དང། རྟག་པའི་རིམས་རྣམས་དང། རིམས་མི་བཟད་པ་རྣམས་དང། འབྱུང་པོའི་རིམས་རྣམས་དང། རླུང་ལས་གྱུར་པ་རྣམས་དང་
མཁྲིས་བ་ལས་གྱུར་པ་རྣམས་དང། བད་ཀན་ལས་གྱུར་པ་རྣམས་དང། འདུས་པ་ལས་གྱུར་པ་རྣམས་དང། རིམས་ནད་ཐམས་ཅད་དང། ཀླད་པ་ན་བ་བསལ་དུ་གསོལ། གཞོགས་ཕྱེད་
ན་བ་དང། ཡི་ག་འཆུས་པ་དང། མིག་ནད་དང། སྣ་ནད་དང། ཁ་ནད་དང། མགུལ་ནད་དང། སྙིད་ནད་དང། ལྐོག་མའི་ལྷ་གོར་ན་བ་དང། རྣ་བ་ན་བ་དང། སོ་ན་པ་དང། སྙིང་ན་བ་དང། ཀླད་པ་
ན་བ་དང། རྩིབ་ལོགས་ན་བ་དང། རྒྱབ་ན་བ་དང། ལྟོ་བ་ན་བ་དང། རྐེད་པ་ན་བ་དང། ཆུ་སོ་ན་བ་དང། བརླ་ན་བ་དང། རྗེ་ངར་ན་བ་དང། ལག་པ་ན་བ་དང། རྐང་པ་ན་བ་དང། ཡན་ལག་

[164A]༄༅། །ན་བ་དང། ཉིད་ལག་ན་བ་རབ་ཏུ་བསལ་དུ་གསོལ། གདུགས་དཀར་པོ་ཅན། རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ་འདིས། དཔག་ཚད་བཅུ་གཉིས་ཀྱི་ནང་ཚུན་ཆད་དུ། འབྱུང་
པོ་དང། རོ་ལངས་དང། མཁའ་འགྲོ་མ་དང། གནོད་སྦྱིན་དང། སྲིན་པོ་དང། རིམས་དང། ཤུ་བ་དང། གཡའ་བ་དང། འབྲུམ་བུ་ཕྲ་མོ་དང། མཚན་པར་རྡོལ་བ་དང། མཛེ་
དང༑ ཕོལ་མིག་དང། བས་ལྡགས་དང། མེ་དབལ་དང། གཡན་པ་དང། ལྷོག་པ་དང། སྐེམ་པ་དང། སྐྲག་པ་དང། ལུད་པ་ལུ་བ་དང། དབུགས་མི་བདེ་བ་དང། མི་དྲན་
པ་དང། དབྱིག་དུག་དང། དུག་སྦྱར་མ་དང། བྱད་དང། མེ་དང། ཆུ་དང། མི་ངས་དང། བདུད་དང། འཆིང་བ་དང། དགྲ་དང། གནོད་པ་དང། དུས་མ་ཡིན་པར་འཆི་བ་དང་
སྦྲང་བུ་ཏྱ་མ་བུ་ག་དང། ཏྲཻ་ལ་ཏ་དང། སྡིག་པ་དང། སྦྲུལ་དང། སྲེ་མོང་དང། སེང་གེ་དང། སྟག་དང། དོམ་དང། དྲེང་དང། གཡག་རྒོད་དང། ཆུ་སྲིན་ལ་སོགས་པའི་
སྲོག་ཆགས་རྣམས་ལས་སྲུང་དུ་གསོལ། དེ་དག་ཐམས་ཅད་ཀྱི་རིག་སྔགས་བཅིང་བར་བགྱིའོ། །གཟི་བརྗིད་བཅིང་བར་བགྱིའོ། །གཞན་ཐམས་ཅད་ཀྱི་རིག་སྔགས་བཅིང་བར་

[164B] །མཚམས་བཅིང་བར་བགྱིའོ། །ཏ་དྱ་ཐཱ། ཨོཾ་ཨ་ན་ལེ་ཨ་ན་ལེ། ཁ་ས་མེ་ཁ་ས་མེ། བཻ་རེ་བཻ་རེ། སཽ་མེ་སཽ་མེ། ཤཱནྟེ་ཤཱནྟེ། དཱནྟེ་དཱནྟེ། པི་ཥ་དེ་བི་ཥ་དེ། བའཻ་རེ་བའཻ་རེ། དེ་བི་བྫྲ་དྷཱ་རི་
བནྡྷ་བནྡྷ་ནི། བཛྲ་པཱ་ནི་ཕཊ། ཨོཾ་ཧཱུཾ་ཧཱུཾ་ཧཱུཾ་ཥྚོཾ་ཕཊ་སཱ་ཧཱ། ཧཱུཾ་དྲཱུཾ་བནྡྷ་ཕཊ། བདག་ལ་སྲུངས་ཤིག་སཱ་ཧཱ། ཨོཾ་བྫྲ་པཱ་ཎི་བནྡྷ་བནྡྷ་བཛྲ་པཱ་ཤེ་ན་མ་མ་སརྦྦ་དུ་ཥྚཾ་བི་ནཱ་ཡ་ཀཾ་ཧཱུཾ་ཧཱུཾ་ཕཊ་ཕཊ་སཱ་ཧཱ། ཉེ་བའི་
སྙིང་པོའི། །སུས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་པ་ཕྱིར་ཟློག་པ་རིག་སྔགས་ཀྱི་རྒྱལ་མོ་འདི་གྲོ་ག་འམ། རས་སམ་ཤིང་ཤུན་ལ་བྲིས་ཏེ་
ལུས་སམ་མགུལ་དུ་བཏགས་སམ་ཀླག་པར་བྱེད་ན་དེ་ཇི་སྲིད་འཚོའི་བར་དུ་མཚོན་གྱིས་མི་ཚུགས། དུག་གིས་མི་ཚུགས། མེས་མི་ཚུགས། ཆུས་མི་ཚུགས། དབྱིག་དུག་གིས་མི་ཚུགས་
དུག་སྦྱར་མས་མི་ཚུགས། བྱད་ཀྱིས་མི་ཚུགས། དུས་མ་ཡིན་པར་འཆི་བའི་དུས་བྱེད་པར་མི་འགྱུར་རོ། །གདོན་ཐམས་ཅད་དང། བགེགས་དང་ལོག་འདྲེན་ཐམས་ཅད་ཀྱང་དགའ་བར་འགྱུར་
རོ༑ ༑རྡོ་རྗེའི་རིགས་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་རྣམས་དང། གྲུབ་པའི་ལྷ་མོ་རྣམས་ཀྱིས་ཀྱང་དེ་ལ་རྟག་ཏུ་མཐུན་པར་སྲུང་བ་དང། སྐྱོབ་པ་དང། སྦེད་པར་བྱེད་ཅིང་

[165A]༄༅། །དེ་རྣམས་ཀྱི་ཡིད་དུ་འོང་བ་དང། དགའ་བར་ཡང་འགྱུར་རོ། །བསྐལ་པ་ཆེན་པོ་སྟོང་ཕྲག་བརྒྱད་ཅུ་རྩ་བཞིའི་སྐྱེ་བ་དྲན་པར་འགྱུར་རོ། །རྡོ་རྗེ་ཕོ་ཉ་མོ་དྲུག་ཅུ་རྩ་བཞིས་ཀྱང་
རྟག་པར་ཡོངས་སུ་སྐྱོང་བར་འགྱུར་རོ། །ནམ་དུ་ཡང་གནོད་སྦྱིན་དང། ཡི་དྭགས་དང། ཤ་ཟ་དང། སྲུལ་པོ་དང། ལུས་སྲུལ་པོ་ཉིད་དུ་མི་འགྱུར་རོ། །མི་དབུལ་པོར་མི་འགྱུར་རོ། །སངས་
རྒྱས་བཅོམ་ལྡན་འདས་གྲངས་མེད་དཔག་ཏུ་མེད་པ་གངྒཱའི་ཀླུང་གི་བྱེ་མ་སྙེད་ཀྱི་བསོད་ནམས་ཀྱི་ཕུང་པོ་དང་ལྡན་པར་འགྱུར་རོ། །སངས་རྒྱས་བཅོམ་ལྡན་འདས་དང། བྱང་ཆུབ་སེམས་
དཔའ་གངྒཱའི་ཀླུང་གི་བྱེ་མ་སྙེད་ཀྱིས་སྲུང་བ་དང། སྐྱོབ་པ་དང། སྦེད་པར་མཛད་ཅིང་དེ་དག་གི་ཐུགས་སུ་བྱོན་པ་དང། དགྱེས་པར་ཡང་འགྱུར་རོ། །དེ་བཞིན་གཤེགས་པ་ཐམས་ཅད་
ཀྱི་གཙུག་ཏོར་ནས་བྱུང་བའི་གདུགས་དཀར་པོ་ཅན་ཞེས་བྱ་བ་གཞན་གྱིས་མི་ཐུབ་པ་ཕྱིར་ཟློག་པ་རིག་སྔགས་ཀྱི་རྒྱལ་མོ་འདི་འཆང་ན་ཚངས་པར་མི་སྤྱོད་པ་ཡང་ཚངས་པར་སྤྱོད་པར་འགྱུར་རོ། །
ཐུབ་པར་མ་བྱས་པ་ཡང་ཐུབ་པར་བྱས་པར་འགྱུར། །མི་གཙང་བ་ཡང་གཙང་བར་འགྱུར་རོ། །སྨྱུང་བ་མ་བྱས་པ་ཡང་སྨྱུང་བ་བྱས་པར་འགྱུར་རོ། །མཚམས་མེད་པ་ལྔ་བྱས་པ་ཡང་

[165B] །སྔོན་གྱི་ལས་ཀྱི་སྒྲིབ་པ་ཡང་མ་ལུས་པར་ཟད་པར་འགྱུར་རོ། །རིགས་ཀྱི་བུའམ་རིགས་ཀྱི་བུ་མོ་བུ་འདོད་པ་གང་ལ་ལས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་
དཀར་པོ་ཅན་ཕྱིར་ཟློག་པ་རིག་སྔགས་ཀྱི་རྒྱལ་མོ་འདི་འཆང་ངམ་ཀློག་ན་བུ་འདོད་པ་དེས་བུ་རྙེད་དེ། ཚེ་དང་བསོད་ནམས་དང་སྟོབས་ཀྱང་རབ་ཏུ་རྙེད་དོ། །འདི་ནས་ཤི་འཕོས་ནས་ཀྱང་འཇིག་རྟེན་
གྱི་ཁམས་བདེ་པ་ཅན་དུ་སྐྱེ་བར་འགྱུར་རོ། །མི་ནད་དང། ཕྱུགས་ནད་དང། ཡམས་ཀྱི་ནད་དང། འཚེ་བ་དང། གནོད་བ་དང། ནད་འགོ་བ་དང། འཁྲུག་པ་ཐམས་ཅད་དང། ཕ་རོལ་
གྱི་དམག་ཚོགས་འོང་པ་ཐམས་ཅད་ལ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུ་ག་དཀར་པོ་ཅན་ཞེས་བྱ་བ་གཞན་གྱིས་མི་ཐུབ་པ་ཕྱིར་ཟློག་པ་རིག་སྔགས་ཀྱི་རྒྱལ་མི་འདི་རྒྱལ་མཚན་
གྱི་རྩེ་མོ་ལ་བཏགས་ཏེ། རིམ་གྲོ་ཆེར་མཆོད་པ་ཆེན་པོ་བྱས་ལ། གྲོང་ཁྱེར་ཐམས་ཅད་ཀྱི་སྒོ་འམ། གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་སམ། དགོན་པའི་གནས་སུ་
གཟུགས་སོ། །འཕགས་མ་གཞན་གྱིས་མི་ཐུབ་པ་ཕྱིར་ཟློག་པ་རིག་སྔགས་ཀྱི་རྒྱལ་མི་འདི་རིམ་གྲོ་ཆེར་བྱས་ཏེ་བཙུགས་ན་བཙུགས་མ་ཐག་ཏུ་གཡུལ་ཞི་བར་བྱེད་པར་འགྱུར་རོ། །ཡམས་ཀྱི་ནད་

[166A]༄༅། །དང། འཚེ་བ་དང། གནོད་པ་དང། ནད་འགོ་བ་དང། འཁྲུག་པ་དང། ཕ་རོལ་གྱི་དམག་ཚོགས་འོད་བ་ཐམས་ཅད་རབ་ཏུ་ཞི་བར་འགྱུར་རོ། །ཏདྱ་ཐཱ། ཨོཾ་ཥྚོཾ་བནྡྷ་
བནྡྷ། མ་མ་རཀྵ་རཀྵ་སཱ་ཧཱ། ཨོཾ་ཥྚོཾ་བནྡྷ་བནྡྷ། བྫྲ་མ་མ་རཀྵ་རཀྵ། བྫྲ་པཱ་ཎི་ཧཱུཾ་ཕཌ་སཱ་ཧཱ། ཨོཾ་སརྦྦ་ཏ་ཐཱ་ག་ཏོ་ཥྞི་ཥ་ཨ་ན་ལེ། ཨ་བ་ལོ་ཀི་ཏེ་ཙུ་རྞཱ་ཏེ་ཛོ་རཱ་སི། ཨོཾ་ཛྭ་ལ་ཛྭ་ལ། དྷ་ཀ་དྷ་ཀ་
ད་ར་ད་ར། བི་ད་ར་བི་ད་ར། ཙྪིནྡྷ་ཙིནྡྷི། བྷིནྡ་བྷིནྡ། ཧཱུཾ་ཧཱུཾ་ཕཌ་ཕཌ་སཱ་ཧཱ། ཨོཾ་སརྦ་ཏ་ཐཱ་ག་ཏོ་ཥྞཱི་ཥ་ཧཱུཾ་ཕཌ་སཱ་ཧཱ། ཏ་དྱ་ཐཱ། ཨོཾ་ཨ་ན་ལེ་ཨ་ན་ལེ། ཁ་ས་མེ་ཁ་ས་མེ། བཻ་ར་བཻ་ར། སཽ་མེ་སཽ་མེ་
སརྦྦ་བུདྡྷ་ཨ་དཧི་ཥྛ་ན་ཨ་དཧི་ཥྛི་ཏེ། སརྦྦ་ཏ་ཐཱ་ག་ཏོ་ཥྣཱི་ཥ་སི་ཏཱ་ཏ་པ་ཏྲེ་ཧཱུཾ་ཕཌ། ཧཱུཾ་མ་མ་ཧཱུཾ་ནི་སཱ་ཧཱ། ཀླུའི་རྒྱལ་པོ་མཐའ་ཡས་དང། ཀླུའི་རྒྱལ་པོ་དུང་སྐྱོང་དང། ཀླུའི་རྒྱལ་པོ་ནག་པོ་ཆེན་པོ་རྣམས་
དུས་དུས་སུ་ཆར་འབེབས་སོ། །དུས་དུས་སུ་སྤྲིན་སྡུད་པ་དང། དུས་དུས་སུ་འབྲུག་སྒྲ་སྒྲོག་པར་འགྱུར་རོ། །ཉེ་བར་འཚེ་བ་ཐམས་ཅད་ལ་སངས་རྒྱས་རྣལ་འབྱོར་དུ་བྱས་ལ་ལན་གསུམ་
བཟླ་བར་བྱའོ། །སངས་རྒྱས་དང་བྱང་ཆུབ་སེམས་དཔའ་རྣམས་དང། ལྷ་དང་མི་དང་ལྷ་མ་ཡིན་དང་དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་

[166B] །འཕགས་པ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན། །གཞན་གྱིས་མི་ཐུབ་པ་ཕྱིར་ཟློག་པ་ཆེན་མོ་མཆོག་ཏུ་གྲུབ་པ་ཞེས་བྱ་བའི་གཟུངས་རྫོགས་སོ།། །།
   ༈    །རྒྱལ་བ་བྱེ་བ་བདུན་དང་འཕགས་པའི་འཁོར། །དྲང་སྲོང་རིག་སྔགས་འཆང་དང་ཚངས་དབང་དང། །དྲག་པོ་རི་སྲས་དང་བཅས་སྲེད་མེད་བུ། །ལེགས་ལྡན་ནག་པོ་གདུང་
བདུན་བདེ་གཤེགས་བཅུ། །ཕྱག་འོས་རྣམས་ལ་གུས་པས་ཕྱག་བྱས་ནས། །བདེ་གཤེགས་གཙུག་ནས་གསང་སྔགས་ཚིག་ཕྱུང་སྟེ། །གང་གིས་བསྔགས་པ་འཁོར་ལ་བཀའ་སྩལ་པའི། །
དཔལ་ལྡན་གདུགས་དཀར་ཅན་ལ་བསྟོད་པར་བྱ། །འཆི་མེད་དབང་པོའི་འདུན་ས་ཆོས་བཟང་དུ། །ཤཱཀྱའི་རྒྱལ་པོའི་མཚན་མཆོག་གཙུག་ཏོར་ནས། །ལེགས་འཁྲུངས་བདུད་ཀྱི་རིགས་ཀྱིས་
མི་ཐུབ་ཅིང། །ཕས་ཀྱི་རྒོལ་པ་ཐམས་ཅད་ཕྱིར་ཟློག་པས། །གཞན་གྱིས་མི་ཐུབ་གཙུག་ཏོར་གདུགས་དཀར་ཞེས། །ཡོངས་སུ་གྲགས་པས་ས་གསུམ་ཀུན་ཁྱབ་པ། །དུས་གསུམ་རྒྱལ་བ་ཀུན་
གྱི་ཡུམ་གཅིག་པུ། །བཅོམ་ལྡན་འདས་མ་ཁྱོད་ལ་བདག་ཕྱག་འཚལ། །གདོན་དང་རྒྱུ་སྐར་གཟའ་ཡི་གནོད་པ་དང། །དུས་མིན་འཆི་དང་སྡིག་པའི་རྨི་ལམ་དང། །དུག་མཚོན་མེ་དང་ཆུ་ཡི་

[167A]༄༅། །གནོད་པ་སོགས། །མ་ལུས་ཞི་མཛད་ཁྱོད་ལ་ཕྱག་འཚལ་ལོ། །སྐུ་ཡི་དཀྱིལ་འཁོར་ཁྱོན་ནི་ཤིན་ཏུ་ཡངས། །དུ་མའི་ཉམས་ཅན་དབུ་ནི་སྟོང་ཕྲག་དང། །འབར་བའི་ཕྱག་
མཚན་ལྡན་པའི་ཕྱག་སྟོང་ཅན། །ས་གསུམ་དཀྱིལ་འཁོར་ཀུན་ལ་དབང་མཛད་མ། །དྲག་ཤུལ་ཆེ་སོགས་ཉེར་གཉིས་ཕྱག་རྒྱའི་འཁོར། །གདུག་པ་འདུལ་བའི་ལས་ལ་ཐོགས་མེད་པས། །
ནག་པོའི་སྡེ་རྣམས་རྡུལ་དུ་རླག་མཛད་པའི། །རིག་སྔགས་ལྷ་མོའི་ཚོགས་ལ་ཕྱག་འཚལ་ལོ། །དུས་མིན་འཆི་དང་ནད་ཀྱི་འཇིགས་པ་སོགས། །མི་དང་མི་མིན་འབྱུང་བས་བསྐྱེད་པ་ཡི། །
འཇིགས་པ་དྲན་ནས་ཁྱོད་ལ་སྐྱབས་འཆའ་ན། །འཇིགས་པ་ཀུན་ལས་རྟག་ཏུ་སྲུང་དུ་གསོལ། །ལྷ་ཀླུ་ལྷ་མ་ཡིན་ལ་སོགས་པ་ཡི། །གདོན་ཆེན་རྣམས་དང་གཟི་བརྗིད་མདངས་འཕྲོག་ཅིང། །མངལ་
དང་ཤ་ཁྲག་ལ་སོགས་ཟ་བ་ཀུན། །ཁྱོད་ཞབས་དྲན་པ་ཙམ་གྱིས་ཟློག་ཏུ་གསོལ། །གང་གི་སྒོ་ནས་མི་བསྲུན་སྐྱེ་བོ་ཡིས། །བདག་ཅག་བདེ་ལེགས་འཕྲོག་པའི་རིག་སྔགས་སོགས། །མ་
ལུས་བཅད་དང་འབར་བའི་ཕུར་བུ་ཡིས། །དེ་དག་རྣམས་ལ་གདབ་པའི་ཕྲིན་ལས་མཛོད། །མདོར་ན་བཅོམ་ལྡན་མ་ཁྱོད་ཕྱག་རྒྱའི་འཁོར། །སྐྱབས་སུ་བཟུང་ནས་རེ་བ་འཆའ་བ་ཡི། །

[167B] །མཐུན་རྐྱེན་མ་ལུས་ཡིད་བཞིན་འགྲུབ་པར་མཛོད། །བདེ་གཤེགས་གཙུག་ནས་གདུགས་དཀར་ལྷ་མོ་ཞེས། །གདོན་དང་གགེབས་རིགས་འབྱུང་
པོའི་ཚོགས་བཅས་ཀུན། །ཕྱེ་མར་འཐག་བྱེད་རྔམས་པའི་གཟི་བརྗིད་ཅན། །བཅོམ་ལྡན་མ་ཁྱོད་ཐུབ་བསྟན་རྒྱས་པར་མཛོད། བཅོམ་ལྡན་གདུགས་དཀར་ཁྱོད་སྐུ་ཅི་འདྲ་དང། །འཁོར་དང་སྐུ་  ྾ 
ཁྱེད་ཀྱི་མཚན་  ྾   ྾   ྾   ྾   ྾  །གཙུག་ཏོར་གདུགས་དཀར་ཅན་ལ་བསྟོད་
པ་འདི་ནི། བློ་བཟང་གྲགས་པའི་དཔལ་གྱིས་སྡོམ་བརྩོན་ཤེས་རབ་རྒྱལ་མཚན་ལ་སོགས་པས་བསྐུལ་བའི་ངོར་སྦྱར་བའོ། །བདེ་གཤེགས་གཙུག་ཏོར་ལྟར་མི་མངོན་པ་ལས། །ཉེར་འཁྲུངས་རྒྱལ་བ་ཀུན་ཡུམ་
གདུགས་དཀར་མོ། །མཚན་ཙམ་པོས་པའི་རིག་སྔགས་མེ་ཡིས་ཀྱང། །བདུད་སྡེ་སྲེག་བྱེད་བདེ་འབྱུང་ལྷག་པའི་ལྷ། །དཀར་གསལ་ལང་ཚོར་བ་རྫོགས་ཟླ་གཞོན་གྱིས། །སྙིང་པོ་ལས་གྲུབ་གཞན་
གྱིས་མི་ཐུབ་མས། །མི་དང་མི་མིན་འབྱུང་ལས་བྱུང་བ་ཡི། །འགལ་རྐྱེན་ཀུན་ཞི་ལེགས་ཚོགས་མ་ལུས་སྩོལ། །ཁྱད་པར་ཕ་རོལ་མི་བསྲུན་བསམ་སྦྱོར་གྱིས། །སྒོ་གསུམ་མནན་དང་བྱད་

[168A]༄༅། །སྟེམས་བཅིངས་ལ་སོགས། །ཉེར་འཚེས་མི་ཚུགས་ཕྱིར་ཟློག་འཕྲིན་ལས་ཀྱིས། །བདག་ཅག་རྣམ་པ་ཀུན་ཏུ་སྲུང་དུ་གསོལ། ཞེས་པ་འདི་ནི་ཕ་རོལ་གྱི་སྐྱེ་བོ་མི་བསྲུན་པས་རིག་སྔགས་
ངན་པའི་སྦྱོར་བས་བྱད་མནན་སོགས་གཙོ་གྱུར་གྱི་ཉེར་འཚོའི་མཚན་མ་ཞི་བའི་འདོད་གསོལ་གདུགས་བསྟོད་སོགས་ཀྱི་གཤམ་དུ་ཁ་ཏོན་བྱེད་རྒྱུར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ། །
བཅོམ་ལྡན་གདུགས་དཀར་ལྷ་ཚོགས་རྣམས། །མཐུ་སྟོབས་ཐོགས་པ་མི་མངའ་ཞིང། །ཐུགས་རྗེ་སྨོན་ལཾ་མཐུ་བཙན་པས། །བདག་གིས་གསོལ་བ་བཏབ་པ་བཞིན། །སངས་རྒྱས་
བསྟན་པ་དར་བ་དང། །སེམས་ཅན་ཐམས་ཅད་བདེ་གྱུར་ཅིག་རྒྱུ་སྦྱོར་ཡོན་བདག་འཁོར་བཅས་ཀྱི། །ཆགས་ཆེ་ཉམ་ང་ཟློག་ཏུ་གསོལ། །རྨི་ལམ་མཚན་མ་ངན་པ་ཟློག་རྟགས་
དང་རྟེན་འབྲེལ་ངན་བཟློག་དགྲ་འདྲེའི་བསམ་སྦྱོར་ངན་པ་ཟློག་ལྟས་ངན་བརྒྱད་ཅུ་རྩ་བཞི་ཟློག་ཡེ་འབྲོག་སུམ་བརྒྱ་དྲུག་ཅུ་ཟློག་ནད་རིགས་བཞི་བརྒྱ་རྩ་བཞི་ཟློག་བགེགས་
རིགས་སྟོང་ཕྲག་བརྒྱད་ཅུ་ཟློག་དུས་མིན་འཆི་བ་རྣམ་བརྒྱད་ཟློག་ཡས་ཀྱི་བདུད་དུ་གཡོས་པ་ཟློག་མས་ཀྱི་སྲི་རུ་ལངས་པ་ཟློག་དཔྲལ་བའི་གཤེད་དུ་བཀོས་པ་ཟློག་ཕ་

[168B]མི་ལ་ནད་དུ་གཏོང་བ་ཟློག་ཕྱུགས་ལ་གོད་ཁ་བྱེད་པ་ཟློག་གནམ་གྱི་དལ་ཁ་ཐེབས་པ་ཟློག་ས་ཡི་དུག་མདའ་གཡོས་པ་ཟློག་སྨེ་བ་སྤར་ཁ་ངན་པ་ཟློག་
སྐེག་དང་ཕུང་སྲི་ལངས་པ་ཟློག་ཏུ་གསོལ། །ཞེས་གཙུག་ཏོར་གདུགས་དཀར་ལ་བརྟེན་པའི་ཟློག་པ་གྲུབ་ཆེན་ལས་ཀྱི་རྡོ་རྗེས་མཛད་པའོ།    ༈    །རྒྱ་གར་སྐད་དུ། བྷ་ག་ཝ་ཏི་པྲཛྙཱ་པཱ་ར་མི་ཏཱ་ཧྲི་ད་ཡ། བོད་
སྐད་དུ། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་བྱ་རྒོད་ཕུང་པོའི་རི་ལ་དགེ་སློང་
གི་དགེ་འདན་ཆེན་པོ་དང་བྱང་ཆུབ་སེམས་དཔའི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་ཏེ། དེའི་ཚེ་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམས་གྲངས་ཀྱི་ཏིང་ངེ་འཛིན་
ལ་སྙོམས་པར་ཞུགས་སོ། །ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་ཉིད་ལ་
རྣམ་པར་བལྟ་ཞིང་ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་པར་རྣམ་པར་བལྟའོ། །དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་ཤཱ་རིའི་བུས་བྱང་ཆུབ་སེམས་དཔའ་སེམས་

[169A]༄༅། །དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུ། །གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་
ཇི་ལྟར་བསླབ་པར་བྱ། །དེ་སྐད་ཅེས་སྨྲས་པ་དང་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཚེ་དང་ལྡན་པ་ཤཱ་ར་དྭ་ཏིའི་བུ་ལ་འདི་སྐད་
ཅེས་སྨྲས་སོ། །ཤཱ་རིའི་བུ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་འདི་ལྟར་རྣམ་པར་བལྟ་བར་བྱ་སྟེ། །ཕུང་པོ་
ལྔ་པོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་བལྟའོ། །གཟུགས་སྟོང་པའོ། །སྟོང་པ་ཉིད་གཟུགས་སོ། །གཟུགས་ལས་སྟོང་པ་ཉིད་གཞན་མ་ཡིན་
སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། །དེ་བཞིན་དུ་ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པ་རྣམས་སྟོང་པའོ། །ཤཱ་རིའི་བུ། །དེ་ལྟར་ཆོས་
ཐམས་ཅད་སྟོང་པ་ཉིད་དེ། མཚན་ཉིད་མེད་པ། མ་སྐྱེས་པ། མ་འགགས་པ། དྲི་མ་མེད་པ། དྲི་མ་དང་བྲལ་བ་མེད་པ། བྲི་བ་མེད་པ། གང་བ་མེད་པའོ། །ཤཱ་རིའི་བུ། །དེ་ལྟ་བས་ན་

[169B] ཚོར་བ་མེད། འདུ་ཤེས་མེད། འདུ་བྱེད་རྣམས་མེད། རྣམ་པར་ཤེས་པ་མེད། མིག་མེད། རྣ་བ་མེད། སྣ་མེད། ལྕེ་མེད། ལུས་མེད། ཡིད་མེད། གཟུགས་
མེད། སྒྲ་མེད། དྲི་མེད། རོ་མེད། རེག་བྱ་མེད། ཆོས་མེད་དོ། །མིག་གི་ཁམས་མེད་པ་ནས་ཡིད་ཀྱི་ཁམས་མེད། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ། །མ་རིག་པ་མེད་
མ་རིག་པ་ཟད་པ་མེད་པ་ནས་རྒ་ཤི་མེད། རྒ་ཤི་ཟད་པའི་བར་དུའང་མེད་དོ། །དེ་བཞིན་དུ་སྡུག་བསྔལ་བ་དང། ཀུན་འབྱུང་བ་དང། འགོག་པ་དང། ལམ་མེད། ཡེ་ཤེས་མེད། ཐོབ་པ་
མེད། མ་ཐོབ་པ་ཡང་མེད་དོ། ཤཱ་རིའི་བུ། དེ་ལྟ་བས་ན་བྱང་ཆུབ་སེམས་དཔའ་རྣམས་ཐོབ་པ་མེད་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ཅིང་གནས་ཏེ་སེམས་ལ་སྒྲིབ་པ་མེད་
པས་སྐྲག་པ་མེད་དེ། ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་ལས་འདས་པའི་མཐར་ཕྱིན་ཏོ། །དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། རིག་པ་ཆེན་པོའི་སྔགས་

[170A]༄༅། །བླ་ན་མེད་པའི་སྔགས། མི་མཉམ་པ་དང་མཉམ་པའི་སྔགས། སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས། མི་རྫུན་པས་ན་བདེན་པར་ཤེས་པར་བྱ་སྟེ་
ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ། ཏ་དྱ་ཐཱ། ག་ཏེ་ག་ཏེ་པཱ་ར་ག་ཏེ་པཱ་ར་སཾ་ག་ཏེ་པོ་དཧི་སཱ་ཧཱ། ཤཱ་རིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོས་དེ་ལྟར་
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ། །དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་
རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ནས། ལེགས་སོ་ལེགས་སོ། །རིགས་ཀྱི་བུ། དེ་དེ་བཞིན་ནོ། །རིགས་ཀྱི་བུ་དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་དེ་
བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་པར་བྱ་སྟེ། དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ། །བཅོམ་ལྡན་འདས་དེ་སྐད་ཅེས་བཀའ་སྩལ་ནས། ཚེ་དང་
ལྡན་པ་ཤཱ་རི་དཱ་ཏིའི་བུ་དང། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་དང། ཐམས་ཅད་དང་ལྡན་པའི་འཁོར་དེ་དག་དང། ལྷ་དང་

[170B] ལྷ་མ་ཡིན་དང། དྲི་ཟར་བཅས་པའི་འཇིག་རྟེན་ཡི་རང་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྫོགས་སོ། །
ན་མོ་བླ་མ་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་
ལོ། །དེ་རྣམས་ལ་ཕྱག་འཚལ་བ་བརྟེན་ནས་བདག་ཅག་གི་བདེན་པའི་ཚིག་འདི་དག་འགྲུབ་པར་གྱུར་ཅིག་ཇི་ལྟར་སྔོན་ལྷའི་དབང་པོ་བརྒྱ་བྱིན་གྱིས་ཤེས་རབ་ཀྱི་ཕ་རོལ་ཏུ་ཕྱིན་པའི་
དོན་ཟབ་མོ་ཡིད་ལ་བསམས་ཤིང། ཚིག་ཁ་འདོན་དུ་བྱས་པ་ལ་བརྟེན་ནས་བདུད་སྡིག་ཅན་ལ་སོགས་པའི་མི་མཐུན་པའི་ཕྱོགས་ཐམས་ཅད་ཕྱིར་བཟློག་པ། དེ་བཞིན་དུ་བདག་གིས་ཀྱང་
ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཟབ་མོ་ཡིད་ལ་བསམས་ཤིང། ཚིག་ཁ་འདོན་དུ་བྱས་པ་ལ་བརྟེན་ནས་བདུད་སྡིག་ཅན་ལ་སོགས་པའི་མི་མཐུན་པའི་ཕྱོགས་ཐམས་ཅད་
འཕགས་པ་དཀོན་མཆོག་གསུམ་གྱི་བཀའི་བདེན་པའི་སྟོབས་ཀྱིས་ཕྱིར་བཟློག་པར་གྱུར་ཅིག་མེད་པར་གྱུར་ཅིག་ཞི་བར་གྱུར་ཅིག་དགྲ་བགེགས་བར་ཆད་ཐམས་ཅད་རབ་ཏུ་ཞི་

[171A]༄༅། །ནས་བྱམས་པའི་སེམས་དང་ལྡན་པར་གྱུར་ཅིག་བགེགས་རིགས་སྟོང་ཕྲག་བརྒྱད་ཅུ་ཞི་བ་དང། །མི་མཐུན་གནོད་པའི་རྐྱེན་དང་བྲལ་བ་དང། །མཐུན་པར་འགྲུབ་
ཅིང་ཕུན་སུམ་ཚོགས་གྱུར་པའི། །བཀྲ་ཤིས་དེས་ཀྱང་དེར་འདིར་བདེ་ལེགས་ཤོག་ཐབས་དང་སྐྱབས་དང་དག་པ་དང། །ཐེག་ཆེན་ངེས་པར་འབྱུང་བ་ཡིས། །སེམས་ཅན་རྣམས་ནི་
རབ་བསླུ་བའི། །བདུད་ཀྱི་ལས་རྣམས་བཟློག་ཏུ་གསོལ།    ༈    ཨོཾ་སཱ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷེ་ཉ་ཧཾ། ཆོས་ཐམས་ཅད་
རང་བཞིན་གྱིས་གྲུབ་པས་སྟོང་པའི་སྟོང་པ་ཉིད་དུ་གྱུར། སྟོང་པའི་ངང་ལས་སྣ་ཚོགས་པདྨ་དང་ཉི་མ་དང། རོའི་གདན་ལ་རང་ཉིད་ཡེ་ཤེས་ཀྱི་མཁའ་འགྲོ་མ་སེངྒེའི་གདོང་པ་ཅན་
གཡས་སུ་ཡེ་ཤེས་ཀྱི་མཁའ་འགྲོ་མ་སྟག་གི་གདོང་པ་ཅན། གཡོན་དུ་ཡེ་ཤེས་ཀྱི་མཁའ་འགྲོ་མ་དོམ་གྱི་གདོང་པ་ཅན། གསུམ་ཀའང་མགྲིན་པ་མན་ཆད་སྐུ་མདོག་སྔོན་པོ། །
ཞལ་གཅིག་ཕྱག་གཉིས་ཕྱག་གཡས་ཉི་མའི་དཀྱིལ་འཁོར། གཡོན་ཟླ་བའི་དཀྱིལ་འཁོར། ཞབས་གཡས་བསྐུམ་ཞིང་གཡོན་བརྐྱང་བའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་

[171B] དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། མཁའ་སྤྱོད་ཀྱི་གནས་ནས་ཡེ་ཤེས་ཀྱི་མཁའ་འགྲོ་མ་སེངྒེའི་
གདོང་པ་ཅན་ལ་སོགས་པ་མཁའ་འགྲོ་མ་བྱེ་བ་འབུམ་གྱི་ཚོགས་དང་བཅས་པ། གཞན་ཡང་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས་
བྫྲ་ས་མ་ཡ་ཛཿ་ཛཿ་དུས་གསུམ་རྒྱལ་བ་མ་ལུས་བསྐྱེད་མཛད་མ། །དམ་ཉམ་དགྲ་བགེགས་ཐལ་བར་རློག་མཛད་མ། །ཡེ་ཤེས་མཁའ་འགྲོ་སེང་གེའི་གདོང་པ་ཅན། །བསྟན་སྲུང་
ཆེན་མོ་འཁོར་བཅས་གཤེགས་སུ་གསོལ། །ལན་གསུམ་བརྗོད། སྤྱན་དྲངས་པའི་ལྷ་ཚོགས་དེ་རྣམས་ཀྱིས་བདག་ཉིད་ལ་མགོན་སྐྱབས་དང་དཔུང་གཉེན་གྱི་ཚུལ་དུ་བཞུགས་པར་གྱུར་
རང་གི་ཐུགས་ཀའི་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་གཡས་བསྐོར་དུ་བསྐོར་བར་གྱུར། ཨཿ་ཀཿ་སཿ་མཿ་རཿ་ཙཿ་ཤཿ་དཿ་རཿ་སཿ་མཿ་རཿ་ཡཿ་ཕཿཊ་་
ན་མོ་བླ་མ་ཡང་དག་པའི་ཡོངས་འཛིན་དགེ་བའི་བཤེས་གཉེན་རྣམས་ཀྱི་བདེན་པ་དང། ཡི་དམ་དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་རྣམས་ཀྱི་བདེན་པ་དང། སངས་རྒྱས་

[172A]༄༅། །དང་བྱང་ཆུབ་སེམས་དཔའ་རྣམས་ཀྱི་བདེན་པ་དང། དཔལ་མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ཀྱི་བདེན་པ་དང། ཁྱད་པར་དུ་ཡང་ཡེ་
ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་ལ་སོགས་པ་མཁའ་འགྲོ་མ་བྱེ་བ་འབུམ་གྱི་ཚོགས་དང་བཅས་པ་རྣམས་ཀྱི་བདེན་པ་དང། བདེན་པ་ཆེན་པོས་བྱིན་གྱིས་བརླབས་པ་ལ་བརྟེན་
ནས༑ རྣལ་འབྱོར་པ་བདག་ཅག་དཔོན་སློབ་འཁོར་དང་བཅས་པ་ཐམས་ཅད་ལ་སྡང་བའི་སེམས་དང་ལྡན་པ། གདུག་པའི་སེམས་དང་ལྡན་པ། བསམ་པ་ངན་པ། སྦྱོར་བ་
རྩུབ་པ་ཐམས་ཅད་ཕྱིར་བཟློག་ཅིང་ཐལ་བའི་རྡུལ་ཕྲན་བཞིན་དུ་བརླག་པའི་འཕྲིན་ལས་མཛོད་ཅིག་མཁའ་འགྲོ་བྱེ་བའི་ཚོགས་རྣམས་ཀྱིས། །དགྲ་བགེགས་བྱད་མ་ཐམས་ཅད་
ཀྱི། །ལུས་ངག་ཐལ་བའི་རྡུལ་དུ་རློགས། །རྣམ་ཤེས་ཆོས་ཀྱི་དབྱིངས་སུ་སྒྲོལ། །མཁའ་ལ་སྤྱོད་པའི་གནས་མཆོག་དམ་པ་ན། །མངོན་ཤེས་རྫུ་འཕྲུལ་མངའ་བའི་མཐུ་སྟོབས་
ཅན༑ །སྒྲུབ་པ་པོ་ལ་མ་གཡེལ་བུ་བཞིན་གཟིགས། །གནས་གསུམ་མཁའ་འགྲོའི་གཙོ་ལ་ཕྱག་འཚལ་ལོ། །གང་གི་སྒོ་ནས་མི་བསྲུན་སྐྱེ་བོ་ཡི། །བདག་ཅག་བདེ་ལེགས་

[172B] །མ་ལུས་བཟློག་ཅིང་གཞན་དུ་བསྒྱུར་བ་ཡིས། །བཤད་སྒྲུབ་བསྟན་པ་རྒྱས་པའི་འཕྲིན་ལས་མཛོད། །དགེ་བ་འདི་ཡིས་མྱུར་དུ་བདག་ཡེ་ཤེས་
མཁའ་འགྲོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་སྡེ་འདིར་བྱིན་རླབས་དཔལ་འབྱོར་མི་ཉམས་ཤིང། །བསམ་སྦྱོར་ངན་པའི་གདུག་རྩུབ་
ཞི་བ་དང། །ཚུལ་ཁྲིམས་རྣམ་པར་དག་པའི་ཁུར་འཛིན་པའི། །   ༈    །ཕྱོགས་དུས་ཀུན་གནས་སྐྱབས་གསུམ་བཀའ་སྡོད་བཅས། །
ཉོན་མོངས་འགྲོ་ལ་མཁྱེན་བརྩེས་རབ་དགོངས་ནས། །དཔག་མེད་ཞིང་ནས་ཐོགས་མེད་རྫུ་འཕྲུལ་གྱིས། །འདིར་གཤེགས་མཆོད་སྤྲིན་རྒྱ་མཚོའི་དབུས་བཞུགས་གསོལ། །ལག་མཐིལ་
ལྟར་མཉམ་རིན་ཆེན་རྒྱན་གྱིས་སྤྲས། །ལྗོན་ཤིང་ཆུ་མཚོས་བརྒྱན་པའི་ས་གཞིའི་དབུས། །རིན་ཆེན་ལས་གྲུབ་གྲུ་བཞི་སྒོ་བཞི་པ། །པདྨ་ཉི་ཟླས་བརྒྱན་པའི་གདན་སྟེང་དུ། །ཐུགས་
རྩེས་རྩོད་པའི་དུས་ཀྱི་གདུལ་བྱ་རྣམས། །རྣམ་གྲོལ་ལམ་ལ་འགོད་མཛད་འགྲོ་བའི་མགོན། །ཐུབ་པ་མཆོག་དང་གནས་བརྟན་ཆེན་པོ་རྣམས། །འཁོར་དང་བཅས་པ་གནས་འདིར་

[173A]༄༅། །གཤེགས་སུ་གསོལ། །ཕྱོགས་བཅུའི་རྒྱལ་བ་སྲས་བཅས་ཐམས་ཅད་དང། །ཤེས་རབ་མེ་འབར་ཉོན་མོངས་མཚོ་སྐེམ་ཞིང། །རྣམ་གྲོལ་བསོད་ནམས་ཞིང་དུ་བཀས་
བསྟོད་པའི། །ཕྱོགས་བཅུའི་ཉན་ཐོས་དགེ་འདུན་བཞུགས་སོ་འཚལ། །ཡོན་སྦྱོར་མཆོད་པའི་གནས་སུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །
འགྲོ་བའི་མགོན་པོ་ཤཱཀྱ་སེང་གེ་ཡིས། །སངས་རྒྱས་བསྟན་པ་གང་གི་ཕྱག་ཏུ་བཞག་གསུང་རབ་རིན་ཆེན་སྒྲོམ་གྱི་ཁ་འབྱེད་པ། །ཆོས་སྐྱོང་དགྲ་བཅོམ་ཆེན་པོ་བཞུགས་སོ་
འཚལ༑ །དམ་ཆོས་སྤེལ་བའི་སླད་དུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཐུབ་པས་བཀའ་བསྒོས་བསྟན་པའི་རྒྱལ་མཚན་འཛིན། །ཡན་
ལག་འབྱུང་དང་མ་ཕམ་ནགས་ན་གནས། །དུས་ལྡན་རྡོ་རྗེ་མོའི་བུ་བཟང་པོ་དང། །གསེར་བེའུ་བྷ་ར་དྷ་ཛ་གསེར་ཅན་མཆོག་འཕགས་པ་བ་ཀུ་ལ་དང་སྒྲ་གཅན་འཛིན། །ལམ་ཕྲན་བྷ་
ར་དྷཱ་ཛ་བསོད་སྙོམས་ལེན། །ལམ་བསྟན་ཀླུའི་སྡེ་སྦེད་བྱེད་མི་བྱེད་པ། །འཁོར་དང་བཅས་པ་གནས་འདིར་གཤེགས་སུ་གསོལ། །སྤངས་དང་ཡེ་ཤེས་ཕུན་ཚོགས་སངས་རྒྱས་ཀྱང། །

[173B] །ཁྱད་པར་ཅན་གྱི་འཕྲིན་ལས་ཆོས་སྐྱོང་བའི། །གནས་བརྟན་བཅུ་དྲུག་འདིར་བྱོན་གདན་ལ་བཞུགས། །བདེ་གཤེགས་བཀའ་ལུང་གཙོར་
མཛད་བསྟན་པ་བསྲུང། །རང་དོན་དོར་ནས་འཁོར་བའི་ནགས་ཚལ་དུ། །གཞན་དོན་ལྷུར་མཛད་གནས་བརྟན་བཅུ་དྲུག་པོ། །དམ་བཅས་ཐུགས་རྗེའི་དབང་གིས་གནས་འདིར་གཤེགས། །
དགེ་བསྙེན་སྐྱབས་གསོལ་བདེན་པའི་ཚིག་བརྟན་པ། །དཀོན་མཆོག་གསུམ་གྱི་ཞབས་འབྲིང་མཆིས་སོ་འཚལ། །བསོད་ནམས་རིན་ཆེན་གླིང་དུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་
གཤེགས་སུ་གསོལ། །བཅོམ་ལྡན་འདིར་ནི་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ། །
གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །བསྟན་པ་རྒྱས་པར་བྱིན་གྱིས་རློབས། །མགོན་པོ་
ཐུགས་རྗེ་ཆེ་ལྡན་པ། །ཐམས་ཅད་མཁྱེན་པས་སྟོན་པ་པོ། །བསོད་ནམས་ཡོན་ཏན་རྒྱ་མཚོའི་ཞིང། །དེ་བཞིན་གཤེགས་ལ་ཕྱག་འཚལ་ལོ། །བསྟན་པ་རྒྱས་པར་བྱིན་གྱིས་རློབས། །དག་

[174A]༄༅། །པས་འདོད་ཆགས་བྲལ་བར་གྱུར། །དགེ་བས་ངན་སོང་ལས་གྲོལ་ཅིང། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །བསྟན་པ་རྒྱས་པར་བྱིན་
གྱིས་རློབས། །གྲོལ་ནས་གྲོལ་བའི་ལམ་ཡང་སྟོན། །སླབ་པ་དག་ལ་རབ་ཏུ་གནས། །ཞིང་གི་དམ་པ་ཡོན་ཏན་ལྡན། །ཚོགས་མཆོག་དགེ་འདུན་ལ་ཕྱག་འཚལ། །བསྟན་པ་རྒྱས་
པར་བྱིན་གྱིས་རློབས། །ཁམས་གསུམ་པ་ཡི་འགྲོ་ཀུན་གྱི། །ངན་སོང་ཐམས་ཅད་སྦྱོང་མཛད་པ། །ཆོས་ཀྱི་འཁོར་ལོ་བསྐོར་མཛད་པའི། །ཤཱཀྱ་སེང་གེ་དེ་ལ་འདུད། །བསྟན་པ་
རྒྱས་པར་བྱིན་གྱིས་རློབས། །ཉེས་པ་ཀུན་ལས་རྣམ་གྲོལ་ཅིང། །ཡོན་ཏན་ཀུན་གྱིས་བརྒྱན་པ་པོ། །སེམས་ཅན་ཀུན་གྱི་གཉེན་གཅིག་པུ། །ཐམས་ཅད་མཁྱེན་ལ་ཕྱག་འཚལ་ལོ། །
བསྟན་པ་རྒྱས་པར་བྱིན་གྱིས་རློབས། །གང་གིས་སྐྱེ་དང་འཇིག་པ་དག་ཚུལ་འདི་ཡིས་ནི་སྤངས་གྱུར་པ། །རྟེན་ཅིང་འབྲེལ་བར་འབྱུང་གསུང་བའི། །ཐུབ་དབང་དེ་ལ་ཕྱག་
འཚལ་ལོ། །བསྟན་པ་རྒྱས་པར་བྱིན་གྱིས་རློབས།    ༈    །མཚུངས་མེད་བལྟ་བས་མི་ངོམས་ཤིང། །གསེར་གྱི་མདོག་ཅན་མཛེས་པའི་སྐུ། །ཞལ་གཅིག་ཕྱག་གཉིས་སྐྱིལ་ཀྲུང་

[174B] །ས་གནོན་མཉམ་གཞག་མཛད་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །གངས་རི་ཆེན་པོ་ཏི་སེ་ལ། །འཕགས་པ་གནས་བརྟན་
ཡན་ལག་འབྱུར། །དགྲ་བཅོམ་སྟོང་དང་སུམ་བརྒྱས་བསྐོར། །སྤོས་ཕོར་རྔ་ཡབ་འཛིན་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །དྲང་སྲོང་
རི་ཡི་ངོས་ཤེལ་ན། །འཕགས་པ་གནས་བརྟན་མ་ཕམ་པ། །དགྲ་བཅོམ་བརྒྱ་ཕྲག་གཅིག་གིས་བསྐོར། །ཕྱག་གཉིས་མཉམ་གཞག་མཛད་ཕྱག་འཚལ། །བླ་མའི་སྐུ་ཚེ་བསྟན་པ་
དང། །བསྟན་པ་རྒྱས་པར་བྱིན་གྱིས་རློབས། །ལོ་མ་བདུན་པའི་རི་ཕུག་ན། །འཕགས་པ་གནས་བརྟེན་ནགས་ན་གནས། །དགྲ་བཅོམ་སྟོང་དང་བཞི་བརྒྱས་བསྐོར། །སྡིགས་མཛུབ་རྔ་ཡབ་
འཛིན་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །འཛམ་བུ་གླིང་གི་ཟངས་གླིང་ན། །འཕགས་པ་གནས་བརྟན་དུས་ལྡན་ནི། །དགྲ་བཅོམ་སྟོང་དང་
ཆིག་བརྒྱས་བསྐོར། །གསེར་གྱི་རྣ་ཀོར་འཛིན་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །སིངྒ་ལ་ཡི་གླིང་ན་ནི། །གནས་བརྟན་རྡོ་རྗེ་མོ་ཡི་བུ། །

[175A]༄༅། །དགྲ་བཅོམ་སྟོང་ཕྲག་གཅིག་གིས་བསྐོར། །སྡིགས་མཛུབ་རྔ་ཡབ་འཛིན་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །ཆུ་བོ་ཡ་
མུ་ནའི་གླིང་ན། །འཕགས་པ་གནས་བརྟན་བཟང་པོ་ནི། །དགྲ་བཅོམ་སྟོང་དང་ཉིས་བརྒྱས་བསྐོར། །ཆོས་འཆད་མཉམ་གཞག་མཛད་ཕྱག་འཚལ། །བླ་མའི་སྐུ་ཚེ་བརྟན་པ་དང། །
བསྟན་པ་རྒྱས་པར་བྱིན་གྱིས་རློབས། །གནས་མཆོག་དམ་པ་ཁ་ཆེ་ན། །འཕགས་པ་གནས་བརྟན་གསེར་བེའུ། །དགྲ་བཅོམ་ཆེན་པོ་ལྔ་བརྒྱས་བསྐོར། །རིན་ཆེན་ཞགས་པ་འཛིན་
ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །ནུབ་ཀྱི་བ་གླང་སྤྱོད་གླིང་ན། །བྷ་ར་དཧྭ་ཛ་གསེར་ཅན་ནི། །དགྲ་བཅོམ་ཆེན་པོ་བདུན་བརྒྱས་
བསྐོར༑ །ཕྱག་གཉིས་མཉམ་གཞག་མཛད་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །བྱང་གི་སྒྲ་མི་སྙན་ན་ནི། །འཕགས་པ་གནས་
བརྟན་པ་ཀུ་ལ། །དགྲ་བཅོམ་ཆེན་པོ་དགུ་བརྒྱས་བསྐོར། །ཕྱག་གཉིས་ནེའུ་ལེ་འཛིན་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །པྲི་ཡང་

[175B] །འཕགས་པ་གནས་བརྟན་སྒྲ་གཅན་འཛིན། །དགྲ་བཅོམ་སྟོང་དང་ཆིག་བརྒྱས་བསྐོར། །རིན་ཆེན་པྲོག་ཞུ་འཛིན་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་
རྒྱས་པར་བྱིན་གྱིས་རློབས། །བྱ་རྒོད་ཕུང་པོའི་རི་བོ་ལ། །འཕགས་པ་གནས་བརྟན་ལམ་ཕྲན་བསྟན། །དགྲ་བཅོམ་སྟོང་དང་དྲུག་བརྒྱས་བསྐོར། །ཕྱག་གཉིས་མཉམ་གཞག་མཛད་
ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །ཤར་གྱི་ལུས་འཕགས་གླིང་ན་ནི། །བྷ་ར་དཧྭ་ཛ་བསོད་སྙོམས་ལེན། །དགྲ་བཅོམ་སྟོང་ཕྲག་
གཅིག་གིས་བསྐོར། །གླེགས་བམ་ལྷུང་བཟེད་འཛིན་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །ལྷ་གནས་སུམ་ཅུ་རྩ་གསུམ་ན། །འཕགས་
པ་གནས་བརྟན་ལམ་བསྟན་ནི། །དགྲ་བཅོམ་ཆེན་པོ་དགུ་བརྒྱས་བསྐོར། །གླེགས་བམ་ཆོས་འཆད་མཛད་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་
རློབས། །རི་ཡི་རྒྱལ་པོ་ངོས་ཡངས་ལ། །འཕགས་པ་གནས་བརྟན་ཀླུ་ཡི་སྡེ། །དགྲ་བཅོམ་སྟོང་དང་ཉིས་བརྒྱས་བསྐོར། །བུམ་པ་འཁར་གསིལ་འཛིན་ཕྱག་འཚལ། །བླ་མའི་སྐུ་ཚེ་

[176A]༄༅། །བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །རི་ཡི་རྒྱལ་པོ་བི་ཧུ་ལ། །འཕགས་པ་གནས་བརྟན་སྦེད་བྱེད་ནི། །དགྲ་བཅོམ་སྟོང་དང་བཞི་བརྒྱས་བསྐོར། །ཕྱག་
གཉིས་གླེགས་བམ་འཛིན་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །གངས་ཅན་རི་ཡི་རྒྱལ་པོ་ལ། །འཕགས་པ་གནས་བརྟན་མི་ཕྱེད་པ། །
དགྲ་བཅོམ་སྟོང་ཕྲག་གཅིག་གིས་བསྐོར། །བྱང་ཆུབ་མཆོད་རྟེན་འཛིན་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །དགེ་བསྙེན་དྷརྨཱ་ཏ་
ལ་ནི། །རལ་པའི་ཐོད་བཅིངས་གླེགས་བམ་འཁུར། །སྣང་བ་མཐའ་ཡས་མདུན་གནས་ཤིང། །རྔ་ཡབ་བུམ་པ་འཛིན་ཕྱག་འཚལ། །བླ་མའི་སྐུ་ཚེ་བརྟན་པ་དང། །བསྟན་པ་
རྒྱས་པར་བྱིན་གྱིས་རློབས། །ཡུལ་འཁོར་སྲུང་དང་འཕགས་སྐྱེས་པོ། །སྤྱན་མི་བཟང་དང་རྣམ་ཐོས་སྲས། །རང་རང་འཁོར་འདུལ་སྒོ་བཞི་བསྲུང། །རྒྱལ་ཆེན་བཞི་ལ་ཕྱག་འཚལ་
ལོ། །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས། །ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་ཀུན་ཏུ། །

[176B] །བླ་མའི་སྐུ་ཚེ་བརྟན་པ་དང། །བསྟན་པ་རྒྱས་པར་བྱིན་གྱིས་རློབས།    ༈    །ཇི་སྙེད་སུ་དག་ཕྱོགས་བཅུའི་  ྾  ཐམས་ཅད་བདག་གིས་བྱང་ཆུབ་ཕྱིར་བསྔོའོ། །
   ༈    །སངས་རྒྱས་སྤྲུལ་པ་དགྲ་བཅོམ་འཕགས་པའི་ཚོགས། །འགྲོ་བའི་དོན་དུ་བསྟན་པ་སྐྱོང་མཛད་པ། །དཀོན་མཆོག་གསུམ་དངོས་གནས་བརྟན་བཅུ་དྲུག་གིས། །བསྟན་པ་ཡུན་རིང་
གནས་པར་བྱིན་གྱིས་རློབས། །ཐུགས་རྗེའི་བདག་ཉིད་གནས་བརྟན་བཅུ་དྲུག་གི་འཁོར་ཚོགས་སྲིད་མཚོ་ལས་བརྒལ་ཉོན་མོངས་མེད། །ཁྲི་དང་དྲུག་སྟོང་བཞི་བརྒྱའི་ཚོགས་རྣམས་ཀྱིས། །
བསྟན་པ་ཡུན་རིང་གནས་པར་བྱིན་གྱིས་རློབས། །སེམས་ཅན་ཀུན་གྱི་གསོས་གྱུར་དགྲ་བཅོམ་པ། །རིག་དང་ཞབས་ལྡན་སྐྱེ་རྒུའི་སྦྱིན་གནས་ཆེ། །འཕགས་པའི་གང་ཟག་ཆེན་པོ་ཁྱེད་རྣམས་
ཀྱིས། །བསྟན་པ་ཡུན་རིང་གནས་པར་བྱིན་གྱིས་རློབས། །བདག་གཞན་དགེ་བའི་རྩ་བ་འདི་ཡི་མཐུས། །ཕན་བདེའི་འབྱུང་གནས་བསྟན་པ་འཕེལ་གྱུར་ཅིག་སྡུག་བསྔལ་ཀུན་འབྱུང་
མ་ལུས་རབ་སྤངས་ནས། །སྲིད་པའི་རྒྱ་མཚོ་མྱུར་དུ་སྐེམ་པར་ཤོག་བསོད་ནམས་རྒྱ་མཚོ་ཡོངས་སུ་རྫོགས་གྱུར་ཅིག་ཡེ་ཤེས་རྒྱ་མཚོ་རྣམ་པར་དག་གྱུར་ཏེ། །ཡོན་ཏན་རྒྱ་མཚོ་མ་ལུས་

[177A]༄༅། །ཀུན་རྫོགས་ནས། །འཇིག་རྟེན་ཀུན་ལས་ཁྱད་པར་འཕགས་པར་ཤོག་ཚོགས་གཉིས་མཐར་ཕྱིན་དུས་གསུམ་རྒྱལ་བ་ཡི། །འཕྲིན་ལས་སྒྲུབ་ཅིང་ཡོན་ཏན་རྣམ་དབྱེར་
མེད། །སྐལ་བ་མཉམ་པའི་གདུལ་བྱ་སྨིན་མཛད་པའི། །མཉམ་མེད་བླ་མ་མཆོག་གི་བཀྲ་ཤིས་ཤོག་དུས་གསུམ་རྒྱལ་བ་རྒྱལ་སྲས་ཐུགས་རྗེ་ཡིས། །ཉན་ཐོས་ཚུལ་འཛིན་སྲིད་པ་ཇི་སྲིད་
བར། །བསྟན་པ་སྐྱོང་ཞིང་འགྲོ་བའི་དོན་མཛད་པའི། །གནས་བརྟན་ཆེན་པོ་རྣམས་ཀྱི་བཀྲ་ཤིས་ཤོག་ཉིན་མོ་བདེ་ལེགས་མཚན་བདེ་ལགས། །ཉི་མའི་གུང་ལ་བདེ་ལེགས་ཤིང་
ཉིན་མཚན་རྟག་ཏུ་བདེ་ལེགས་པའི། །དཀོན་མཆོག་གསུམ་གྱི་བཀྲ་ཤིས་ཤོག་ཅེས་པ་འདི་ནི་མང་དུ་ཐོས་པའི་བཙུན་པ་དགེ་འདུན་རྒྱ་མཚོའི་དཔལ་གྱིས་སྦྱར་བའོ།།    ༈    །བྱམས་པའི་དམ་བཅས་པའི་
གཟུངས་དང། གསོལ་འདེབས་སེར་བྱེས་མཁས་སྙན་གྲྭ་ཚང་གི་ཐུན་མོང་མ་ཡིན་པའི་ཆོས་སྤྱོད་བཅས་ཀྱི་རིམ་པ། །ན་མོ་ཨཱརྱ་མཻ་ཏྲི་ཡ། རྒྱལ་བ་ཀུན་གྱི་བྱམས་བརྩེ་མ་ལུས་པ། །ཡེ་ཤེས་མཚན་དཔེའི་
རང་གཟུགས་བསླུ་མེད་སྐྱབས། །བདུད་བཞིའི་གཡུལ་ལས་རྣམ་རྒྱལ་མི་ཕམ་མགོན། །རྣམ་པ་ཀུན་ཏུ་བདག་གི་སྐྱབས་མཛོད་ཅིག་སྔོན་མཐའ་མི་མངོན་སྲིད་གསུམ་བརྩོན་ར་

[177B] །ལས་ཉོན་འཆིང་བ་དམ་པོས་རབ་བཅིངས་ཏེ། །སྡུག་བསྔལ་གསུམ་གྱིས་མནར་བའི་ཉམས་ཐག་བདག་བདེ་ཆེན་ཐར་པའི་ཞིང་དེར་མྱུར་དུ་དྲོངས། །གཏན་གྱི་བདེ་སྡུག་གང་ལ་
རག་ལས་པའི། །རྙེད་དཀའ་དོན་ཆེའི་དལ་འབྱོར་ཚེ་མཇུག་འདིར། །དོན་མེད་ཆོས་བརྒྱད་བྱ་བ་ཀུན་སྤངས་ནས། །རྣམ་དག་ལམ་བཟང་སྒྲུབ་པར་བྱིན་གྱིས་རློབས། །སྲིད་པའི་འབྱོར་པར་སྲེད་
པའི་དུག་སྡོང་དང། །རང་དོན་གཙོ་བོར་འཛིན་པའི་འགོང་པོ་དང། །དངོས་ཀུན་མཚན་མར་འཛིན་པའི་ཆོམ་རྐུན་གསུམ། །ཐབས་ཤེས་མཚོན་གྱིས་འཇོམས་པར་བྱིན་གྱིས་རློབས། །ཇི་
སྲིད་མ་རིག་འཁྲུལ་འཁོར་མ་ཟད་པ། །དེ་སྲིད་རང་དོན་རེ་བའི་ཤེས་མེད་པར། །གཞན་དོན་འབའ་ཞིག་སྒྲུབ་པའི་རྒྱལ་སྲས་སྤྱོད། །སྤྱད་པས་མི་ངོམས་མི་ཕམ་མགོན་ལྟར་ཤོག་ན་མོ་རཏྣ་
ཏྲ་ཡཱ་ཡ། ན་མོ་བྷ་ག་ཝ་ཏེ། ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ། ཨརྷ་ཏེ་སཾམྱ་ཀྶཾ་བུ་དྡྷ་ཡ། ཏདྱ་ཐཱ། ཨོཾ་ཨ་ཛི་ཏེ་ཨ་ཛི་ཏེ་ཨ་པ་རཱ་ཛི་ཏེ། ཨ་ཛི་ཏེ་ཉྫ་ཡ་ཧ་ར་ཧ་ར་མཻ་ཏྲི་ཨ་ཝ་ལོ་ཀི་ཏེ་ཀ་ར་ཀ་
ར་མ་ཧཱ་ས་མ་ཡ་སི་དཧི་བྷ་ར་བྷ་ར་མ་ཧཱ་བོ་དཧི་མཎྜ་བི་ཛ་སྨ་ར་སྨ་ར་ཨ་སྨྲ་ཀཾ་ས་མ་ཡ་བོ་དཧི་བོ་དཧི་མ་ཧཱ་བོ་དཧི་སཱ་ཧཱ། ཨོཾ་མོ་ཧི་མོ་ཧི་མ་ཧཱ་མོ་ཧི་སཱ་ཧཱ། ཨོཾ་མུ་ནི་མུ་ནི་སྨྲ་ར་སཱ་ཧཱ། མགོན་པོ་ཁྱེད་ཀྱི་མི་

[178A]༄༅། །འགྱུར་བདེན་ཚིག་གིས། །ཞལ་བཞེས་ཇི་བཞིན་གཟུངས་མཆོག་འདི་བརྗོད་པའི། །བདག་སོགས་ལྟོས་བཅས་མཁའ་མཉམ་འགྲོ་ཀུན་གྱི། །ཉེས་ལྟུང་སྡིག་སྒྲིབ་
ཐམས་ཅད་དག་པར་ཤོག་ནམ་ཞིག་ལུས་སྲོག་སོ་སོར་འབྲལ་བའི་ཚེ། །གནད་གཅོད་སྡུག་བསྔལ་དྲག་པོ་མི་མྱོང་ཞིང། །ཁྱོད་ཀྱི་ཡོན་ཏན་དཔག་ཡས་དྲན་བཞིན་དུ། །ཡིད་དགའ་
ཆོས་འཛིན་གནས་དེར་སྐྱེ་བར་ཤོག་བྱམས་མགོན་རྒྱལ་སྲས་རྒྱ་མཚོའི་ཚོགས་རྣམས་ལ། །བསྙེན་བཀུར་ཟབ་དང་རྒྱ་ཆེའི་ཆོས་ཀྱི་མཛོད། །མི་བརྗེད་གཟུངས་ཀྱིས་བཟུང་ནས་ཕྱོགས་
བཅུའི་ཞིང། །ཀུན་ཏུ་རྒྱལ་བའི་རྒྱབ་ཚབ་ཐོབ་པར་ཤོག་འགྲོ་ལ་རྟག་ཏུ་བརྩེ་བའི་བྱམས་པ་མགོན། །ཞིང་འདིར་བྱོན་ནས་ཆོས་འཁོར་བསྐོར་བའི་ཚེ། །ཐབས་དང་ཤེས་རབ་ཏིང་
འཛིན་བྱེ་བ་བརྒྱ། །མངོན་འགྱུར་མི་ལྡོག་ལུང་བསྟན་ཐོབ་པར་ཤོག་འདྲེན་པ་ཁྱོད་ཉིད་གང་ནས་གཤེགས་པའི་ལམ། །ཐེག་པ་བདེ་དང་འཇུག་པ་བདེ་བ་ཡི། །ཐབས་མཁས་
སྤྱོད་པ་ཕྱིན་དྲུག་མངོན་ཤེས་སོགས། །ཉམས་སུ་བླངས་པས་སྐུ་གསུམ་མྱུར་ཐོབ་ཤོག་འདི་ཡི་དགེ་བས་བདག་གཞན་འགྲོ་བ་ཀུན། ཞེས་པ་ནས། བྱང་ཆུབ་ལུང་བསྟན་ཐོབ་པར་

[178B]   ༈    རྣམ་འདྲེན་ཐུགས་རྗེའི་སྤྱི་གཟུགས་ཙོང་ཁ་པ། །བསླབ་གསུམ་རྒྱལ་མཚན་བློ་བཟང་ཡེ་ཤེས་ཞབས། །པད་དཀར་འཛིན་
བ་བསྐལ་བཟང་རྒྱ་མཚོའི་སྡེ། །མཉམ་མེད་བླ་མ་གསུམ་ལ་གསོལ་བ་འདེབས། །རབ་འབྱམས་རྒྱལ་བ་རྒྱ་མཚོའི་ཡེ་ཤེས་མཆོག་གཅིག་བསྡུས་དག་གི་དབང་ཕྱུག་འཇམ་དཔལ་
དབྱངས། །གདུལ་བྱར་ཆོས་ཚུལ་སྟོན་ལ་དབྱེར་མེད་པ། །འགྲོ་རྣམས་བྱམས་པས་སྐྱོང་ལ་གསོལ་བ་འདེབས། །སྐྱེས་རབས་དུ་མར་ཆུ་ཡི་ཟེགས་མ་འཐོར། །ཉེར་བསགས་ཚོགས་
གཉིས་རྒྱ་མཚོ་ལས་ཐོན་པའི། །ཕུན་ཚོགས་ཡོན་ཏན་ལྡན་པའི་འོད་དཀར་ཅན། །གདུལ་བྱའི་ཀུ་མུད་གཞད་ལ་གསོལ་བ་འདེབས། །ངག་ལ་དབང་བསྒྱུར་བློ་གྲོས་གཞལ་མེད་ཁང་
བྱམས་དང་སྙིང་རྗེའི་ལྷག་བསམ་ནོར་གྱི་གཏམས། །འགྲོ་ལ་ཆོས་ཚུལ་རྒྱ་ཆེར་སྤེལ་མཛད་པའི། །བཤེས་གཉེན་དམ་པའི་ཞབས་ལ་གསོལ་བ་འདེབས། །མདོ་རྒྱུད་གཞུང་ལུགས་
ཀུན་ལ་མཁྱེན་པ་རྒྱས། །བསླབ་གསུམ་རྣམ་དག་ཡོན་ཏན་འབྱུང་བའི་གཞི། །ལུང་རྟོགས་དམ་ཆོས་འཛིན་པའི་དཔལ་མངའ་བ། །ཟླ་བྲལ་དགེ་བའི་བཤེས་གཉེན་ཞབས་བརྟན་

[179A]༄༅། །ཤོག་ཐུབ་དབང་གཉིས་པ་རྗེ་བཙུན་ཙོང་ཁ་པའི། །དྲི་མེད་རིང་ལུགས་ཕྱོགས་བཅུར་སྤེལ་བ་ལ། །ཉིན་མཚན་དཀའ་བ་མེད་པའི་སྙིང་སྟོབས་ཅན། །ཡོངས་
འཛིན་དམ་པ་སྲིད་མཐར་ཞབས་བརྟན་ཤོག་འདིས་མཚོན་དགེ་བས་བདག་གཞན་འགྲོ་བ་ཀུན། །ཐེག་མཆོག་དགེ་བའི་བཤེས་ཀྱིས་རྗེས་བཟུང་སྟེ། །ས་ལམ་རིམ་གཉིས་
བསྒྲོད་པ་མཐར་ཕྱིན་ནས། །   ༈    ཉོན་མོངས་བྲལ་བའི་མཆོག་གྱུར་རབ་འབྱོར་ཆེ། །དང་
པོའི་སངས་རྒྱས་མངའ་བདག་འཇམ་དཔལ་གྲགས། །ཀླུ་སྒྲུབ་དགོངས་པ་རྒྱ་ཆེར་སྤེལ་མཛད་པའི། །ལེགས་ལྡན་འབྱེད་ཀྱི་ཞབས་ལ་གསོལ་བ་འདེབས། །རྗེ་བཙུན་མ་ཡི་བྱིན་
རླབས་ཨ་བྷ་ཡ། །འཇིག་རྟེན་མིག་འབྱེད་འགོས་ལོ་ཆེན་པོའི་ཞབས། །ཕྱི་རོལ་རྒོལ་ངན་ཚར་གཅོད་པཎྜི་ཏ། །ཀུན་དགའ་རྒྱ་མཚན་ཞབས་ལ་  ྾  སྡེ་བརྒྱད་བྲན་བཀོལ་གཡུང་སྟོན་རྡོ་རྗེའི་
དཔལ། །ལོགས་སྨྲ་འཇོམས་མཛད་མཁས་གྲུབ་དགེ་ལེགས་དཔལ། །བཤད་སྒྲུབ་བསྟན་པའི་བྱ་བ་མཐར་སོན་པའི། །བསོད་ནམས་ཕྱོགས་གླང་ཞབས་ལ་  ྾  སྙན་བརྒྱུད་གདམས་པའི་

[179B] །ཆོས་བརྒྱད་བྱ་བ་མཐའ་དག་རིངས་སྤངས་ནས། །མངོན་ཤེས་རྫུ་འཕྲུལ་ཐོགས་མེད་མངའ་བ་ཅན། །གྲུབ་པའི་དབང་ཕྱུག་ཞབས་ལ་  ྾  བློ་བཟང་གྲགས་བསྟན་བ་གམ་མཐོན་པོའི་རྩེར། །མི་ནུབ་
ཆོས་ཀྱི་རྒྱལ་མཚན་ཆེར་བསྒྲེངས་ཤིང། །སྐུ་གསུམ་ནོར་བུའི་ཏོག་གི་རབ་མཚན་པའི། །དཔལ་ལྡན་བླ་མའི་ཞབས་ལ་  ྾  །རྨད་བྱུང་བློ་གྲོས་བཟང་པོའི་དཀྱིལ་འཁོར་རྒྱས། །ཡེ་ཤེས་འོད་དཀར་དྲ་བ་སྟོང་འགྱེད་པས། །
གདུལ་བྱའི་མ་རིག་མུན་པ་སེལ་མཛད་པའི། །རྗེ་བཙུན་བླ་མའི་ཞབས་ལ་  ྾  །རྒྱལ་བ་ཀུན་ལས་ལྷག་པའི་ཐུགས་རྗེ་ཅན། །རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱི། །མཆོག་གི་སྤྲུལ་སྐུ་བློ་བཟང་མཁྱེན་བརྩེའི་གཏེར། །
དཔལ་ལྡན་བསྟན་པའི་ཉི་མར་  ྾  །བློ་བཟང་རྒྱལ་ཀུན་འདུས་པའི་དཔལ་ལྡན་ཞིང། །ཐེག་གསུམ་ཆོས་ཀྱི་སྒྲ་དབྱངས་སྒྲོགས་པ་ཡི། །སྙན་པའི་གྲགས་པས་ས་གསུམ་ཡོངས་ཁྱབ་པའི། །བསྟན་པའི་
དབང་ཕྱུག་ཆེན་པོར་  ྾  །བློ་ལྡན་བསྐལ་བཟང་པད་ཚལ་གཞད་པའི་གཉེན། །ཐུབ་བསྟན་གསལ་མཛད་ཆོས་ཀྱི་ཉི་མ་ཆེ། །དགེ་ལེགས་འོད་སྟོང་རྣམ་པར་རྒྱལ་བའི་མགོན། །མཚུངས་མེད་རྗེ་བཙུན་བླ་མར་  ྾ 
རྣམ་འདྲེན་བཞི་བའི་ལུང་རྟོགས་བསྟན་པའི་བཅུད། །འཛིན་པའི་འཕྲིན་ལས་འོད་སྣང་འབར་བ་ཡིས། །འཇིགས་མེད་ཀུན་མཁྱེན་ལམ་བཟང་གསལ་མཛད་པའི། །ཆོས་ཀྱི་དབང་ཕྱུག་ཆེན་པོར་  ྾  །སྐལ་ལྡན་གདུལ་བྱའི་གསོལ་བ་

[180A]༄༅། །བཏབ་པའི་མཐུས། །ཟུང་འཇུག་བདེ་བ་ཆེན་པོའི་ཟ་མ་ཏོག་གཞོམ་ཞིག་བྲལ་བའི་ཁྲི་འཕངས་མཐོན་པོའི་རྩེར། །ནམ་ཡང་གཡོ་བ་མེད་པར་བརྟན་པར་ཤོག་བདག་སོགས་དེང་
ནས་ཚེ་རབས་ཐམས་ཅད་དུ། །མགོན་པོ་ཁྱོད་ཀྱིས་འབྲལ་མེད་རྗེས་འཛིན་ཅིང། །ཆོས་མཐུན་བཞེད་པ་ཇི་བཞིན་སྒྲུབ་པ་ལ། །ངལ་བ་མེད་པ་བཀའ་བཞིན་སྒྲུབ་པར་ཤོག་གནས་སྐབས་
སུ་ཡང་ནད་ཡམས་མུ་གེ་དང། །འཐབ་རྩོད་ལོ་ཉེས་མི་མཐུན་རྒུད་པ་ཀུན། །ཉེ་བར་ཞི་ཞིང་བསམ་དོན་མ་ལུས་པ། །   ༈   
འགྲོ་བའི་ལྷ་གཅིག་ལྔ་བ་ཆེན་པོ་ལ་གསོལ་བདེབས་མདོར་བསྡུས་ནི། སྣང་བ་མཐའ་ཡས་སྲས་ཀྱི་ཐུ་བོ་མཆོག་ཕྱག་ན་པད་དཀར་འཛིན་པས་རྗེས་བཟུང་བས། །ཚེ་རབས་མང་པོར་བག་ཆགས་
ཡོངས་སད་པ། །ངག་དབང་བློ་བཟང་རྒྱ་མཚོར་གསོལ་བ་འདེབས། །ཤཱཀྱ་སེངྒེའི་མདོ་རྒྱུད་གསུང་རབ་དང། །ཐ་སྙད་གཙུག་ལག་རིག་པའི་གནས་མང་པོར། །དཔྱད་གསུམ་
རྣམ་པར་དག་པས་ལེགས་ཐོས་པ། །ངག་དབང་བློ་བཟང་རྒྱ་མཚོར་  ྾  །མཐའ་ཀླས་ཤེས་བྱར་སྲིད་པའི་ཆོས་ཚུལ་གྱི། །གནས་ལུགས་ཀུན་ལ་ཞིབ་མོར་ཉེར་བསམས་པས། །འཁྲུལ་

[180B] །ངག་དབང་བློ་བཟང་  ྾  གཡོ་མེད་ཞི་གནས་ཆུ་ནང་ལྷག་མཐོང་གཟུགས། །རབ་གསལ་བསྐྱེད་དང་རྫོགས་པའི་རིམ་པ་ཡི། །རྣལ་འབྱོར་མཆོག་
ལ་ལེགས་བསྒོམས་ཉམས་མྱོང་ཅན། །ངག་དབང་བློ་བཟང་  ྾  ཐུབ་གཞུང་སྤྱི་དང་ཁྱད་པར་འཇམ་དཔལ་དབྱངས། །ངུར་སྨྲིག་ཟློས་གར་བློ་བཟང་གྲགས་པ་ཡི། །དགོངས་དོན་འགྲེལ་ལ་
འཆད་རྩོད་རྩོམ་མཁས་པ། །ངག་དབང་བློ་བཟང་  ྾  །མ་དུལ་རང་རྒྱུད་གླང་པོའི་སྣ་ཞགས་ལ། །ཚུལ་ལྡན་ཁྲིམས་ཀྱི་ལྕགས་ཀྱུ་རྣོན་པོ་ཡི། །ཉེར་བཏབ་བག་ཡོད་བཙུན་པའི་ངང་ཚུལ་ཅན། །
ངག་དབང་བློ་བཟང་  ྾  །རིས་སུ་མ་ཆོད་སྐྱེ་རྒུ་མཐའ་དག་ལ། །ཕན་འདོད་ལྷག་བསམ་བཟང་པོ་སྟོན་དུས་ཀྱི། །རི་བོང་འཛིན་པའི་དཀྱིལ་འཁོར་ལྟར་དཀར་བ། །ངག་དབང་བློ་བཟང་  ྾  །ངག་
གི་དབང་ཕྱུག་བློ་བཟང་རྒྱ་མཚོའི་སྡེར། །མི་ཕྱེད་སྙིང་ནས་གསོལ་བ་བཏབ་པའི་མཐུས། །འདི་ཕྱི་གཏན་གྱི་མདུན་མ་མཐའ་ཀླས་པ། །རི་བ་ཇི་བཞིན་འགྲུབ་པར་བདག་བྱིན་རློབས། །དཀོན་
མཆོག་ཐུགས་རྗེའི་ནམ་མཁའ་ཆེར་ཡངས་ལས། །བྱིན་རླབས་ཆར་གྱིས་ཞིང་ས་ཡོངས་བརླན་པའི། །འབྱུང་གནས་གདན་གསུམ་ཚང་བའི་བཤེས་གཉེན་མཆོག་ངག་དབང་བློ་བཟང་རྒྱ་

[181A]༄༅། །མཚོའི་བཀྲ་ཤིས་ཤོག་ངག་གི་དབང་ཕྱུག་དབྱངས་ཅན་དགྱེས་པའི་ཞལ། །ཉེར་ངོམས་བློ་བཟང་བསྐལ་བཟང་རྒྱ་མཚོའི་སྡེ། །བླ་མེད་ཡེ་ཤེས་མ་ཐོབ་དེ་སྲིད་དུ། །བརྩེ་བས་
རྟག་ཏུ་འཛིན་པར་བྱིན་གྱིས་རློབས། །མཁྱེན་བརྩེའི་བདག་ཉིད་རྗེ་བཙུན་སྤྱན་རས་གཟིགས། །དཔལ་ལྡན་མཁས་བཙུན་བཟང་པོའི་ཟློས་གར་གྱི། །རྣམ་རོལ་མཆོག་གི་སྤྲུལ་སྐུ་ཡིད་བཞིན་
ནོར༑ །བློ་བཟང་བསྟན་པའི་དཔལ་དུ་ཞབས་བརྟན་ཤོག་ཅེས་པ་འདི་ཡང་བསྟན་པ་རིན་པོ་ཆེ་ལ་མི་ཕྱེད་དད་སྟོབས་ཀྱི་དབང་ཕྱུག་དགའ་ལྡན་བསྟན་འཛིན་པ་ཤོག་ཐུ་རྒྱལ་པོས་ཤླཽ་ཀ་ཐམས་ཅད་ལ་དེད་རང་གི་མིང་སྒྲ་
ཚང་བའི་གསོལ་འདེབས་མང་ཉུང་འཚམ་པ་གྲྭ་ཚང་གསར་རྙིང་ཚོར་གཙུགས་ཆོག་པ་ཞིག་དགོས་ཞེས་བསྐུལ་མ་མཛད་པ་ལྟར་་ཤཱཀྱའི་བཙུན་པ་ངག་དབང་བློ་བཟང་རྒྱ་མཚོས་སྦྱར་བའི་ཡི་གེ་པ་ནི་དཔལ་གྲོང་སྔགས་རམས་
པ་ངག་དབང་དགེ་ལེགས་ཀྱིས་བགྱིས་པ་ཛ་ཡནྟུ། དགེ་ལེགས་འཕེལ།    ༈    །བླ་མེད་ཡེ་ཤེས་བདུད་རྩིའི་སྙིང་པོ་ཅན། །སྐུ་གསུམ་གསང་བ་
རྒྱན་གྱི་འཁོར་ལོའི་མཛོད། །སྟོབས་བཅུའི་དཔལ་མངའ་རྒྱལ་བ་གཉིས་པར་འདུད། །དག་པའི་ཞིང་གི་བཀོད་པ་རྒྱ་མཚོའི་རྡུལ། །ཡེ་ཤེས་རང་སྣང་ལས་གྲུབ་འོག་མིན་གྱི། །ངོ་

[181B] །རྒྱལ་སྲས་དམ་པའི་རྣམ་པར་བདེ་བར་བྱོན། །རྣམ་འདྲེན་ཀུན་གྱི་མཁྱེན་པའི་ཕུང་པོ་གང། །གཅིག་གྱུར་འཇམ་མགོན་མི་ཡི་སྲིད་པའི་གར། །
བསམས་བཞིན་རྣམ་པར་རོལ་པའི་མཛད་པ་ལ། །བསྐལ་བཟང་རྒྱལ་བ་སྟོང་གིས་བསྒྲུན་དུ་མེད། །བློ་གྲོས་ལང་ཚོ་དར་བའི་མིག་སྟོང་ཅན། །མཁས་བཙུན་བཟང་པོའི་ས་སྲུང་ལ་ཞོན་ཏེ་
འཆད་རྩོད་རྩོམ་པའི་རྡོ་རྗེ་རྩེ་བརྒྱ་པས། །རྒོལ་ངན་ས་འཛིན་བཅོམ་པའི་གྲགས་པ་འབར། །མངལ་རྒྱའི་བྲང་འགྲོའི་མདུད་གྲོལ་དྲི་བྲལ་སྐུའི། །མ་ལ་ཡ་སྐྱེས་ལྕུག་ཕྲན་གཞོན་ནུ་དག་ན་
ཚོད་ཕྲ་ཡང་ཕན་བདེའི་དྲི་བསུང་ནི། །ནམ་ཡང་ཟད་མི་ཤེས་པའི་གཏེར་ཆེན་པོ། །སྲིད་འབྱོར་གློག་གི་བུ་མོའི་གར་མཁན་མ། །སྡུག་བསྔལ་མུན་པར་མལ་འཆའི་མཚང་རིག་སྟེ། །འཁོར་བ་
མཚན་མོའི་མཐའ་ལས་ངེས་འབྱུང་བའི། །ཚངས་སྤྱོད་དཔལ་གྱི་སྐྱ་རེངས་དང་པོར་ཤར། །གཞོན་ནུའི་ལུས་ཅན་རྒན་པོའི་བློ་འཆང་བའི། །རྒྱལ་བསྟན་གྱེན་དུ་འདེགས་པའི་སྙིང་སྟོབས་ཀྱིས།།
ཐོས་བསམ་སྒོམ་པའི་ས་ཆེན་དབུས་གཙང་གི། །ལྗོངས་སུ་བདེ་བར་གཤེགས་པ་འདི་རྨད་བྱུང། །མང་ཐོས་དགྱེས་དགུར་སྤྱོད་ལ་ཆེས་སྲེད་པས། །ཤེས་བྱའི་ལུས་ཕྲར་སྤྱད་དེ་བཅལ་ཟིན་

[182A]༄༅། །པ༑ །སླར་ཡང་ཐོས་བརྩོན་མི་ཕྱེད་མཛལ་གཅུགས་གྱིས། །འཁྱུད་པའི་སྐལ་བཟང་འདི་ཀོས་དམ་དུ་བཅིངས། །ནང་དོན་རིག་པའི་འོ་མཚོར་རབ་འཁྱིལ་བར། །རྣམ་
འབྱེད་ཤེས་རབ་ལག་ལྡན་ཉེར་ཞུགས་པས། །ཐ་སྙད་རིག་པའི་མེ་ཏོག་ཚོགས་ཀྱི་རྩེར། །བློ་གྲོས་སོར་མོས་རེག་མིན་གང་དུ་མཆིས། །འཇམ་མགོན་མཁྱེན་པར་ཆགས་པའི་རྣམ་དཔྱོད་
ཀྱིས༑ །གཞུང་ལུགས་རྒྱ་མཚོ་རྟོགས་ལ་མཚར་དུ་ཅི། །ཁམས་གསུམ་ལས་རྒྱལ་ལུས་མེད་མངའ་ལྔ་ཡིས། །ཆེས་སྲབ་བླ་གོས་འབུགས་པར་ནུས་མིན་མཚར། །སྡེ་སྣོད་ཀུན་སྦྱངས་ཡང་
དག་གྲུབ་པའི་འབྲས། །དཀའ་ཆེན་དུ་མར་འབྱམས་ཀླས་བཤད་པས་ཀྱི། །རིང་མོ་ཉིད་ནས་ཇི་ལྟ་ཇི་སྙེད་ཀྱི། །ཆོས་ཀུན་ཐུགས་སུ་ཆུད་ཟིན་མ་ཡིན་ནམ། །བདེ་སྟོང་རང་བཞིན་རྒྱས་
པའི་དབང་པོའི་གཞུ། །ཟུང་འཇུག་གུར་ཁྱིམ་རྣམ་པར་བཀྲ་བ་ནས། །གསང་ཆེན་ཆོས་ཀྱི་རྒྱུད་མང་བསྒྲགས་པའི་ཚེ། །ས་ར་ཧ་དེ་མཁའ་སྤྱོད་གནས་སུ་བྲོས། །ཁེངས་ལྡན་གནས་
ལྔ་རིག་པའི་ལུས་ཕྲ་མ། །རྣམ་དཔྱོད་ཟུར་མིག་ལྕགས་ཀྱུས་ཉེར་བཏབ་ཚེ། །འཁྱུད་མིན་མཛའ་བས་མགུལ་པར་དམ་བཅིངས་ཏེ། །གོས་པ་མེད་པར་མཁྱེན་པའི་ཀློང་དུ་སིམ། །

[182B] །ཆོས་ཀུན་སྒྱུ་མར་སྣང་བའི་རྣམ་རོལ་གཟུགས། །རྒྱུ་དང་འབྲས་བུར་ངེས་པའི་གཟིགས་མོ་ལ། །དུས་གསུམ་རྒྱལ་བ་ཕལ་ཆེར་ཡེངས་སམ་སྙམ། །
སྒྱུ་ལུས་སིནྡྷུ་ཝཱ་རའི་འདབ་མའི་སྒོ། །མཁས་རློམ་ཉི་ཟླའི་འོད་ཀྱིས་ཕྱེད་མིན་པ། །ལེགས་གསུང་རྐེད་མེད་ཁ་ཡི་ཟེགས་མའི་ཆང། །འཐོར་ཚེ་འདབ་བརྒྱ་པ་དེར་རང་དབང་ཅི། །འཇམ་
དབྱངས་བཤེས་གཉེན་རོལ་པར་ངེས་རྙེད་ནས། །ཁྱོད་བློའི་རི་དྭགས་དཀའ་གནད་སྒྲོག་གི་རྒྱར། །བཅིངས་རྣམས་ཟུར་ཕུད་ལྔ་པའི་གསུང་མཚོན་གྱིས། །བཅད་ལ་མཚར་དུ་འཛིན་པ་བྱིས་
པའི་བློ། །རྣམ་འདྲེན་སྲས་བཅས་གྲངས་མེད་ཚོགས་རྣམས་དང། །ལྷན་ཅིག་གསང་གསུམ་བཀོད་པས་དུས་འདའ་ན། །འཕགས་མཆོག་པཎ་གྲུབ་འགའ་ཟུང་གཟིགས་ཞེས་པའི། །
བསྟོད་བསྔགས་མགོན་འདིའི་ཆེ་བའི་འོས་སུ་མིན། །རིགས་ཀུན་ཁྱབ་བདག་དབང་པོར་མངོན་གྲུབ་པའི། །དཀྱིལ་འཁོར་རྒྱ་མཚོའི་སྤྲོ་བསྡུར་མངའ་འབྱོར་ན། །ལྷག་པའི་ལྷ་འགས་
བྱིན་གྱིས་བརླབས་སོ་ཞེས། །བསྔགས་བརྗོད་དར་དིར་སྒྲོག་ལ་རེ་བ་བསྐྱུངས། །མཁས་གྲུབ་ཆེར་རློམ་ཕལ་གྱིས་ཁུགས་མིན་པའི། །མཐའ་བྲལ་ལྟ་དང་རིམ་གཉིས་དཀའ་གནས་གཞུ། །

[183A]༄༅། །ལེགས་བཤད་རྒྱུད་ཀྱིས་བཀུག་འདི་ཐུན་མོང་གི། །གདུལ་བྱའི་སྣང་ངོར་བསྟན་པའི་མཛད་པའི་ཕྱིར། །ངེས་པའི་དོན་དུ་སྤངས་རྟོགས་ཕུན་ཚོགས་ཀྱི། །ཡོན་ཏན་
རྫོགས་པའི་དཔལ་སྟུག་གདོང་ལྔའི་དབང། །འཁྲུལ་པའི་གཅན་གཟན་དྲེགས་པའི་ང་རོ་ལ། །དགྲ་ཟླར་མི་སེམས་རང་གི་ངང་ཚུལ་ཡིན། །རྒྱ་ཆེན་མཁྱེན་པའི་སྲང་ལ་ཤེས་བྱ་ཡི། །
གནས་ལུགས་མཐའ་དག་བཅལ་ཚེ་རྡུལ་ཕྲན་ལྟར། །གྱུར་པས་སྐྱེངས་ཏེ་ཆོས་ཀུན་འཆི་མེད་གཙོ། །སྟོང་ཉིད་བཤོལ་མེད་མངལ་དུ་ཡུད་ཀྱིས་བྲོས། །བརྩེ་ཆེན་ལྷག་པའི་བསམ་
པའི་ལྕིད་ཀྱི་ཁུར། །ནོར་འཛིན་བུ་མོས་མ་བཟོད་རྡུལ་བའི་ཆུ། །ཆེས་ཆེར་བབས་ལ་ཁྱབ་འཇུག་ཞབས་བསིལ་དུ། །སྐལ་ལྡན་ཤིང་ལྟས་ཕབ་ཅེས་སྒྲོས་སུ་གླེང། །དུས་དགྲའི་ནུས་
མཐུར་གྲུབ་པའི་ཐོག་མདའ་ཡིས། །ནག་ཕྱོགས་བྲག་རི་བཅོམ་དང་ལྷན་ཅིག་ཏུ། །འདོད་ལྷའི་ལུས་ཀྱང་ཚིག་པར་མགྲིན་སྔོན་གྱིས། །མིག་མེས་བསྲེགས་ཞེས་རིག་བྱེད་གཏམ་
དུ་མཆིས། །གང་གིས་ཐར་པར་དྲངས་མིན་སྐྱེས་བུ་ནི། །མེད་ཕྱིར་རྒྱལ་རྣམས་རང་གི་གདུལ་བྱ་དག་མ་རྙེད་ཞི་བའི་དབྱིངས་སུ་མནལ་བ་ལ། །གདུལ་དཀའི་སྙིགས་མ་ལྔ་

[183B] །སྲིད་ཞིའི་ཁམས་ན་འཆད་རྩོད་རྩོམ་པ་ཡི། །དཔེ་ཟླར་འོས་པ་ཚོལ་ཕྱིར་ཉི་ཟླ་ཟུང། །ངལ་མེད་མཁའ་ལ་རྒྱུ་ཡང་མ་རྙེད་པས། །ངལ་ཏེ་ཐུན་མཚམས་སྒེག་མོའི་
ཕང་པར་ཉལ། །ཚུལ་ཁྲིམས་ཏིང་འཛིན་ཤེས་རབ་བསླབ་པའི་གཞིར། །མཐའ་ཡས་ལུས་ཅན་མ་ལུས་ངེས་སྦྱོར་བའི། །མཛད་པ་མཆོག་འདིས་ཁྱོད་དང་ཟས་གཙང་སྲས། །ཐ་དད་
དབྱེ་བའི་གོ་སྐབས་རྟོགས་ནུས་མིན། །བསྐལ་བརྒྱར་བསྒྲུབ་བྱ་སྙིགས་དུས་ཚེ་གཅིག་ལ། །ཟུང་འཇུག་སྐུ་བཞིའི་ལམ་དུ་འགྲོ་བ་ཀུན། །འཁྲིད་ལ་ཁྱོད་དང་ཁྱབ་བདག་རྡོ་རྗེ་འཆང། །
སྤྲུལ་ལོངས་རྟགས་ཀྱིས་མ་འདྲེས་ངེས་པ་རྙེད། །ཐབས་ཤེས་རིན་ཆེན་སྣ་བདུན་ལ་བརྟེན་ནས། །ལུང་རྟོགས་བསྟན་པའི་གླིང་བཞིར་དབང་སྒྱུར་བའི། །དམ་པའི་ཆོས་ཀྱི་འཁོར་ལོས་སྒྱུར་
བ་ཅན། །ཀུན་མཁྱེན་ཙོང་ཁ་པ་ལ་གསོལ་བ་འདེབས། །དེང་ནས་ཚེ་རབས་ལྷ་ཡི་ལམ་ཡངས་པོར། །མི་ཁོམ་སྐྱོན་གྱི་ཆུ་འཛིན་དང་བྲལ་བའི། །དལ་བརྒྱད་འབྱོར་བཅུའི་བསིལ་ཟེར་རབ་
སྤྲོས་པས། །གཏན་བདེའི་ག་བུར་ཐིགས་པར་ལོངས་སྤྱོད་ཤོག་འཁྲུལ་པའི་ཁུང་བུར་ལོག་སྨྲའི་ལྕེ་རྐྱོང་བའི། །ལྟར་སྣང་བཤེས་གཉེན་སྦྲུལ་གྱིས་མི་གཙེ་ཞིང། །ཡང་དག་ལམ་

[184A]༄༅། །སྟོན་ཡོངས་འཛིན་ཀླུ་དབང་གི། །གཙུག་རྒྱན་ཡིད་བཞིན་ནོར་བུ་ཐོབ་པར་ཤོག་རྨད་བྱུང་རྣམ་ཐར་གཙང་མའི་ཁྲིམས་དང་ལྡན། །རླབས་ཆེན་རྒྱལ་སྲས་སྤྱོད་པའི་སྙིང་
སྟོབས་ཆེ། །བདེ་སྟོང་མཆོག་གི་རིམ་གཉིས་རྣལ་འབྱོར་སྤྱོད། །བློ་བཟང་རྒྱལ་བའི་བསྟན་དང་མཇལ་བར་ཤོག་གང་གི་ལེགས་བཤད་འཆི་མེད་བདུད་རྩིའི་ཚོགས། །འཐུང་ལ་
ནམ་ཡང་ངོམས་པ་མ་མཆིས་ཤིང། །དེ་དོན་འཆད་དང་སྤེལ་བའི་རྒྱུད་མང་སྒྲ། །སྲིད་རྩེའི་བར་དུ་སྒྲོག་པའི་དཔལ་ཐོབ་ཤོག་སྐྱེ་མང་ཉེར་བརྒྱུད་མུན་པ་སྟུག་པོའི་ནང། །འདིར་
སྣང་བདེ་བ་གློག་འོད་སྐད་ཅིག་མར། །རྟོགས་ནས་མངོན་མཐོའི་སྒྲོན་མེ་ཉེར་འདེགས་པའི། །དགེ་བའི་རྩི་བཅུད་གྲུབ་པར་བྱིན་གྱིས་རློབས། །སྲིད་པའི་བདེ་བ་དབྱར་གྱི་ཆུ་གཏེར་ཆེ། །
སྡུག་བསྔལ་མྱ་ངམ་ཐང་དུ་འགྱུར་ཤེས་ནས། །ལྡོག་མེད་ཐེག་གསུམ་འཕགས་པའི་གོ་འཕང་གི། །མི་ཟད་རྒྱ་མཚོ་ཆེ་ལ་འཇུག་པར་ཤོག་ཞི་བདེའི་མུན་པར་མར་གྱུར་འགྲོ་བའི་
གཟུགས། །མ་མཐོང་རྣམ་པར་གྲོལ་བའི་ཚུལ་ཤེས་ཏེ། །ཕྱིན་དྲུག་སྤྱོད་པའི་འོད་སྟོང་རབ་སྤྲོས་ནས། །ཀུན་མཁྱེན་ཡེ་ཤེས་སྣང་བ་རྒྱས་པར་ཤོག་གྲངས་མེད་བསྐལ་གསུམ་

[184B] །རྟ་ལྗང་རླུང་ཤུགས་རིམ་གཉིས་འཁྲུལ་འཁོར་གྱིས། །སྙིགས་དུས་ཚེ་ཐུང་ཆུ་ཚོད་དྲུག་ཅུ་ལ། །ལྷུན་གྲུབ་འབད་མེད་བགྲོད་པར་བྱིན་གྱིས་རློབས། །ཁྱད་
པར་མགོན་ཁྱོད་བསྟན་པ་ཡིད་བཞིན་ནོར། །ཐོས་བསམ་སྒོམ་པའི་རྒྱལ་མཚན་རྩེར་བཀོད་ནས། །རིང་ལུགས་དཔལ་འབྱོར་སྐལ་བཟང་འགྲོ་ཀུན་གྱིས། །མི་ཟད་དགའ་སྟོན་སྤྱོད་ལ་
ནུས་ལྡན་ཤོག་འཁོར་བའི་སྐྱེ་སྲིད་འདབ་ཆགས་བགྲོད་པའི་འགྲོས། །སྣ་ཚོགས་མཐོ་དམན་བར་མར་རྒྱུ་བའི་ཚེ། །འཇམ་དཔལ་སྙིང་པོས་རྗེས་སུ་ཉེར་བཟུང་བའི། །གྲིབ་མ་
གཉིས་པས་རྗེས་སུ་འབྲང་བར་ཤོག་ཆོས་ཕུང་སྤྲིན་གྱི་ལུས་ཕྲའི་ཕང་པ་ནས། །རྒྱལ་བ་གཉིས་པའི་བསྟན་པ་འབྲུག་གི་སྒྲ། །བཟང་པོའི་བསྐལ་པ་དབྱར་དུས་ཇི་སྲིད་དུ། །མི་འགྱུར་
རྡོ་རྗེའི་དཔལ་དུ་འགྲུབ་གྱུར་ཅིག་ཁམས་གསུམ་ཆོས་ཀྱི་རྒྱལ་པོ་རྒྱལ་བ་བཙོང་ཁ་པ་ཆེན་པོ་ལ་བསྟོད་པ་དཔྱིད་ཀྱི་རྒྱལ་མོའི་གླུ་དབྱངས་ཞེས་བྱ་བ་འདི། གང་གི་རྣམ་པར་ཐར་པ་ལ་མི་ཕྱེད་པའི་དད་པས་ཉེ་བར་བསྐུལ་ཏེ་
དམ་པ་གང་དེའི་རིང་ལུགས་འཛིན་པའི་ཟ་ཧོར་གྱི་བཙུན་པ་ངག་དབང་བློ་བཟང་རྒྱ་མཚོས་སྦྱར་བའོ།    ༈    །འདུན་ལྡན་རྒྱ་མཚོའི་རེ་བ་སྐོང་བའི་གསུང། །

[185A]༄༅། །དཔལ་ལྡན་ཤེས་བྱ་མ་ལུས་གསལ་བའི་ཐུགས། །འཕྲིན་ལས་བཟང་པོ་རྟག་ཏུ་རྒྱལ་གྱུར་ཅིག་གཞོན་ནུ་ཉིད་ནས་ལྷ་དང་བླ་མ་ཡིས། །བྱིན་གྱིས་བརླབས་པའི་སྣང་བ་
རབ་རྒྱས་ཤིང། །གསུང་རབ་ཀློག་དང་ཡི་གེའི་གཙུག་ལག་སོགས། །མ་བསླབས་པར་ཡང་མཐའ་དག་ཐུགས་སུ་ཆུད། །ཚེ་རབས་མང་པོར་མཁས་པར་རབ་སྦྱངས་པས། །སྐྱེས་
ཙམ་ཉིད་ནས་སྡེབ་ལེགས་སྙན་ངག་གི། །མེ་ཏོག་འཕྲེང་མཛེས་སྤེལ་ལ་ཐོགས་མེད་པའི། །དབྱངས་ཅན་བཞད་པའི་རྡོ་རྗེ་རྒྱལ་གྱུར་ཅིག་ཐུབ་པའི་བསྟན་པ་འཆི་མེད་སྐྱེད་ཚལ་དུ། །
ཚངས་སྤྱོད་སྦྲང་རྩིའི་ཆང་གིས་མྱོས་པ་ཁྱོད། །འདུལ་བ་འབུམ་སྡེ་མགྲིན་པའི་རྒྱུད་མང་སྒྲས། །བློ་གསལ་རྣ་བའི་བདུད་རྩི་འགྱེད་ལ་མཁས། །མདོ་སྔགས་གཞུང་ལུགས་སྟོང་གི་
ནམ་མཁའ་ལ། །བློ་གྲོས་དཀྱིལ་འཁོར་ཐོགས་པ་མ་མཆིས་ཤིང། །རྒྱ་ཆེན་བཤད་པའི་འོད་ཟེར་འབུམ་ཕྲག་གིས། །རྣམ་མང་ཤེས་བྱའི་ཁྱོན་ཀུན་ཅིག་ཅར་གསལ། །མང་དུ་ཐོས་
པའི་རལ་ཁུར་ཅི་ཡང་འཛིན། །དངོས་སྟོབས་རིགས་པའི་སྦར་ཁྱིམ་རྣམ་པར་གཡོ། །སྙན་ངག་རྩོམ་པའི་གད་རྒྱངས་མཐོན་པོ་ཅན། །ཐུབ་བསྟན་གངས་རི་སྐྱོང་བ་ཁྱོད་ཉིད་ལགས། །

[185B] །རླབས་ཆེན་སྤྱོད་པའི་འོད་དཀར་སྟོང་འཕྲོ་བ། །ཁྱོད་ཐུགས་མཁའ་དབྱིངས་མཛེས་པའི་ལང་ཚོ་ལ། །གསལ་བར་འགྲོགས་པའི་མཛེས་སྡུག་
ཅི་ཡང་འཛིན། །རྣམ་དཔྱོད་འགྲན་ཟླ་མེད་པའི་དེད་དཔོན་གྱིས། །རྒྱུད་སྡེ་རྒྱ་མཚོའི་ཁྱོན་ལ་དབང་སྒྱུར་ཞིང། །རིམ་གཉིས་དབང་གི་རྒྱལ་པོའི་ཅོད་པན་གྱིས། །བསླབ་གསུམ་རིན་ཆེན་
གདེངས་ཀ་མཆོག་ཏུ་མཛེས། །བཤད་དང་སྒྲུབ་པའི་དཔུང་པའི་ཀ་བ་ཡིས། །བདེ་གཤེགས་བསྟན་པའི་ས་ཆེན་འདེགས་མཁས་པ། །ཁྱོད་ཀྱི་འཕྲིན་ལས་རྒྱུན་ཆད་མེད་པའི་འོད། །བློ་བཟང་
བསྟན་པའི་པད་ཚལ་བཞད་པའི་གཉེན། །མཐོང་དང་ཐོས་དང་དྲན་དང་རེག་པས་ཀྱང། །མཐའ་དག་སྐྱེ་བོའི་ཚོགས་ལ་སྐལ་བཟང་སྩོལ། །དགའ་ལྡན་ལྷ་བརྒྱའི་ཕོ་བྲང་ཉམས་དགའ་
བར༑ །འགྲོ་ཀུན་འདྲེན་མཛད་ཁྱོད་ལ་ཕྱག་འཚལ་ལོ། །དེ་ལྟར་བསྟོད་པའི་དགེ་བ་དཔག་མེད་ཀྱིས། །མཚོན་པའི་རྣམ་དཀར་ཕུང་པོ་ཅི་མཆིས་པ། །གཅིག་ཏུ་བསྡོམས་པ་དེ་ཡང་
དགེ་བའི་བཤེས། །ཁྱོད་ཀྱིས་རྗེས་སུ་འཛིན་པའི་རྒྱུར་གྱུར་ཅིག་རྗེ་བཙུན་བླ་མའི་སྐུ་ཚེ་རབ་བརྟན་ཅིང། །རྣམ་དཀར་འཕྲིན་ལས་ཕྱོགས་བཅུར་རྒྱས་པ་དང། །བློ་བཟང་བསྟན་པའི་

[186A]༄༅། །སྒྲོན་མེ་ས་གསུམ་གྱི། །འགྲོ་བའི་མུན་སེལ་རྟག་ཏུ་གནས་གྱུར་ཅིག་རང་གིས་རང་ལ་བསྟོད་པ་ནི། །རིགས་པ་མིན་ཡང་རིགས་སོ་ཞེས། །ནན་གྱིས་བསྐུལ་བའི་ནན་ཚིག་
ངོར༑ །སྨྲས་ལ་མཁས་རྣམས་བཟོད་པར་མཛོད། །ཅེས་པ་འདི་ཡང་རྗེ་ཉིད་ཀྱིས་མཛད་པའོ།    ༈    །ལེགས་བཤད་ཆོས་ཀྱི་སྒྲ་དབྱངས་སྒྲོག་
པའི་གསུང། །ཤེས་བྱ་མ་ལུས་ཐོགས་མེད་མཁྱེན་པའི་ཐུགས། །མཁས་གྲུབ་རྒྱ་མཚོའི་མགོན་ལ་གསོལ་བ་འདེབས། །དཔལ་ལྡན་ལེགས་སྤྱད་བསོད་ནམས་ཆུ་གཏེར་ལས། །
རབ་འཁྲུངས་ཡོན་ཏན་རྒྱ་མཚོའི་རླབས་འཕྲེང་ཅན། །དངོས་གྲུབ་ནོར་བུའི་ཚོགས་ཀྱིས་ཡོངས་གང་བའི། །ཡོངས་འཛིན་འདོད་དགུའི་འབྱུང་གནས་རྒྱལ་གྱུར་ཅིག་རྣམ་དག་ཚོགས་
གཉིས་རིན་ཆེན་ཁམས་ལས་གྲུབ། །ལུང་རྟོགས་བང་རིམ་ཆ་ཤས་ཡོངས་རྫོགས་ཤིང། །ཐུབ་བསྟན་གླིང་བཞིའི་དབུས་ན་ལྷམ་མེ་བ། །དཔལ་ལྡན་བླ་མ་ས་འཛིན་དབང་པོར་འདུད། །
མཚན་ལྡན་ལུས་ཀྱི་ན་ཚོད་ཕྲ་མོ་ནས། །དྲི་བྲལ་ལྷག་བསམ་དཀྱིལ་འཁོར་རང་རྒྱས་ཤིང། །ངོ་མཚར་དག་པའི་སྣང་བརྙན་རི་དྭགས་གཟུགས། །གྲངས་མེད་གསལ་བར་ཤར་བ་ཁྱོད་ཕྱག་

[186B] །ཚོགས་གཉིས་མངའ་ཐང་རྒྱས་པའི་བང་མཛོད་ནས། །ཕུལ་བྱུང་མཛད་པའི་བཻཌཱུར་དཀར་པོ་ནི། །ཡོངས་རྫོགས་བློ་བཟང་བསྟན་པའི་རྒྱ་མཚན་རྩེར། །རབ་མཛེས་དབང་གི་རྒྱལ་
པོ་ཁྱོད་ཕྱག་འཚལ། །དྲི་མེད་མཁྱེན་པའི་འོད་སྟོང་རབ་རྒྱས་ཤིང། །སྐལ་ལྡན་བློ་གསལ་སྐྱེ་བོའི་ཚོགས་རྣམས་ལ། །རྣམ་གྲོལ་ལམ་བཟང་གསལ་བར་སྟོན་མཛད་པའི། །མཚུངས་
མེད་བླ་མ་མཆོག་ལ་ཕྱག་འཚལ་ལོ། །མཐོང་ཐོས་དྲན་པས་སྲིད་ཞིའི་རྒུད་པ་ཀུན། །ཉེར་ཞི་བླ་མེད་བདེ་ལ་འགོད་པའི་གཉེན། །ཟབ་རྒྱས་ལེགས་བཤད་ཆོས་ཀྱི་གཎྜཱིའི་དབྱངས། །རྒྱུན་མི་
འཆད་པར་སྒྲོག་པ་ཁྱོད་ཕྱག་འཚལ། །གང་གི་སྙིང་སྟོབས་དཔག་བསམ་ལྗོན་པ་ནི། །ཐུབ་བསྟན་ས་ཆེན་འདེགས་པའི་ཁུར་ཁྱེར་ཞིང། །མཁྱེན་བརྩེའི་གྲིབ་བསིལ་ཡོངས་སུ་རྒྱས་པ་ཡིས་
འགྲོ་བའི་གདུང་བ་སེལ་ལ་ཕྱག་འཚལ་ལོ། །དཔལ་ལྡན་མར་མེ་མཛད་དང་འགྲོ་བའི་མགོན། །འཇམ་དཔལ་སྙིང་པོས་རྗེས་བཟུང་གྲུབ་པ་བརྙེས། །མཐའ་ཡས་འགྲོ་བ་ཀུན་གྱི་ཉེར་འཚོ་
མཆོག་སྐྱབས་གནས་ཀུན་འདུས་ཁྱོད་ལ་ཕྱག་འཚལ་ལོ། །ཉི་ཟླ་ལྟ་བུར་མཁྱེན་པའི་སྤྱན་ཡང་ཤིང། །རྒྱ་མཚོ་ལྟ་བུར་ཟབ་པའི་ཐུགས་མངའ་བ། །ནམ་མཁའ་ལྟ་བུར་འཛད་འཕྲིན་ཀུན་

[187A]༄༅། །ལ་ཁྱབ། །ཟླ་མེད་སྐྱབས་གྱུར་ཁྱོད་ལ་ཕྱག་འཚལ་ལོ། །དེ་ལྟར་བསྟོད་པའི་དགེ་ཚོགས་མཐའ་ཡས་པས། །དངོས་གྲུབ་འབྱུང་གནས་ཐེག་མཆོག་བཤེས་གཉེན་གྱིས། །
དགྱེས་བཞིན་རྗེས་སུ་བཟུང་སྟེ་དམ་ཆོས་ཀུན། །ཚུལ་བཞིན་སྒྲུབ་པའི་བརྩོན་པ་མཐར་ཕྱིན་ཤོག་བླ་མ་ལྷར་བཅས་རྣམས་ཀྱི་བྱིན་རླབས་དང། །འགྲོ་འདིའི་ལེགས་སྤྱད་གཅིག་ཏུ་བསྡོམས་
པའི་མཐུས། །གངས་ཅན་ཕན་བདེའི་བསོད་ནམས་ཉེར་འཚོ་མཆོག་ཐུབ་བསྟན་རྒྱ་མཚོར་མི་གཡོ་ཞབས་བརྟན་ཤོག་རྒྱལ་བ་ཀུན་གྱི་མཁྱེན་བརྩེའི་ཆུ་ཀླུང་ཀུན། །གང་དུ་འཁྱིལ་
བ་ཡོན་ཏན་ནོར་བུའི་གཏེར། །འཕྲིན་ལས་གཏིང་མཐའ་ཡངས་པའི་རྒྱ་མཚོ་ཆེ། །རྗེ་བཙུན་གངས་ཅན་མགོན་པོར་གསོལ་བ་འདེབས། །རང་གིས་རང་ལ་བསྟོད་པར་མི་འོས་ཀྱང་དོན་གཉེར་ཅན་
མང་པོས་བསྐུལ་བའི་ངོར་ཤཱཀྱའི་བཙུན་པ་བསོད་ནམས་རྒྱ་མཚོས་གཟིམས་ཆུང་ཉི་འོད་འཁྱིལ་བར་སྦྱར་བའོ།    ༈    །ཕུལ་བྱུང་སྙིང་སྟོབས་མཚན་ལྡན་
ཤཱཀྱའི་གཙོའི། །རྒྱ་ཆེན་ཆོས་ཀྱི་གདུལ་བྱ་ཉན་ཐོས་ཀྱི། །མཆོག་གྱུར་དགྲ་བཅོམ་ཙནྡར་གསོལ་བ་འདེབས། །རྒྱུད་ཀྱི་མཐར་ཐུག་འདུས་པའི་ལམ་གྱི་བཅུད། །ཟབ་ཡངས་ཐུགས་ཀྱི་

[187B] །མཁས་གྲུབ་དབང་པོ་ཤཱཀྱ་བཤེས་གཉེན་ཞེས། །ཀླུ་སྒྲུབ་སྲས་ཀྱི་མཆོག་ལ་གསོལ་བ་འདེབས། །རྣམ་དཔྱོད་ཉིན་མོར་བྱེད་པའི་འོད་ཟེར་གྱིས། །མུན་གླིང་
སྣང་བས་ཁྱབ་པའི་མཛད་བཟང་ཅན། །འཇིག་རྟེན་མིག་གཅིག་སྐ་བ་དཔལ་བརྩེགས་ཞབས། །སྐད་གཉིས་སྨྲ་བའི་དབང་པོར་གསོལ་བ་འདེབས། །མདོ་སྒྱུ་སེམས་སོགས་སྔ་འགྱུར་
རྒྱུད་སྡེའི་གཟུགས། །མཁྱེན་དཔྱོད་འདྲེན་བྱེད་སྟོང་གིས་ལེགས་གཟིགས་པའི། །དོན་གྱི་བརྒྱ་བྱིན་གསང་བདག་སྒྲོ་ཕུག་པ། །ཟུར་རིགས་ཐམས་ཅད་མཁྱེན་ལ་གསོལ་བ་འདེབས། །ཕྱག་
ན་པདྨོའི་བཀོད་པ་རྒྱ་མཚོའི་རྡུལ། །འགྲོ་བའི་ཁམས་དང་འཚམ་པར་སྟོན་ནུས་པའི། །སྦས་པའི་རྣལ་འབྱོར་སི་སིར་བ་ཞེས། །ཐུགས་རྗེ་ཆེན་པོའི་གཏེར་ལ་གསོལ་བ་འདེབས། །མཁྱེན་
པས་ཤེས་བྱ་མཐའ་དག་ཐུགས་སུ་ཆུད། །བརྩེ་བས་འགྲོ་ཀུན་ཐབས་ཀྱིས་རྗེས་སུ་འཛིན། །ནུས་པས་རྒྱ་ཧོར་བོད་རྣམས་དབང་བསྡུས་པའི། །འགྲོ་མགོན་ཆོས་ཀྱི་རྒྱལ་པོར་གསོལ་བ་
འདེབས། །མདོ་སྔགས་ཐ་སྙད་ལུང་གི་ཆོས་རྣམས་དང། །རིམ་གཉིས་རྟོགས་པ་མཆོག་གི་མཐར་སོན་པའི། །མཁས་དང་གྲུབ་པའི་དེད་དཔོན་ཐམས་ཅད་གཟིགས། །བསོད་ནམས་

[188A]༄༅། །རྒྱལ་མཚན་ཞབས་ལ་གསོལ་བ་འདེབས། །བློ་བཟང་སྙན་གྲགས་རྒྱས་པའི་དྲི་མེད་བསྟན། །ཤར་ཕྱོགས་རྒྱ་མཚོའི་ཕ་མཐར་ཁྱབ་མཛད་པའི། །མི་དབང་གཙུག་གི་རྒྱན་
གྱུར་ཤཱཀྱའི་མཚན། །བྱམས་ཆེན་ཆོས་ཀྱི་རྗེ་ལ་གསོལ་བ་འདེབས། །མཁས་རློམ་གླང་པོའི་རྩོད་ངག་མཚོན་ཆ་ཡིས། །ཐུབ་བསྟན་ལོག་རྟོག་གཟུག་རྡུ་འབྱིན་པའི་ཚེ། །འཇིགས་མེད་
སེང་གེའི་ང་རོས་ཕམ་མཛད་པའི། །ཆོས་ཀྱི་རྒྱལ་མཚན་འཛིན་ལ་གསོལ་བ་འདེབས། །གནས་ལྔ་རིག་པའི་རོལ་མཚོ་ལེགས་འཁྱིལ་ཞིང། །རིས་བྲལ་བསྟན་པའི་བང་རིམ་རྣམ་བཞིའི་
སྟེང༑ །བློ་བཟང་རིང་ལུགས་རིན་ཆེན་ཁང་བཟང་དབུས། །འགྱིད་མཁས་འཇམ་མགོན་བླ་མར་གསོལ་བ་འདེབས། །དེང་ནས་བཟུང་སྟེ་ཚེ་རབས་ཐམས་ཅད་དུ། །ཡང་དག་དགེ་བའི་
བཤེས་གཉེན་ཁྱོད་ཉིད་ཀྱིས། །རྗེས་སུ་བཟུང་སྟེ་མངོན་མཐོའི་རྟེན་རྙེད་ཅིང། །དལ་འབྱོར་དོན་དང་ལྡན་པར་བྱིན་གྱིས་རློབས། །ངན་སོང་སྡུག་བསྔལ་བཟོད་པར་དཀའ་བ་དང། །སྲིད་
པའི་བདེ་བ་འགྱུར་པའི་རང་བཞིན་དུ། །ཤེས་ནས་མངོན་པར་མཐོ་དང་ཐར་པའི་ལམ། །ཐོབ་པའི་ཐབས་ལ་བརྩོན་པས་འཇུག་པར་ཤོག་མཐའ་ཡས་བསྐལ་པར་དྲིན་གྱིས་ལེགས་

[188B] །འགྲོ་རྣམས་སྡུག་བསྔལ་གསུམ་ལས་བསྒྲལ་བའི་ཕྱིར། །རྒྱལ་བའི་སྲས་ཀྱི་སྤྱོད་པ་རླབས་ཆེན་ལ། །འཇུག་པའི་སྙིང་སྟོབས་གོ་ཆ་གྱོན་པར་ཤོག་ཁྱད་པར་ཚེ་གཅིག་སངས་
རྒྱས་སར་འགོད་པའི། །སྔ་ཕྱིར་འགྱུར་པའི་གསང་ཆེན་རྡོ་རྗེའི་ཐེག་སྨིན་གྲོལ་ཟབ་མོའི་ལམ་ཀུན་ཉམས་བླངས་པས། །ཟུང་འཇུག་སྐུ་བཞིའི་དཔལ་ལ་སྤྱོད་པར་ཤོག་མདོར་ན་མཆོག་
དང་ཐུན་མོང་དངོས་གྲུབ་ཀྱི། །ཕུན་ཚོགས་ལེགས་པའི་ཡོན་ཏན་མ་ལུས་པ། །འདོད་པའི་རེ་བ་ཇི་བཞིན་སྐོང་བ་ལ། །བསམ་འཕེལ་དབང་གི་རྒྱལ་པོ་དང་མཚུངས་ཤོག་ཅེས་དུས་གསུམ་
རྒྱལ་བ་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པ། འཁོན་སྟོན་རྡོ་རྗེ་འཆང་དཔལ་འབྱོར་ལྷུན་གྲུབ་ཀྱི་སྐྱེས་རབས་ཀྱི་འཕྲེང་བ་ལ་བསྟོད་པ་སྨོན་ལམ་དང་བཅས་པ་འདི་ཡང། རྗེ་ཉིད་ཀྱི་གསུང་འབུམ་རྣམས་ཕྱོགས་གཅིག་ཏུ་
དཔོན་ཡིག་ཨུ་རྒྱན། ཆོས་ནོར་བུ། ལོ་རྒྱལ་གསུམ་གྱིས་ཡི་གེ་བ་བྱས་ཏེ། གླེགས་བམ་ལ་བཀོད་པའི་ཚེ་བླ་མའི་བཀའ་འབངས་ཟ་ཧོར་གྱི་བཙུན་པ་ངག་དབང་བློ་བཟང་རྒྱ་མཚོས་སྦྱར་བའི་ཡི་གེ་པ་ནི་བློ་བཟང་ནོར་བུའོ།། །།
བློ་བཟང་རྒྱལ་བ་ཀུན་གྱི་ཐུགས་རྗེ་ནི། །གཅིག་ཏུ་བསྡུས་པ་ཡོན་ཏན་རྒྱ་མཚོའི་དཔལ། །ལྷུན་གྲུབ་འཕྲིན་ལས་བཟང་པོའི་མཛད་པ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །

[189A]༄༅། །བགྲང་ཡས་བསྐལ་བའི་སྔོན་ནས་སངས་རྒྱས་ཀྱང། །འོད་དཔག་མེད་མགོན་ལ་སོགས་དུས་གསུམ་གྱི། །རྒྱལ་སྲས་ཐུ་བོ་ས་བཅུའི་དབང་ཕྱུག་ཚུལ། །འཇིག་རྟེན་གསུམ་གྱི་
མགོན་ལ་གསོལ་བ་འདེབས། །དེ་ཉིད་ཐུགས་རྗེའི་འོད་གཟིས་གངས་ཅན་གྱིས། །གདུང་བའི་མུན་སེལ་དགེ་ལེགས་པདྨོའི་ཚལ། །རྒྱས་མཛད་ཉིན་མོར་བྱེད་པ་སྲོང་བཙན་ཞེས། །ཆོས་ཀྱི་
རྒྱལ་པོར་གྱུར་ལ་གསོལ་བ་འདེབས། །དཔལ་ལྡན་མར་མེ་མཛད་པའི་ཐུགས་ཀྱི་སྲས། །ཕན་བདེའི་འབྱུང་གནས་བཀའ་གདམས་ཤིང་རྟའི་སྲོལ། །ལེགས་པར་འབྱེད་མཛད་སྟོན་པ་རིན་པོ་
ཆེ༑ །རྒྱལ་བའི་འབྱུང་གནས་ཞབས་ལ་  ྾  །བསྟན་པའི་སྒྲོན་མེ་དགེ་འདུན་ཀུན་གྱི་གཙོ། །མཁས་ཤིང་གྲུབ་པའི་དཔལ་གྱུར་ཐམས་ཅད་
མཁྱེན། །ཕན་བདེའི་ཉིན་མོར་བྱེད་ལ་གསོལ་བ་  ྾  །རབ་འབྱམས་མདོ་རྒྱུད་གཞུང་ལུགས་རྒྱ་མཚོ་ལ། །འདོད་དགུར་སྤྱོད་པའི་དེད་དཔོན་
བླ་ན་མེད། །མཁྱེན་རབ་དབང་ཕྱུག་ཞབས་ལ་  ྾ བདག་ཉིད་ཆེན་པོ་གཞན་གྱིས་འདུལ་དཀའ་བ། །མ་རུངས་མཐའ་འཁོབ་སྐྱེ་བོ་མཐའ་དག་ལ། །བསོད་ནམས་ཡེ་ཤེས་རྒྱ་མཚོ་མཐར་ཕྱིན་

[189B] །རྒྱལ་བའི་མཛད་པ་སྒྲུབ་ལ་གསོལ་བ་འདེབས། །མཁྱེན་པའི་ཆུ་གཏེར་གཏིང་མཐའ་མི་མངོན་ཞིང། །མཐུ་སྟོབས་ཡོན་ཏན་རིན་ཆེན་ཚོགས་ཀྱིས་གང། །འཕྲིན་ལས་རླབས་ཕྲེང་འཕྲིགས་
པའི་རྒྱ་མཚོ་ཆེ། །འགྲོ་བའི་འདྲེན་པ་མཆོག་ལ་གསོལ་བ་  ྾  །མཚམས་སྤྲིན་ལ་འགྲན་ངུར་སྨིག་གསར་པ་ཡི། །སྦྲང་རྩིའི་རྒྱལ་མཚན་འཛིན་པའི་
པད་དཀར་ཅན། །སྤྲུལ་པའི་འགྲོ་བ་འདྲེན་ལ་གསོལ་བ་  ྾  །བློ་བཟང་གྲགས་སྙན་བསྟན་པ་རིན་ཆེན་གྱི། །གདུགས་དཀར་མཁའ་ཁྱབ་འགྲོ་བའི་གྲིབ་
བསིལ་དུ། །འདེགས་མཁས་ཚངས་དབྱངས་རྒྱ་མཚོར་གསོལ་བ་འདེབས། །བསྐལ་བཟང་རྣམ་འདྲེན་ཤཱཀྱ་སེང་གེ་ཡི། །མདོ་སྔགས་བསྟན་པའི་རྒྱ་མཚོ་སྤེལ་སླད་དུ། །འཕགས་མཆོག་
འཇིག་རྟེན་དབང་ཕྱུག་མི་ཡི་གར། །ལེགས་མཛད་རྗེ་བཙུན་བླ་མར་གསོལ་བ་འདེབས། །སྙིགས་དུས་ཚ་ཟེར་བརྒྱ་ཕྲགས་གིས་མནར་བའི། །རྐང་གཉིས་ཚོགས་ལ་བསིལ་བའི་བདེ་བ་ཆེ། །སྦྱིན་
མཛད་མཁས་བཙུན་བཟང་པོའི་འོད་དཀར་ཅན། །བློ་བཟང་འཇམ་དཔལ་རྒྱ་མཚོར་གསོལ་པ་འདེབས། །བློ་བཟང་རྒྱལ་བའི་བསྟན་པའི་ཁུར་ཆེན་པོ། །འཛིན་མཛད་ཕན་བདེའི་འབྱུང་གནས་ངག་གི་

[190A]༄༅། །དབང༑ །མཁས་བཙུན་ལུང་དང་རྟོགས་པས་རྒྱ་མཚོ་ཆེ། །སྐྱབས་མཆོག་གངས་ཅན་མགོན་པོར་  ྾  །འཇམ་དཔལ་སྙིང་
པོའི་བསྟན་འཛིན་ཀུན་གྱི་གཙོ། །མཁས་བཙུན་ཚུལ་ཁྲིམས་རྒྱ་མཚོའི་མངའ་བདག་མཆོག་རྗེ་བཙུན་བླ་མའི་ཞབས་  ྾  །ཡོངས་རྫོགས་
བསྟན་པའི་གསལ་བྱེད་སྒྲོན་མེ་ཆེ། །མཁས་གྲུབ་བསྟན་འཛིན་རྒྱ་མཚོའི་གཙུག་རྒྱན་མཆོག་རྗེ་བཙུན་བླ་མའི་ཞབས་ལ་  ྾  །ངུར་
སྨིག་རྒྱལ་མཚན་འཛིན་ལ་མི་འཕྲོག་པས། །མཁྱེན་རབ་བཟང་པོའི་ཐུགས་རྒྱུད་ལེགས་གཏམས་པ། །འཕྲིན་ལས་རྒྱ་མཚོའི་མགོན་ལ་  ྾ 
བསྟན༑ །རྒྱ་ཆེའི་དབྱར་གྱི་མཚོ་བཞིན་སྤེལ་བའི་སླད། །འཇིག་བྲལ་ས་གསུམ་དབང་ཕྱུག་ཕྱོགས་ཀུན་ལས། །རྣམ་པར་རྒྱལ་བའི་སྡེ་ལ་གསོལ་བ་  ྾ 
ངག་ལ་དབང་འབྱོར་ཞིང། །བློ་བཟང་ཡེ་ཤེས་རྒྱལ་བསྟན་འཛིན་པ་ལ། །རྒྱ་མཚོ་ལྟར་ཟབ་སྲིད་གསུམ་དབང་སྒྱུར་མགོན། །མཚུངས་པ་མེད་པའི་སྡེ་ལ་  ྾ 

[190B] །དཔལ་ལྡན་མཁས་བཙུན་བཟང་པོའི་ཟློས་གར་ཅན། །རྣམ་རོལ་མཆོག་གི་སྤྲུལ་སྐུ་ཡིད་བཞིན་ནོར། །བློ་བཟང་བསྟན་པའི་དཔལ་དུ་ཞབས་བརྟན་ཤོག་དེ་ལྟར་
བསྟོད་པའི་དགེ་བས་འགྲོ་བ་ཀུན། །མཚན་ཉིད་ལྡན་པ་དམ་པའི་རྗེས་བཟུང་སྟེ། །མདོ་རྒྱུད་ཚིག་དོན་ཀུན་རྟོགས་ཐབས་ཤེས་ཀྱི། །ཉམས་ལེན་མཐར་ཕྱིན་ཐམས་ཅད་མཁྱེན་གྱུར་ཅིག་བླ་
མ་ཡི་དམ་རྣམས་ཀྱི་བྱིན་རླབས་དང། །བསྟན་སྲུང་དམག་ཟོར་རྒྱལ་མོའི་མཐུ་སྟོབས་ཀྱི། །གངས་ཅན་མགོན་པོ་བསྟན་འཛིན་རྒྱ་མཚོ་ཡི། །སྐུ་ཚེ་བརྟན་ཅིང་མཛད་ཕྲིན་རྒྱས་གྱུར་ཅིག་
སངས་རྒྱས་གཉིས་པ་ཇོ་བོ་ཡབ་སྲས་ཀྱི། །བསྟན་པ་འཛིན་པའི་བསྟན་འཛིན་སྐྱེས་བུ་རྣམས། །དཔག་བསམ་ལྗོན་པ་བཞིན་དུ་ཁྱོན་ཡངས་ཤིང། །ཏིལ་གྱི་གང་བུ་བཞིན་དུ་འཕེལ་བར་ཤོག་
   ༈    །བློ་བཟང་རྒྱལ་བ་གཉིས་པའི་ཐུགས་ཀྱི་བཅུད། །གཅིག་བསྡུས་བསྐལ་བཟང་རྒྱ་མཚོ་ལས་ཐོན་པའི། །བགྲང་ཡས་སྐྱེ་རྒུའི་རེ་སྐོང་ཡིད་བཞིན་ནོར། །བསམ་འཕེལ་
དབང་གི་རྒྱལ་པོར་གསོལ་བ་འདེབས། །འགྲོ་ཀུན་དུ་་ཁ་ལས་སྒྲོལ་དམ་བཅས་ནས། །གང་འདུལ་ཇི་བཞིན་བསྒྱུར་མཁས་གྲུ་འཛིན་བདག་སྒྱུ་འཕྲུལ་དྲ་བ་ལས་བྱོན་འཕགས་ཡུལ་གྱི། །མི་

[191A]༄༅། །རྗེ་པཎ་གྲུབ་ཚོགས་ལ་གསོལ་བ་འདེབས། །མགོན་ཁྱོད་ཐུགས་རྗེའི་འོད་གཟིས་བསིལ་ལྗོངས་འདིར། །དགེ་བཅུའི་ཁྲིམས་སྤེལ་ངན་འགྲོའི་ལམ་བཀག་ནས། །ཐུབ་
བསྟན་སྣང་བའི་མཛོད་ཀྱིས་ཁྱབ་མཛད་པའི། །ཆོས་རྒྱལ་ལོ་པཎ་རྣམས་ལ་གསོལ་བ་འདེབས། །སྒྲོལ་མས་ལུང་བསྟན་དའི་པཾ་ཀ་རའི་སྲས། །བཀའ་གདམས་ཤིང་རྟའི་སྲོལ་འབྱེད་འབྲོམ་
སྟོན་རྗེ། །འཁོན་རིགས་བསྟན་པའི་མངའ་བདག་འཁོར་ལོའི་མགོན། །ཀུན་དགའ་སྙིང་པོའི་ཞབས་ལ་གསོལ་བ་འདེབས། །འདི་སྣང་སྲིད་བདེར་སྙིང་པོ་མེད་གཟིགས་ནས། །ལམ་
བཟང་སྒྲུབ་མཛད་སངས་རྒྱས་སྒོམ་པ་དང། །རྒྱལ་བའི་དགོངས་དོན་འབྱེད་མཁས་ཐམས་ཅད་མཁྱེན། །དགེ་འདུན་གྲུབ་ཀྱི་ཞབས་ལ་གསོལ་བ་འདེབས། །འཇམ་དཔལ་སྙིང་པོའི་ལུང་རྟོགས་
ཆོས་སྲིད་ལ། །དབང་བསྒྱུར་དགེ་འདུན་རྒྱ་མཚོའི་དབུས་གནས་ཤིང། །གདུལ་དཀའ་མཐའ་འཁོབ་སྐྱེ་འགྲོར་ཐར་པའི་ལམ། །སྟོན་མཁས་བསོད་ནམས་རྒྱ་མཚོར་གསོལ་བ་འདེབས། །
ཟབ་ལམ་རིམ་གཉིས་མཐར་ཕྱིན་བདུད་སྡེའི་དཔུང། །ཕྱེ་མར་འཐག་མཛད་ཡོན་ཏན་རྒྱ་མཚོའི་དཔལ། །རྣམ་འདྲེན་ཀུན་གྱི་གཙུག་རྒྱན་ཐམས་ཅད་མཁྱེན། །ངག་དབང་བློ་བཟང་རྒྱ་མཚོར་  ྾ 

[191B] །སྨྱོས་རིགས་ལས་འཁྲུངས་ཀུན་མཁྱེན་ངག་གི་དབང། །བློ་བཟང་རིན་ཆེན་ཚངས་དབྱངས་རྒྱ་མཚོའི་ཞབས། །བློ་གྲོས་བཟང་པོས་འགྲོ་ལ་དམ་ཆོས་ཆར། །འབེབས་མཁས་བསྐལ་བཟང་རྒྱ་མཚོར་  ྾ བློ་བཟང་རྒྱལ་བའི་
བསྟན་པའི་དབང་ཕྱུག་མགོན། །མཁྱེན་བརྩེའི་གཏེར་ཆེན་འཇམ་དཔལ་རྒྱ་མཚོ་དང། །བློ་གྲོས་བཟང་པོ་བསྟན་པའི་རྒྱལ་མཚན་མཆོག་ངག་དབང་ལུང་རྟོགས་རྒྱ་མཚོར་  ྾ 
རྗེ༑ །རྣམ་དག་ཚུལ་ཁྲིམས་རྒྱ་མཚོའི་གོས་ཀྱིས་མཛེས། །འགྲོ་བའི་གདུང་སེལ་སྲིད་ཞིའི་ཉི་མའི་མགོན། །སྐྱབས་མཆོག་མཁས་གྲུབ་རྒྱ་མཚོར་  ྾  །ངུར་སྨིག་རྒྱལ་མཚན་སྒྲེང་
ལ་མི་འཕྲོག་པའི། །མཁྱེན་རབ་ཟབ་མོས་ཐུགས་བརྒྱུད་ལེགས་གཏམས་པ། །འཕྲིན་ལས་རྒྱ་མཚོའི་མགོན་ལ་  ྾  །རྒྱ་ཆེན་དབྱར་གྱི་མཚོ་བཞིན་སྤེལ་བའི་སླད། །འཇིགས་
བྲལ་ས་གསུམ་དབང་ཕྱུག་ཕྱོགས་ཀུན་ལས། །རྣམ་པར་རྒྱལ་བའི་སྡེ་ལ་  ྾  །བློ་བཟང་ཡེ་ཤེས་རྒྱལ་བསྟན་འཛིན་པ་ལ། །རྒྱ་མཚོ་ལྟར་ཟབ་སྲིད་གསུམ་དབང་
སྒྱུར་མགོན། །མཚུངས་པ་མེད་པའི་སྡེ་ལ་  ྾  །བགྲང་ཡས་བསྐལ་བར་གཡོ་མེད་བརྟན་པའི་ངོས། །ཟབ་རྒྱས་ཆོས་འཁོར་མཐོ་རིས་རྔ་པོ་ཆེ། །གཞོམ་མེད་རྟག་པའི་

[192A]༄༅། །ང་རོས་སྩོལ་བ་གང། །མཁའ་མཉམ་འགྲོ་བའི་ཁྱུ་མཆོག་རླབས་ཆེན་གྱིས། །ཐོས་པའི་དགའ་སྟོན་ཕུན་ཚོགས་རོལ་པ་ལས། །སྨིན་གྲོལ་ལམ་བཟང་ཐེམ་སྐས་རྩེར་འཛེགས་
ནས། །སྐུ་གསུམ་གཞལ་མེད་ཁང་དུ་མྱུར་འཇུག་ཤོག་གཞན་ཡང་ལྗོངས་འདིར་ནད་མཚོན་མུ་གེ་སོགས། །མི་མཐུན་རྒུད་པའི་མིང་ཡང་མི་གྲག་ཅིང། །བློ་བཟང་གྲགས་བསྟན་ཕྱོགས་
བཅུར་རྒྱས་བ་དང། །འགྲོ་ཀུན་བདེ་སྐྱིད་ལྡན་པའི་བཀྲ་ཤིས་ཤོག་ཅེས་ཐམས་ཅད་མཁྱེན་བ་བློ་བཟང་སྐལ་བཟང་རྒྱ་མཚོའི་འཁྲུངས་རབས་གསོལ་འདེབས་བརྟན་བཞུགས་བཅས་པ་འདི་ཡང་འཇམ་དབྱངས་གོང་མ་རྒྱལ་
བོའི་ཞབས་འབྲིང་པ་གུང་ཚེ་དབང་ནོར་བུ་སོགས་དང། མཚོ་སྔོན་དཔོན་ཁག་རྣམས་ཀྱིས་བསྐུལ་བ་ལ་བརྟེན་ཆོས་སྨྲ་བ་བློ་བཟང་ཡེ་ཤེས་ཀྱིས་ཕོ་བྲང་ཆེན་པོ་པོ་ཏ་ལའི་གཟིམས་ཆུང་བདེ་བ་ཅན་དུ་སྦྱར་བའོ། །    ༈    །ངོ་མཚར་བསྔགས་
པའི་པདྨ་དཀར་པོའི་འཕྲེང། །སྤེལ་བས་གང་ལ་ཡང་ཡང་མཆོད་པའི་སླད། །རྒྱལ་ཀུན་ནམ་ཡང་བརྩོན་པ་མི་ལྟོད་པ། །ཐུགས་རྗེའི་བདག་ཉིད་བླ་མ་དེར་ཕྱག་འཚལ། །སྲིད་པའི་
འབྲོག་ཏུ་ཉམ་ཐག་འགྲོ་ཀུན་ལ། །ཐུགས་རྗེའི་ཕྱག་རིང་རྐྱོང་བས་དབུགས་འབྱིན་པ། །དཔལ་ལྡན་ཐུབ་པ་ཀུན་གྱི་མཛད་པའི་ཁུར། །གཅིག་ཏུ་བསྣམས་པ་ཁྱོད་ལ་བདག་སྐྱབས་མཆི། །

[192B] །ནམ་མཁའ་ཇི་སྲིད་ཀུན་ཏུ་རོལ་མཛད་པས། །བདག་གིས་ལྕེ་བརྒྱ་སྤྲུལ་ནས་སྲིད་མཐའི་བར། །བརྗོད་ཀྱང་ཁྱོད་བསྔགས་ཇི་བཞིན་ག་ལ་སྤོབས། །འོན་
ཀྱང་ཁྱོད་ཀྱི་ཐུགས་རྗེའི་ཟེར་འཕྲེང་གིས། །བདག་བློ་འདབ་བརྒྱའི་ཚལ་ལ་སྐལ་བཟང་གི། །དགེ་ལེགས་ཤས་ཙམ་བྱིན་པའི་མཐུ་ཉིད་ལས། །རྨད་བྱུང་གཏམ་གྱི་སྦྱོར་བ་འདི་ལྟར་སྤེལ། །ཁྱོད་
ནི་ན་ཚོད་ཟླ་ཚེས་ཆེས་ཕྲའི་དུས། །ཀུན་གསལ་ངོགས་སུ་སྤྲིན་དཀར་ལང་ལོང་རྩེར། །བཅུ་དྲུག་འཕགས་པའི་གནས་བརྟན་རབ་གསལ་བས། །ཡོངས་རྫོགས་ཐུབ་བསྟན་བདག་པོར་མངའ་
གསོལ་མཛད། །ཆོས་ཀུན་མཁྱེན་དཔྱོད་སྲང་ལ་གཞལ་བའི་ཆོ། །རབ་དཀར་ཟླ་བ་གཞོན་ནུའི་ལང་ཚོ་ཅན། །བརྟན་པའི་འཁོར་ལོ་མཆོག་དང་དབྱངས་ལྡན་མས། །ཡང་ཡང་མངོན་སུམ་
བྱིན་རླབས་སྣང་བ་སྩལ། །དེ་ཚེ་རབ་འབྱམས་གསུང་རབ་ཀུནྡཱའི་ཚལ། །རང་རང་དཀའ་གནད་གེ་སར་གསེར་གྱི་འཕྲེང། །རྣམ་པར་རྒོད་པའི་འཛུམ་པ་ཆེར་བསྟན་ཏེ། །ཁྱོད་འབའ་ཞིག་
གི་ཕྱོགས་སུ་མགོ་ལྕོགས་ལྡེམ། །ཐུགས་རྗེའི་སྤྱན་རས་སྟོང་གིས་འགྲོ་རྣམས་ལ། །སྲིད་པའི་ཕྱི་མཐའ་དེ་སྲིད་སྐྱོབས་ཛད་པའི། །ནོར་བུ་ཆུ་ཤེལ་ལུས་ཅན་འཇིག་རྟེན་དབང། །ཁྱོད་ཀྱི་བླང་

[193A]༄༅། །དོར་སྟོན་པའི་བཤེས་སུ་གྱུར། །དེ་ཚེ་མི་སྲུན་སྐྱེ་པོ་དུ་མ་ཡི། །བརླང་སྤྱོད་མཚོན་གྱིས་མི་ཕིགས་བཟོད་པའི་གོ། །བརྟན་པོར་བགོས་ཏེ་དུས་མཐའི་མུན་སྟུག་ཚོགས། །སེལ་
ཕྱིར་ཆས་པའི་བརྟུལ་ཞུགས་ཁྱོད་ཀྱིས་བླངས། །འཇམ་དཔལ་སྙིང་པོའི་གྲུབ་པའི་གནས་མཆོག་ཏུ། །རྣམ་དག་རིགས་ཚུལ་རྡོ་རྗེའི་རྩེ་བརྒྱ་ཡིས། །མཐར་འཛིན་བྲག་རིའི་སྤོ་མཐོ་བཅོམ་
པ་ན། །ཆོས་ཀུན་དེ་ཉིད་མཐར་ཐུགས་ལེགས་པར་གཟིགས། །ཀུན་དགའི་སྐྱེད་ཚལ་མཛེས་པར་བསྟི་བའི་ཚེ། །འོད་འབུམ་འཁྱུག་པའི་ལྷུན་པོ་ལྟར་བརྗིད་པའི། །ཐུབ་ཆེན་དཔའ་བོའི་མཛེས་
སྐུ་མངོན་གྱུར་པས། །མཆོག་ཏུ་དགའ་བའི་སྙན་འཇེབས་དབྱངས་ཀྱིས་བསྔགས། །ཐུབ་པ་ཀུན་གྱི་སྲས་མཆོག་རྣམ་བརྒྱད་ཀྱིས། །པདྨའི་འདབ་ལྟར་གཉེན་པའི་ཕྱག་བརྐྱངས་ནས། །
གང་གི་ཡན་ལག་མཆོག་ལ་དཔལ་བྱིན་ཏེ། །ཆེད་དུ་བརྗོད་པའི་དབྱངས་ཀྱིས་རྒྱུད་མང་བསྒྲེང། །དེས་ནི་རིན་ཆེན་སེམས་མཆོག་ལྷུན་པོ་ལྟར། །རབ་ཏུ་བརྟན་པའི་དཔལ་གྱིས་ཁྱོད་
མཛེས་ཏེ། །སྟོབས་བཅུ་མངའ་བའི་གདུང་འཚོབ་བླ་མེད་དུ། །མཐའ་ཡས་རྒྱལ་བའི་ཞིང་དུ་ཡོངས་སུ་གྲགས། །གསང་བའི་རྣལ་འབྱོར་མཆོག་ལ་མངོན་གཞོལ་ཚེ། །འཇིགས་

[193B] །མཐུ་སྟོབས་གཟི་བྱིན་དབང་ཕྱུག་མཆོག་བསྒྲུབས་པས། །ཕྱི་ནང་ཡིད་སྲུབས་གཡུལ་ལས་རྣམ་པར་རྒྱལ། །བྱི་རུའི་ཡལ་འདབ་བསྐྱོད་འདྲའི་མཛེས་མ་ལ། །
དབང་སྔོན་ཁྲག་འཐུང་གར་གྱིས་རྩེན་པའི་ཚེ། །རྒོད་མ་ཁ་ཡི་འོད་ཟེར་སྟོང་འབར་བས། །བདེ་འབྱུང་གཙུག་རྒྱན་ག་བུར་རྒྱུན་དུ་བཞུས། །དེ་ཚེ་ཤེས་བྱའི་དཀྱིལ་འཁོར་འཁོར་ལོ་ཀུན། །
ཆོས་དབྱིངས་སྒེག་མོའི་ཕང་བར་བྲོས་པ་ལས། །བདེ་ཆེན་སྒྱུ་མའི་རིག་སྔགས་བྲག་ཆའི་སྒྲ། །སྲིད་ཞིའི་མཐའ་ལས་འདས་པའི་རོལ་མོར་བསྒྲགས། །ལོག་པར་འཁུ་བའི་འདོད་ལྷའི་བྲན་གྱུར་
འགས། །སྐྱེ་དགུའི་བདེ་སྐྱིད་གཞོམ་ལ་བརྩོན་པའི་ཚེ། །གཟི་ལྡན་དབང་ཕྱུག་འདོད་ཁམས་དབང་མོ་ཡིས། །གཡར་དམ་མ་ཐོར་མངོན་སུམ་ཉིད་དུ་བསྒྲལ། །གསེར་འོད་འབར་བའི་གཙུག་ཏོར་
འཆང་བའི་ལུགས། །ནོར་འཛིན་བུ་མོའི་ལྟོ་བར་ཡོངས་འཁྱིལ་བའི། །རྩེ་དགའ་རྣམ་པར་རྒྱས་པའི་རྒྱལ་མཚན་ཆེ། །སྲིད་པའི་རྩེ་མོར་བསྒྲེང་ལ་ཁྱོད་ཉིད་དཔལ། །མ་རྒད་སྤུངས་འདྲ་འཕྲོག་
རི་ཆེན་པོའི་སྤོར། །ཐུན་འཚམས་བླ་གོས་གསར་པའི་ལྷབ་ལྷུབ་ཅན། །བློ་བཟང་ཡག་རྗེ་མཆོག་གིས་མངོན་སུམ་དུ། །ཆོས་ཀྱི་རྒྱལ་སྲིད་ཆེན་པོར་དབང་ཡང་བསྐུར། །དེ་ཚེ་མགོན་ཁྱོད་དད་

[194A]༄༅། །པའི་རླུང་ཤུགས་ཀྱིས། །བསྐྱོད་པའི་རྙོག་མེད་ཡིད་མཚོའི་རྦ་རླབས་འཕྲེང། །གྱེན་དུ་འཕྱུར་བ་འདྲེན་བྱེད་ལམ་ཟུང་ལས། །མུ་ཏིག་སྟར་ལ་བརྒྱུས་འདྲ་རྒོད་བཞིན་ལྷུང། །སར་
གནས་དཔའ་བོ་ཐུགས་ཀྱི་སྲས་མཆོག་ལ། །གསང་ཆེན་བདུད་རྩིའི་དགའ་སྟོན་འགྱེད་པ་ན། །མངོན་སུམ་དཀྱིལ་འཁོར་བདག་པོར་ཡོངས་བཞེངས་ཏེ། །གར་དགུའི་འཇོ་སྒེག་ཉམས་ཀྱིས་ཅི་
ཡང་བྲེལ། །དེ་ཚེ་དག་པའི་སྣང་བ་རབ་འབྱམས་ཀྱིས། །སྟུག་པོ་བཀོད་པའི་ཕུན་ཚོགས་གཟི་བྱིན་ཀུན། །མགྲོན་དུ་བོས་འདྲ་གནས་མཆོག་འདི་ཉིད་དུ། །དཔའ་བོ་དཔའ་མོའི་གར་སྟབས་
ལང་ལིང་བསྒྱུར། །ཉི་ཤུ་རྩ་བཞི་གྲུབ་པའི་གནས་མཆོག་ཏུ། །རྒྱན་དྲུག་སྒེག་པའི་དཔའ་བོ་རོལ་པའི་གར། །བདེ་སྟོང་ཆང་གིས་མྱོས་པའི་སྣང་བ་ཆེ། །ངོ་མཚར་ལྟད་མོ་འབྱམས་སུ་ཀླས་འདི་
རྨད༑ །མི་ཤིགས་རླུང་སེམས་གཅིག་གྱུར་རང་གི་ལུས། །དཔའ་བོ་དཔའ་མོའི་དབང་ཕྱུག་བདེ་བ་མཆོག་ཤེས་རབ་ཕག་མོའི་མགྲིན་པར་དམ་འཁྱུད་པའི། །བཅུ་གཉིས་དཔེས་མཚོན་སྒྱུ་མའི་
རོལ་མོར་གཟིགས། །ལ་ལར་རྣམ་བཅས་སྟོང་གཟུགས་ཕྱག་རྒྱ་ཆེ། །རྣམ་མེད་བདེ་ཆེན་མཚོན་བརྒྱའི་མདངས་བཀྲ་བའི། །དང་པོའི་སངས་རྒྱས་གཉིས་མེད་དབང་ཕྱུག་མགོན། །མཐའ་

[194B] །མ་འོངས་ཀླ་ཀློའི་དཔུང་ཚོགས་གཞོམ་པ་ལ། །མི་བཟད་རྡོ་རྗེའི་རུ་མཚོན་རྔམས་བརྗིད་ཅན། །མི་རྗེ་བཅུ་གཉིས་བདག་པོའི་སྣང་བ་ཡིས། །འཛམ་གླིང་
ཡངས་པའི་ཁྱོན་ལ་དགེ་ལེགས་སྦྱིན། །དེ་ལྟ་མོད་ཀྱི་ད་དུང་ལྗོངས་འདི་ན། །ཁྱོད་ལ་ལྷག་པར་དད་པའི་སྐལ་ལྡན་ཚོགས། །གདུང་བའི་དབྱངས་ཀྱིས་གསོལ་འདེབས་ཆེས་མང་བས། །ཐུགས་
རྗེའི་སྣང་བ་མྱུར་བར་བསྟན་དུ་གསོལ། །གདོན་གྱིས་བརླམས་པའི་བུ་ཡིས་རང་གི་མར། །གཤེ་ཡང་བྱམས་པའི་མ་ཡིས་སླར་བརྩེ་བཞིན། །སྙིགས་དུས་འགྲོ་འདིས་ཁྱོད་ལ་མཐོ་བརྩམས་
ཡང། །བརྩེ་ཆེན་ཁྱོད་ཀྱིས་ཕྱིར་ཞིང་བརྩེ་བར་རིགས། །རྒྱལ་བ་རྒྱ་མཚོའི་ཐུགས་རྗེའི་བདག་ཉིད་ཁྱེད། །སྐྱེ་དང་སྐྱེ་བར་བདག་གི་བཤེས་མཛད་ནས། །བླ་མེད་ཐེག་པའི་བདུད་རྩིའི་དགའ་སྟོན་
གྱིས། །སྙིང་ལ་འགྱུར་བ་མེད་པའི་བདེ་སྟེར་མཛོད། །ཁྱོད་ཀྱི་གསང་བ་ཀུན་གྱི་མཛོད་འཛིན་པའི། །སྲས་ཀྱི་ཐུ་བོའི་མཆོག་ཏུ་བདག་གྱུར་ཏེ། །ནམ་མཁའ་ཇི་སྲིད་འགྲོ་བ་ཐམས་ཅད་ལ། །
ཐུབ་པའི་ལུགས་བཟང་གསལ་བར་བྱེད་པར་ཤོག་ཕྱོགས་བཅུའི་རྒྱལ་བ་ཀུན་གྱི་ཞིང་དང་སྐུ། །འཁོར་དང་འབྱོར་བ་མཛད་པ་ཅི་མཆིས་པ། །བདག་ལ་མ་ཚང་མེད་པར་གྱུར་ནས་ཀྱང། །སྟོབས་

[195A]༄༅། །བཅུ་མངའ་བ་མཆོག་ཏུ་འགྱུར་བར་ཤོག་ཅེས་རྒྱལ་བ་ཐམས་ཅད་ཀྱི་བདག་པོ་རྡོ་རྗེ་འཆང་དང་དབྱེར་མ་མཆིས་པའི་རྗེ་བཙུན་བློ་བཟང་བསྐལ་བཟང་རྒྱ་མཚོ་དཔལ་བཟང་པོའི་ཞལ་སྔ་ནས་ལ་གསང་བའི་རྣམ་པར་ཐར་པའི་སྒོ་
ནས་བསྟོད་པ་ཐུགས་རྗེའི་ཉིན་བྱེད་འདྲེན་པའི་སྐྱ་རེངས་ཞེས་བྱ་བ་འདི་ནི་ལྕང་སྐྱ་རོལ་པའི་རྡོ་རྗེས་སྦྱར་བའོ།    ༈    །རྣམ་པ་ཀུན་ཏུ་བདེ་ཆེན་རོལ་པ་ལས། །ནམ་ཡང་གཡོ་མེད་རྡོ་རྗེའི་ཁམས་ལྟ་བུར། །མི་ཕྱེད་བདེ་སྟོང་
ཟུང་འཇུག་དབྱིངས་བཞུགས་པ། །རྗེ་བཙུན་བརྟན་པའི་མགོན་པོར་གསོལ་བ་འདེབས། །མགོན་པོ་ཁྱོད་ཀྱི་གསང་གསུམ་སྒྱུ་འཕྲུལ་གར། །དུ་མའི་ཉམས་ཀྱིས་འཆར་བའི་ཚུལ་དག་གིས། །
མངོན་ཤེས་ལྔ་ལྡན་རྣམས་ཀྱི་བློ་གྲོས་ཀྱང། །འཁྱོག་ལ་འཕྱང་བར་མཛད་ལ་གསོལ་བ་འདེབས། །ཤིན་ཏུ་སྤྲུལ་པའི་བཀོད་པ་རབ་མང་མོད། །འོན་ཀྱང་དེ་ལས་ཆ་ཤས་ཙམ་གྱི་ཚུལ། །འགྲོ་
རྣམས་དད་པའི་ཡུལ་དུ་རྫོང་བྱེད་ལའང། །དག་པའི་སྣང་བ་སྩོལ་ལ་གསོལ་བ་འདེབས། །ཁྱོད་ནི་ཞིང་འདིར་བདེ་གཤེགས་ཉི་མའི་གཉེན། །འགྲོ་བ་ཀུན་གྱི་དཔལ་དུ་གྱུར་པའི་ཚེ། །ཐེག་
ཆེན་འཕགས་མཆོག་ཉན་ཐོས་དགྲ་བཅོམ་ཚུལ། །རབ་བཟུང་ཙུནྡར་གྱུར་ལ་གསོལ་བ་འདེབས། །ཀླུ་སྒྲུབ་ཟླ་བའི་འོད་སྣང་འཇིག་རྟེན་འདིར། །འཕགས་པར་གྱུར་ཚེ་ཤཱཀྱ་བཤེས་གཉེན་

[195B] །རབ་གྲགས་མདོ་སྔགས་ཆོས་ཚུལ་ཀུན་གྱི་བདག་མཆོག་གྱུར་ཆོས་ཀྱི་རྒྱལ་པོར་གསོལ་བ་འདེབས། །གཞན་ཡང་འཕགས་པའི་ཡུལ་དུ་གཤིན་རྗེའི་གཤེད། །འཇིགས་མཛད་དཔའ་བ་
མངོན་གྱུར་གྲུབ་པའི་གཙོ། །དརྦན་ཨཱ་ཙརྱ་ཞེས་སྙན་པའི་དར། །ས་གསུམ་ཀུན་ཏུ་གཡོ་ལ་གསོལ་བ་འདེབས། །ཁ་བ་ཅན་གྱི་ལྗོངས་སུ་འང་དེ་བཞིན་དུ། །སེམས་ཅན་རྣམས་ལ་བརྩེ་བས་ཉེར་
དགོངས་ཏེ། །བདག་ཅག་འགྲོ་བའི་མགོན་གྱུར་སྒྲ་སྒྱུར་ཆེ། །སྐ་བ་དཔལ་བརྩེགས་ཞབས་ལ་གསོལ་བ་འདེབས། །དེ་ལས་སླར་ཡང་བཀོད་པས་རོལ་པ་ནི། །གསང་སྔགས་སྔ་འགྱུར་གྲུབ་པ་
མཆོག་བརྙེས་པ། །སྒྲོ་ཕུག་ཞེས་གྲགས་ཀུན་གྱི་འདྲེན་པ་མཆོག་རྣལ་འབྱོར་དབང་ཕྱུག་ཞབས་ལ་གསོལ་བ་འདེབས། །སི་སི་རི་བའི་མཚན་ཅན་སྤྱན་རས་གཟིགས། །དངོས་སུ་ཞལ་གཟིགས་
སྤས་པའི་བརྟུལ་ཞུགས་ཅན། །མ་གྱུར་འགྲོ་རྣམས་ལམ་བཟང་འཁྲིད་མཛད་པ། །འགྲོ་བའི་སྐྱབས་གཅིག་དམ་པར་གསོལ་བ་འདེབས། །མ་རིག་འཁོར་བའི་འཁྲུལ་འཁོར་འཇོམས་པ་མ་རིག་འཁོར་བའི་འཁྲུལ་འཁོར་འཇོམས་པ་
ལ༑ །ཡེ་ཤེས་རྡོ་ལ། །ཡེ་ཤེས་རྡོ་རྗེའི་ཐོག་དང་རབ་མཚུངས་པའི། །སྟོང་ཉིད་སེང་གེའི་ང་རོ་ཆེར་སྒྲོགས་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །འཇམ་དབྱངས་ས་སྐྱ་པཎ་ཆེན་གདུང་རིགས་

[196A]༄༅། །སུ། །རྗེ་བཙུན་བློ་གྲོས་རྒྱལ་མཚན་ཞེས་བྱར་གྱུར། །སངས་རྒྱས་བསྟན་པ་ཕྱོགས་བཅུར་རྒྱས་པར་མཛད། །བསྟན་པའི་སྒྲོན་མེ་མཆོག་ལ་གསོལ་བ་འདེབས། །འགྲོ་བའི་མགོན་པོ་
བསོད་ནམས་འཕགས་པ་ཞེས། །མདོ་སྔགས་རྒྱུད་སྡེ་རྒྱ་མཚོའི་ཕ་རོལ་སོན། །མཐུ་སྟོབས་དབང་ཕྱུག་གནོད་སྦྱིན་བྲན་དུ་འཁོལ། །ཡོངས་འཛིན་གདུལ་བྱའི་སྐྱབས་ལ་གསོལ་བ་འདེབས། །
ཁྱད་པར་ཁམས་གསུམ་འདྲེན་མཆོག་བཙོང་ཁ་པའི། །སྲས་ཀྱི་མཆོག་གྱུར་བྱམས་ཆེན་ཆོས་ཀྱི་རྗེ། །གཽ་ཏཾ་བསྟན་པའི་སྙིང་པོའི་སྣང་བྱེད་མཆོག་ཁྱབ་བདག་འཁོར་ལོའི་མགོན་པོར་གསོལ་བ་
འདེབས། །རྒྱལ་བ་གཉིས་པའི་ལུགས་སྲོལ་མ་ལུས་པ། །ཉིན་བཞིན་ལགས་བཤད་འོད་བརྒྱས་སྣང་མཛད་ཅིང། །ཐུབ་བསྟན་ཆོས་ཀྱི་རྒྱལ་མཚན་འཛིན་པའི་དཔལ། །རྗེ་བཙུན་བླ་མའི་ཞབས་
ལ་གསོལ་བ་འདེབས། །འཇམ་དབྱངས་འཁོན་གྱི་རིགས་འཁྲུངས་ས་གསུམ་གྱི། །འགྲོ་བའི་དེད་དཔོན་མངའ་བརྙེས་སྐྱབས་གཅིག་པུ། །དཔལ་འབྱོར་ལྷུན་གྱིས་གྲུབ་པའི་མཚན་མངའ་
བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །རྒྱལ་བསྟན་ས་མོས་ཚལ་མཆོག་ཁ་འབྱེད་པའི། །གྲགས་པའི་འོད་ཟེར་འགྱེད་མཁས་གྲུབ་པའི་གཙོ། །མཐོང་ཐོས་དྲན་རེག་སྨིན་ཅིང་

[196B] །དཔལ་ལྡན་བླ་མ་དམ་པར་གསོལ་བ་འདེབས། །ངག་གི་དབང་ཕྱུག་དུར་སྨིག་འཛིན་པ་ཡི། །མདོ་སྔགས་གསུང་རབ་ཀུན་གྱི་སྙིང་པོའི་དོན། །ཚུལ་བཞིན་ལེགས་ཕྱེ་ཀུན་ལ་སྦྱིན་མཛད་
པ། །བློ་བཟང་ཆོས་ལྡན་ཞབས་ལ་གསོལ་བ་འདེབས།    ༈    །གྱུར་ཚེ་རྒྱལ་བ་གཞན་གྱི་གོ་ཆ་ལས། །སྙིང་སྟོབས་ཁྱད་པར་ཕུལ་བྱུང་སྐྱབས་གཅིག་པུ། །རྗེ་
བཙུན་བླ་མའི་ཞབས་ལ་གསོལ་བ་འདེབས། །རྒྱལ་ཀུན་མཁྱེན་བརྩེ་ཡེ་ཤེས་བ་གམ་རྩེར། །ལུང་རྟོགས་བསྟན་པའི་རྒྱལ་མཚན་རབ་བསྒྲེང་ཏེ། །རྒོལ་ངན་ལྷ་མིན་དཔུངས་ཚོགས་འཇོམ་མཛད་པ། །སྐྱབས་
གཅིག་རྗེ་བཙུན་བླ་མར་གསོལ་བ་འདེབས། འཇམ་དཔལ་དབྱངས་ཆོག་ངུར་སྨྲིག་ཟློས་གར་གྱིས། །རྣམ་རོལ་གསུང་གི་ལེགས་བཤད་པདྨོའི་ཚལ། །ནམ་ཡང་མི་ཉམས་ཕྱོགས་བརྒྱར་སྤེལ་བའི་ཕྱིར། །བསྟན་པའི་ཉི་མ་གཅིག་པུ་ཁྱོད་རྟག་བཞུགས། །
དུས་འདི་ནས་བཟུང་བྱང་ཆུབ་ཤིང་དྲུང་ལ། །ཡང་དག་རེག་ལས་མི་བཟད་བདུད་ཀྱི་སྡེ། །དཔུང་བཅས་བཅོམས་པའི་དགའ་བདེ་མཆོག་དེ་ནི། །མ་མྱངས་བར་དུ་བདག་ཅག་རྗེས་སུ་བཟུང། །འདི་
ལྟར་དམ་པའི་མགོན་པོ་ཁྱོད་ཉིད་ལ། །རྩེ་གཅིག་ཡིད་ཀྱིས་གསོལ་བཏབ་དགེ་བ་གང། །ཀུནྡ་ལྟར་དཀར་ཇི་སྙེད་ཐོབ་པ་དེ། །མ་རྣམས་བསྒྲལ་ཕྱིར་རྫོགས་བྱང་ཆེད་དུ་བསྡོ། །མ་འོངས་ཚེ་རབ་

[197A]༄༅། །ཀུན་ཏུའང་དམ་པ་ཡི། །སྐྱབས་ཀྱི་ཡེ་ཤེས་གཟིགས་པའི་སྤྱན་རས་ཀྱིས། །བཙའ་བ་ལས་བྱུང་ཡང་དག་ལམ་བཟང་དང། །ཅུང་ཟད་ཙམ་ཡང་འབྲལ་བ་མེད་པར་ཤོག་འཇིག་
རྟེན་ཁམས་ཚོགས་མུ་མཐའ་གྲངས་མེད་རྣམས། །བདེ་ལེགས་འབྲས་བུའི་བཅུད་ཀྱིས་རབ་གང་ཞིང། །མི་མཐུན་རྒུད་པའི་ཉེར་འཚེ་གཏན་བཅོམ་ནས། །བཀྲ་ཤིས་རྒྱས་ཚོས་རྟག་ཏུ་
ཁྱབ་གྱུར་ཅིག་ཅེས་རྗེ་བཙུན་བླ་མ་ཡོངས་རྫོགས་བསྟན་པའི་གསལ་བྱེད་ཀྭན་ཏིང་ཕུའུ་ཤན་ཀང་ཚི་ཏྦ་གཽ་ཤྲི་ལྕང་སྐྱ་མཆོག་གི་སྤྲུལ་པའི་སྐུ་རིན་པོ་ཆེ་གང་འདི་ཉིད་ཀྱི་སྐུ་སྐྱེས་པའི་རབས་ལས་གཙོ་བོར་བརྩམས་རྟེ་གསོལ་བ་
འདེབས་ཤིང་བརྟན་བཞུག་པ་ཀྱི་བདེན་ཚིག་བརྗོད་པར་བྱེད་པ་དད་པའི་བབྨོ་ཁ་ཡོངས་སུ་འབྱེད་པའི་གྲུ་ཆར་ཞེས་བྱ་བ་འདི་ནི་ཇ་སག་བླ་མ་བློ་བཟང་ཆོས་འཕེལ་སོགས་ཀྱིས་བསྐུལ་བ་ལ་བརྟེན་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་
སྙན་ངག་གི་བརྡ་སོགས་ཀྱིས་མ་བཅིངས་བར་གོ་བདེ་བར་སུ་ག་བྲིས་སུ་བགྱིས་བའོ། །   ༈    །ཕུན་ཚོགས་དཀྱིལ་འཁོར་དབང་ཕྱུག་འཇམ་མགོན་ལྷའི། །ཞལ་ལུང་བདུད་རྩིའི་ཟེགས་མ་ཕྲ་མོས་ཀྱང། །
ཉེས་བརྒྱའི་འཆི་བདག་འཇོམས་མཛད་བཙོང་ཁ་བ། །ས་གསུམ་ལུས་ཅན་གཙུག་ན་རྒྱལ་གྱུར་ཅིག་བློ་གྲོས་གཟིགས་པ་སྒྲིབ་མེད་ཀེ་ལ་ཤའི། །ས་འཛིན་ལས་འོངས་ཆོས་བཟང་

[197B] །ལུས་ཅན་དྲི་འཁྲུད་སྐལ་ལྡན་ཤིང་རྟའི་མཆེད། །དཔལ་ལྡན་ཡེ་ཤེས་དབང་པོར་གསོལ་བ་འདེབས། །བློ་གཏེར་མེ་ཞལ་འོད་བཟང་རབ་འབར་བས། །ཤེས་བྱ་མ་འདྲེས་འབྱེད་
པའི་དཔལ་ཡོན་ལྡན། །ལྐོག་གྱུར་ཐུན་གསུམ་མིང་གི་མཐའ་བསྐྲད་པའི། །ཡེ་ཤེས་སྒྱུ་འཕྲུལ་ཆེན་པོ་ཞབས་བརྟན་ཤོག་དངོས་འཛིན་སྨིག་རྒྱུ་སྙེག་པའི་སྐོམ་སྲེད་ཀྱིས། །སྲིད་པའི་གདུང་
བ་ཆེར་འཕེལ་མཐའ་ཀླས་འགྲོ། །དེས་དོན་ཆོས་ཀྱི་བདུད་རྩིས་གསོ་མཛད་པའི། །ཟླ་མེད་སྟོན་པ་ཆེན་པོ་ཞབས་བརྟན་ཤོག་བློང་དོར་བློ་ཡི་མཐུ་སྟོབས་ཆེས་ཕྲ་བའི། །བྱིས་རྣམས་བརྩེ་ཆེན་
མ་མས་ནམ་དུ་ཡང། །མི་འདོར་དམ་བཅའི་རི་མོ་བཀྲ་བ་ཡི། །རྣམ་འདྲེན་ཞབས་ཟུང་རྡོ་རྗེ་ལྟར་བརྟན་ཤོག་མི་སྲུན་སྙིགས་མའི་མཚོན་ཆ་ཆེས་རྣོ་ཡང། །འབིགས་པར་ནུས་མིན་སྙིང་
སྟོབས་དམ་བཅའི་གོར། །བློ་བཟང་རྒྱལ་བ་གཞན་གྱི་ཟླ་བྲལ་བའི། །དཔལ་ལྡན་ཡེ་ཤེས་དབང་ཕྱུག་ཞབས་བརྟན་ཤོག་གང་གི་འཕྲིན་ལས་རབ་མངར་ཟེགས་མའི་ཐིགས། །འཐུངས་
བས་དོན་གཉིས་འབྲས་ལྡན་སེ་ཀུ་ལ། །ཁམས་གསུམ་འགྲོ་བའི་ཡིད་ཀྱི་དགའ་ཚལ་དུ། །ཆེས་ཆེར་བཞད་པའི་དགའ་སྟོན་མྱོང་བར་ཤོག་འོད་མཚན་སྟོང་འབར་ཞབས་སེན་དབང་གི་

[198A]༄༅། །རྒྱལ། །གྲངས་རིང་སྐྱེ་བ་ཀུན་ཏུ་གཙུག་ཏོར་རྩེར། །འབྲལ་མེད་བཀོད་ནས་མངོན་མཐོ་ངེས་ལེགས་ཀྱི། །འདོད་དགུ་མ་ལུས་ཆར་དུ་སྙིལ་བར་ཤོག་རྨད་བྱུང་སྲས་བཅས་  ྾ 
ཅེས་བསྟན་པའི་བདག་པོ་པཎ་ཆེན་ཐམས་ཅད་མཁྱེན་གཟིགས་མཆོག་གི་སྤྲུལ་པའི་སྐུ་རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱི་ཞབས་བརྟན་འདི་ནི། གྲ་ས་ཆེན་པོ་གསུམ་དང་རྒྱུད་སྟོད་སྨད་ཀྱི་སློབ་དཔོན་རྣམ་པས་མགྲིན་
གཅིག་བསྐུལ་བ་ལ་བརྟེན་ནས་ཤཱ་ཀྱའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་སྦྱར་བའོ།    ༈    །སྐུ་གསུམ་བང་རིམ་མཐོན་པོས་མངོན་
པར་མཛེས། །ལྷུན་གྲུབ་འཕྲིན་ལས་ཉི་ཟླའི་འོད་སྟོང་གིས། །ཕན་བདེའི་སྣང་བརྙན་སྩོལ་ལ་གསོལ་བ་འདེབས། །འགྲོ་ལ་སྤྱན་རས་སྟོང་གིས་གཟིགས་པ་ཡི། །ཆོས་སྐུ་མཁའ་
དབྱིངས་མཛེས་མའི་ལང་ཚོ་ལ། །མངོན་པར་འཁྱུད་པའི་སྒྱུ་འཕྲུལ་དྲ་བའི་གར། །མཐོང་བས་དོན་ལྡན་མཛད་ལ་གསོལ་བ་འདེབས། །མཐོན་པོའི་རིགས་ཀྱི་བ་གམ་ལས་འོངས་
པའི། །མཚན་དཔེའི་འོད་སྟོང་འགྱེད་པའི་ཉིན་མོར་བྱེད། །གངས་ཅན་ཕན་བདེའི་པད་ཚལ་རྒྱས་མཛད་པ། །གདུལ་བྱའི་བློ་མུན་སེལ་ལ་གསོལ་བ་འདེབས། །རྣམ་དག་ངེས་

[198B] །བསླབ་གསུམ་སྦྲང་རྩིས་མྱོས་པའི་རྐང་དྲུག་པ། །ལེགས་གསུངས་མགྲིན་པའི་རྒྱུད་མང་འབུམ་ཕྲག་གིས། །རྣ་བའི་བཅུད་ལེན་འགྱེད་ལ་གསོལ་བ་
འདེབས། །མཁས་དང་གྲུབ་པའི་ལེགས་བཤད་བདུད་རྩིའི་རྒྱུན། །ཁྱོད་ཐུགས་རིན་ཆེན་བུམ་བཟང་ལ་རེག་པས། །ངོ་མཚར་རྒྱལ་བས་བསྔགས་པའི་ལུང་རྟོགས་ཀྱི། །དམ་ཆོས་རྒྱལ་སྲིད་སྐྱོང་ལ་
གསོལ་བ་འདེབས། །བགྲང་ཡས་ཤེས་བྱའི་དཀྱིལ་འཁོར་མ་ལུས་པ། །ཁྱོད་ཀྱི་རྣམ་དཔྱོད་གོམ་པ་གཅིག་གིས་ཀྱང། །བགྲོད་ཚེ་ཀུན་རྨོངས་སྟོབས་ལྡན་མཐར་མཛད་པས། །ཕྱོགས་ལས་རྣམ་
པར་རྒྱལ་ལ་གསོལ་བ་འདེབས། །མདོ་རྒྱུད་གཞུང་ལུགས་རལ་པའི་ཁུར་འཆང་ཞིང། །རྣམ་དག་རིགས་པའི་སྡེར་འཕྲེང་མདོན་པར་གཡོ། །འཆད་རྩོད་རྩོམ་པའི་གད་རྒྱངས་མཐོན་པོ་ཅན། །
ཐུབ་བསྟན་གངས་རི་སྐྱོང་ལ་གསོལ་བ་འདེབས། །རྨད་བྱུང་རྣམ་དཔྱོད་རྩོམ་པའི་དེད་དཔོན་གྱིས། །དཔལ་ལྡན་མདོ་དང་རྒྱུད་སྡེའི་རྒྱ་མཚོ་ཆེར། །དབང་སྒྱུར་རྣམ་གྲོལ་ནོར་བུའི་དཔལ་མངའ་
བ། །འགྲོ་ལ་འདོད་དགུ་སྩོལ་ལ་གསོལ་བ་འདེབས། །ལུང་རྟོགས་ཡོན་ཏན་རིན་ཆེན་གྱིས་གང་ཞིང། །འཕྲིན་ལས་རླབས་ཕྲེང་གཡོ་བའི་རྒྱ་མཚོ་ཆེ། །སྐལ་བཟང་ཀླུ་དབང་ཚོགས་ཀྱི་ཉེར་

[199A]༄༅། །འཚོའི་གཞིར། །ཡུན་རིང་འཚོ་ཞིང་གཞེས་པར་གསོལ་བ་འདེབས། །ཡོན་ཏན་འོད་དཀར་རི་མོ་བརྒྱ་ཕྲག་གིས། །རྒྱལ་བ་གཉིས་པའི་བསྟན་པའི་རྒྱ་མཚོ་ཆེ། །ཕྱོགས་
བཅུར་རྒྱས་མཛད་འགྲོ་བའི་གདུང་སེལ་དུ། །གཡོ་མེད་རྡོ་རྗེ་ལྟ་བུར་བརྟན་པར་ཤོག་དེ་ལྟར་བསྟོད་པའི་རྣམ་དཀར་ཕུང་པོའི་མཐུས། །ཚེ་རབས་ཀུན་ཏུ་ཕྱག་ན་པདྨོ་ཡིས། །དགྱེས་བཞིན་
རྗེས་སུ་བཟུང་སྟེ་དམ་ཆོས་ཀུན། །   ༈    །རྒྱལ་བ་མང་པོའི་ཡེ་ཤེས་རྣམ་རོལ་ལས། །བྱུང་བའི་གསང་བ་གསུམ་གྱི་རང་བཞིན་ཉིད། །འགྲོ་བ་
བ་ཀུན་གྱི་འདྲེན་པ་བླ་ན་མེད། །མཚུངས་མེད་དམ་པའི་ཞབས་ལ་གསོལ་བ་འདེབས། །མཁྱེན་བརྩེའི་བདག་ཉིད་  ྾   ྾   ྾ 
བཟང་ཆོས་ཀྱི་རྒྱལ་མཚན་དཔལ་བཟང་པོས་ཆོས་གྲྭ་ཆེན་པོ་དཔལ་ལྡན་འབྲས་སྤུངས་སུ་སྦྱར་བའོ།    ༈    །ལེགས་བཤད་སྦྲང་རྩིས་མྱོས་པའི་རྐང་དྲུག་པ། །རྨད་བྱུང་རྟོགས་པའི་
དབྱངས་སྙན་སྒྲོག་བ་ཅན། །ཐེག་མཆོག་ཉན་ཐོས་གྱུར་ལ་གསོལ་བ་འདེབས། །ཀེ་ལ་ཤས་མཛེས་ནོར་བུའི་ཕོ་བྲང་ཆེར། །དཔལ་ལྡན་དང་པོའི་སངས་རྒྱས་རྩ་བའི་རྒྱུད། །སླར་ཡང་སྡུད་

[199B] །རིགས་ལྡན་རིགས་ཀྱི་གཙོ་ལ་གསོལ་བ་འདེབས།    ༈    །སྣ་ཚོགས་གདུལ་བྱའི་བསམ་པ་ཇི་བཞིན་དུ། །
ལེགས་ལྡན་རང་རྒྱུད་ཤིང་རྟའི་སྲོལ་འབྱེད་མཁན། །ཀླུ་སྒྲུབ་སྲས་ཀྱི་མཚོག་ལ་གསོལ་བ་འདེབས། །རྗེ་བཙུན་རྣལ་འབྱོར་མ་ཡིས་རྗེས་བཟུང་ནས། །རྒྱེད་སྡེའི་དོན་ལ་ཐོགས་མེད་མཁྱེན་པ་
རྒྱས། །འཆད་རྩོད་རྩོམ་པས་ཐུབ་བསྟན་ཉིན་མོར་མཛད། །འཇིགས་མེད་འབྱུང་གི་ནས་ཞབས་ལ་གསོལ་བ་འདེབས། །དམ་ཆོས་འཛིན་པའི་སྨོན་ལམ་སྟོབས་རྒྱས་པས། །འཕགས་ཡུལ་
མཁས་གྲུབ་དུ་མའི་ཞབས་བསྟེན་ཅིང། །འདུས་པའི་ལམ་བཟང་ཕྱོགས་འདིར་གསལ་མཛད་པ། །སྒྲ་སྒྱུར་དམ་པའི་ཞབས་ལ་གསོལ་བ་འདེབས། །འཇམ་པའི་དབྱངས་ཀྱིས་དངོས་སུ་བྱིན་
བརླབས་པས། །ཤེས་བྱ་ཀུན་ལ་ལྟ་བའི་རྣམ་དཔྱོད་ཀྱིས། །རིག་གནས་རྒྱ་མཚོའི་མཐར་སོན་པཎྜི་ཏ། །ཀུན་དགའ་རྒྱལ་མཚན་ཞབས་ལ་གསོལ་བ་འདེབས། །གསང་སྔགས་རྙིང་མའི་གདམས་
པ་བདུད་རྩིའི་ཆུས། །སྐལ་བཟང་བྱས་པ་གྲུབ་པའི་ཡ་མཚན་གྱིས། །སྣང་སྲིད་ཟིལ་གནོན་དམ་ཅན་བྲན་དུ་འཁོལ། །རྣལ་འབྱོར་དབང་ཕྱུག་ཞབས་ལ་གསོལ་བ་འདེབས།    ༈   

[200A]༄༅། །པ་རྗེ་བཙུན་བཙོང་ཁ་པའི། །སྲས་ཀྱི་ཐུ་བོའི་ཚུལ་བཟུང་བསྟན་པའི་གཉེན། །འཛམ་གླིང་མཁས་པའི་གཙུག་རྒྱན་དགེ་ལེགས་དཔལ། །མཁས་གྲུབ་ཆེན་པོའི་ཞབས་ལ་གསོལ་
བ་འདེབས། །མདོ་རྒྱུད་གཞུང་ལ་མཁྱེན་པའི་ལུས་སྟོབས་རྒྱས། །བསླབ་གསུམ་རིམ་གཉིས་གསེར་གྱི་དྲ་བས་མཛེས། །དངོས་སྟོབས་རིགས་པའི་མཆེ་བ་མངོན་མཐོ་བའི། །ཕྱོགས་ཀྱི་
གླང་པོའི་ཞབས་ལ་གསོལ་བ་འདེབས། །བློ་བཟང་དགོངས་དོན་བསམ་འཕེལ་དབང་གི་རྒྱལ། །རྨད་བྱུང་སྒྲུབ་པའི་རྒྱ་མཚན་རྩེར་མཆོད་པས། །སྐུ་གསུམ་འདོད་དགུའི་ཆར་འབེབས་དབེན་
ས་པ། །གྲུབ་མཆོག་དམ་པའི་ཞབས་ལ་གསོལ་བ་འདེབས། །དགེ་ལེགས་ཡོན་ཏན་མ་ལུས་འབྱུང་བའི་གནས། །དྲི་མེད་བློ་བཟང་བསྟན་པའི་ཁང་བཟང་རྩེར། །ཆོས་ཀྱི་རྒྱལ་མཚན་
འཛིན་པའི་དཔལ་ཡོན་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་གྲོས་ཡངས་པ་  ྾   ྾   ྾   ྾ 
སྐལ་བཟང་  ྾   ྾  །ཐེག་མཆོག་དམ་པའི་མགོན་དང་མི་འབྲལ་ཞིང། །མཐའ་ཡས་རྒྱལ་བའི་ཆོས་ཚུལ་ཀུན་བཟུང་

[200B] །བསྟན་དང་འགྲོ་བའི་དཔལ་དུ་བདག་གྱུར་ཅིག་ཕན་བདེའི་དཔལ་གྱུར་བློ་བཟང་བསྟན་པའི་གཉེན། །བཤད་སྒྲུབ་ཆོས་ཀྱི་རྒྱལ་མཚན་འཛིན་པའི་མཆོག་སྐལ་བཟང་གདུལ་བྱའི་
དཔལ་དུ་ཞབས་བརྟན་ཅིང། །ཐུབ་བསྟན་རྒྱ་མཚོ་རྟག་ཏུ་རྒྱས་གྱུར་ཅིག་དུས་གསུམ་རྒྱལ་བ་  ྾   ྾   ྾ 
ནི་ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།    ༈    །མཁའ་ལྟར་ཡངས་པ་གང་ཞིག་བསགས་པ་དེས། །བློ་མིག་མ་རིག་གིས་ལྡོངས་འགྲོ་བ་ཀུན། །
རྣམ་འདྲེན་རྒྱལ་བའི་དབང་པོར་བདག་གྱུར་ཅིག་དེར་མ་སོན་པའི་ཚེ་རབས་ཀུན་ཏུ་ཡང། །འཇམ་པའི་དབྱངས་ཀྱིས་བརྩེ་བས་རྗེས་བཟུང་ནས། །བསྟན་པའི་རིམ་པ་ཀུན་ཚང་ལམ་གྱི་མཆོག་རྙེད་ནས་
སྒྲུབ་པས་རྒྱལ་རྣམས་མཉེས་བྱེད་ཤོག་རང་གིས་ཇི་བཞིན་རྟོགས་པའི་ལམ་གྱི་གནད། །ཤུགས་དྲག་བརྩེ་བས་དྲངས་པའི་ཐབས་མཁས་ཀྱིས། །འགྲོ་བའི་ཡིད་ཀྱི་མུན་པ་བསལ་བྱས་ནས། །རྒྱལ་
བའི་བསྟན་པ་ཡུན་རིང་འཛིན་གྱུར་ཅིག་བསྟན་པ་རིན་ཆེན་མཆོག་གིས་མ་ཁྱབ་པའམ། །ཁྱབ་ཀྱང་ཉམས་པར་གྱུར་པའི་ཕྱོགས་དེར་ནི། །སྙིང་རྗེ་ཆེན་པོས་ཡིད་རབ་བསྐྱོད་པ་ཡི། །ཕན་བདེའི་

[201A]༄༅། །གཏེར་དེ་གསལ་བར་བྱེད་པར་ཤོག་སྲས་བཅས་རྒྱལ་བའི་རྨད་བྱུང་ཕྲིན་ལས་ལས། །ལེགས་གྲུབ་བྱང་ཆུབ་ལམ་གྱི་རིམ་པས་ཀྱང། །ཐར་འདོད་རྣམས་ཀྱི་ཡིད་ལ་དཔལ་སྟེར་
ཞིང་རྒྱལ་བའི་མཛད་པ་རིང་དུ་སྐྱོང་གྱུར་ཅིག་ལམ་བཟང་བསྒྲུབ་པའི་མཐུན་རྐྱེན་སྒྲུབ་བྱེད་ཅིང། །འགལ་རྐྱེན་སེལ་བྱེད་མི་དང་མི་མིན་ཀུན། །ཚེ་རབས་ཀུན་ཏུ་རྒྱལ་བས་བསྔགས་པ་ཡི། །
རྣམ་དག་ལམ་དང་འབྲལ་བར་མ་གྱུར་ཅིག་གང་ཚེ་ཐེག་པ་མཆོག་ལ་ཆོས་སྤྱོད་བཅུའི། །ཚུལ་བཞིན་སྒྲུབ་ལ་བརྩོན་པ་དེ་ཡི་ཚེ། །མཐུ་ལྡན་རྣམས་ཀྱིས་རྟག་ཏུ་གྲོགས་བྱེད་ཅིང། །བཀྲ་ཤིས་
རྒྱ་མཚོས་ཕྱོགས་ཀུན་ཁྱབ་གྱུར་ཅིག་ཅེས་པ་འདི་ནི་རྗེ་ཙོང་ཁ་པ་ཆེན་པོས་མཛད་པའོ།    ༈    །དཔལ་ལྡན་ཡོན་ཏན་ཚོགས་ཀྱི་བྱེད་པོ་ཡིས། །མི་འཇིགས་སེང་གེའི་ཁྲི་ལ་དབང་བསྐུར་བ། །རྒྱལ་བ་གཉིས་
པའི་རྒྱལ་ཚབ་ཆོས་ཀྱི་རྗེ། །མི་ཕམ་བླ་མ་གཉིས་པ་རྒྱལ་གྱུར་ཅིག་ཁྱོད་ནི་རྣམ་དཔྱོད་ལུས་མཛེས་ཤིང། །དར་དེར་ལེགས་བཤད་མགྲིན་པའི་དབྱངས། །མ་ལུས་མཁས་པའི་ཡིད་འཕྲོག་པ། །རིན་
ཆེན་རིགས་པའི་དོ་ཤལ་འཕྱང། །མཁས་པ་ཀུན་གྱི་ཟུར་ཕུད་ལ། །བཀའ་ཡི་རྩེ་དགའ་བགྱིས་པ་ཁྱོད། །དཔལ་ལྡན་ཕྱོགས་རྣམས་ཐམས་ཅད་ལས། །རྣམ་པར་རྒྱལ་བའི་རྒྱལ་མཚན་འཛིན། །

[201B] །གངས་ཅན་བློ་གསལ་བུང་བའི་ཚོགས། །མཐའ་དག་བསྟན་པའི་པད་ཚལ་དུ། །གསུང་རབ་སྦྲང་རྩིའི་དགའ་སྟོན་མྱོང། །ད་ལྟ་ཐུབ་པའི་གཞུང་ལུགས་ལ། །ལོག་པར་
འཁུ་བ་རྣམས་ཀྱི་སྙིང། །ཁྱོད་གསུང་རིགས་པའི་རི་བོ་ནི། །ཤིན་ཏུ་ལྕི་བས་ཅི་ཡང་ནོན། །བརྩོན་པ་དམ་པའི་དཔུང་གི་ཚོགས། །ཡན་ལག་བཞི་དང་ལྡན་པ་ཁྱོད། །ལེ་ལོའི་དགྲ་སྟེ་དྲུངས་ཕྱུངས་ནས། །ཉམས་པ་
མེད་པའི་གོ་འཕང་འཛེགས། །དེ་ཕྱིར་ཆོས་ཚུལ་ཆུ་བོའི་རྒྱུན། །བྱེ་བ་ཕྲག་བརྒྱ་ཉིན་བཞིན་དུ། །རྒྱུན་མི་འཆད་པར་འབབས་པ་ལས། །ཁྱོད་ཐུགས་ཆུ་གཏེར་རྣམ་པར་འཕེལ། །ཁྱོད་ནི་དམ་པའི་མགོན་
གྱིས་བཟུང། །རྒྱལ་བའི་ཐུགས་བཅུད་བདུད་རྩིའི་རྒྱུན། །ཞལ་གྱི་བུམ་བཟང་ལས་འོངས་པ། །དད་པའི་སྙིམ་པས་རྫོགས་པར་གསོལ། །དེ་སླད་ཆོས་ཀུན་ཐུགས་སུ་ཆུད། །རང་གཞན་གྲུབ་མཐའི་ཕ་རོལ་
སོན༑ །སྨྲ་མཁས་རི་དྭགས་ཚོགས་རྣམས་ཀྱི། །དབུས་སུ་སེང་གེའི་སྒྲ་ཡང་སྒྲོགས། །སྟོང་ཉིད་སྡེར་ཕྲེང་ཆེར་གཡོ་བ། །རྟེན་འབྲེལ་ཟབ་མོའི་ང་རོ་ཡིས། །དངོས་འཛིན་གླང་ཆེན་མྱོས་པ་དག་སྙིང་ལ་
འཆི་བའི་འཇིགས་པ་བྱིན། །བདེན་གསུང་བདེན་པར་གསུངས་པ་གང། །དེ་ཡང་བཅད་བརྔར་བསྲེགས་པ་ཡི། །གསེར་བཞིན་ཚད་མས་ལེགས་སྦྱངས་པའི། །གསུང་ལ་སུ་ཞིག་གླགས་ཐོབ་འགྱུར། །དེ་

[202A]༄༅། །ཕྱིར་རྟོག་གེ་རྣོ་ལྡན་པ། །ལེགས་སྦྱངས་རྒོལ་བ་སྟོང་དག་ནི། །ཁྱོད་དྲུང་ལྕེ་རྩེ་མགྲིན་པ་ནི། །སྙིང་དང་ལྷན་ཅིག་འདར་བ་བསྟེན། །ལེགས་བཤད་འོད་དཀར་རབ་རྒྱས་ཤིང། །ལྷག་
བསམ་ཆ་ཤས་ཡོངས་རྫོགས་པ། །གྱ་གྱུའི་རི་བོང་མཚན་མ་དང། །བྲལ་བའི་ཟླ་བ་ཁྱོད་ཤར་ཚེ། །ལོག་སྨྲ་འབྱུང་པོའི་བྱ་ཡི་ཚོགས། །མཚན་མོ་རྒྱུ་བའང་མཚན་མོ་ནི། །ལོང་བས་སྡུག་བསྔལ་ཐོབ་པ་
དག་མུན་པའི་ཁུང་བུ་སྐྱབས་སུ་འཛིན། །ཁྱོན་ནི་དབྱངས་ཅན་མགྲིན་པར་ཆགས། །ལེགས་བཤད་བདུད་རྩི་ཞལ་ལ་ཆགས། །ཕ་རོལ་རྒོལ་བ་མ་ལུས་ཀྱི། །ཁ་ལ་སྨྲ་བཅད་རྒྱ་ཡང་བྱིན། །མཁས་
པ་གསེར་རིའི་ཕྲེང་བ་ནི། །གཟི་བརྗིད་རབ་རྒྱས་ཉི་མ་ཡི། །དྲུང་ན་མར་མེའི་རྩེ་མོ་དང། །མཚུངས་པའི་གནས་ལ་ཁྱོད་ཀྱིས་བཀོད། །རྟག་ཏུ་ལེགས་བཤད་ཚོགས་ཀྱིས་གང། །དུལ་བའི་དཔལ་
གྱིས་རྣམ་པར་བརྗིད། །རིགས་པའི་སྣང་བ་བྱེ་བས་བརྒྱན། །བསྟན་པ་འབའ་ཞིག་གཅེས་པར་དགོངས། །དེ་ཕྱིར་ཕན་བདེའི་རྩ་ལག་མཆོག་བློ་ལྡན་ཐར་ལམ་སྟོན་པའི་མིག་འགྲོ་བའི་མཛའ་
བཤེས་དམ་པའི་ཕུལ། །ཁྱོད་ལྟའི་མགོན་བཅས་སྐལ་བ་བཟང། །བག་ཡོད་ཆུ་ལོན་བརྟན་པོ་ཡིས། །ཉེས་པའི་ཆུ་ཀླུང་རྒྱུན་བཅད་ནས། །བརྟུལ་ཞུགས་རྫོགས་པའི་དྲང་སྲོང་མཆོག་ཀུན་མཁྱེན་རལ་

[202B] །རང་གི་དོན་དུ་འཆི་མེད་ཀྱི། །བདེ་པའང་རྩྭ་ལྟར་དགོངས་པ་ཁྱོད། །ཐུགས་རྗེ་ཁོ་ནས་གཞན་དོན་ཕྱིར། །དཀའ་བ་བརྒྱ་ཕྲག་དག་གིས་དགྱེས། །རི་རབ་ལྟ་བུར་བརྟན་པའི་ཐུགས། །བྱམས་
པའི་རླུང་ཤུགས་ཀྱིས་བསྐྱོད་པས། །ཤིང་བལ་བཞིན་དུ་སྲིད་པ་འདིར། །འགྲོ་བའི་དོན་དུ་གཡོ་བ་ལགས། །རིམ་གཉིས་ནོར་བུའི་ཅོད་པཎ་གྱིས། །བསླབ་གསུམ་གདེངས་ཀ་རབ་ཏུ་མཛེས། །ཟབ་ཡངས་
རྒྱུད་སྡེའི་རྒྱ་མཚོ་ལ། །དབང་སྒྱུར་གདེངས་ཅན་དབང་པོ་ཁྱོད། །ཏིང་འཛིན་མཆོག་གི་བདེ་བ་ལ། །འདོད་དགུར་སྤྱོད་པའི་མཐུ་ལྡན་ཡང། །འགྲོ་བའི་མུན་སེལ་ངལ་བ་ལ། །ལྷག་པར་གཞོལ་འདི་རྨད་
དུ་བྱུང། །མདོར་ན་ཡབ་རྗེ་དམ་པའི་བཀའ། །རྒྱལ་བའི་རིང་ལུགས་ཡོངས་རྫོགས་པ། །ཉམས་པ་མེད་པའི་བཀའ་དྲིན་མཛད། །ཕན་མཛད་ཁྱོད་ལ་ཕྱག་འཚལ་ལོ། །སྐྱེ་བོ་ཡོན་ཏན་མེད་ལ་ཡང། །
ཡོན་ཏན་ལྷག་པར་སྒྲོ་བཏགས་ནས། །གཅམ་བུ་ཁོ་ནའི་ངག་གིས་ནི། །མགུ་བ་ལྷུར་ལེན་ཚིག་ཏུ་སྨྲ། །ཁྱོད་ཀྱི་ཡོན་ཏན་ཆུ་གཏེར་ལས། །སྐྲ་རྩེས་བཟུང་བའི་ཐིགས་པ་ལྟར། །བསྔགས་བའི་འདབ་
བརྒྱ་དགོད་པ་འདི། །ཚད་མའི་ཉིན་བྱེད་འོད་ཀྱིས་ཕྱེ། །དེ་ལྟར་དགེ་བའི་བཤེས་ཀྱི་ཡོན་ཏན་གྱི། །མེ་ཏོག་ཕྲེང་མཛེས་ཅུང་ཟད་སྤེལ་བ་ལས། །ཐོབ་པའི་དགེ་བས་འགྲོ་བ་མ་ལུས་པ། །ཐེག་པ་མཆོག་

[203A]༄༅། །གི་མགོན་དང་ལྡན་གྱུར་ཅིག་རབ་བྱེད་འདི་ཡང་གངས་རིའི་ཁྲོད་འདི་ན། །སྙན་ངག་དབང་པོ་ཀུན་གྱི་མགོ་བོ་ལ། །ཚིག་གི་གོམ་པ་འགོད་མཁས་དགེ་ལེགས་དཔལ། །བཟང་པོས་
ཚིག་གི་སྦྱོར་བ་སྤངས་ཏེ་སྨྲས། །དཔལ་ལྡན་བླ་མ་  ྾   ྾   ྾   ྾   ྾   ྾   ྾  །སྐུ་
ལ་མཚན་དཔེའི་དཔལ་འབར་ཞིང། །གསུངས་དབྱངས་ཡན་ལག་དྲུག་ཅུ་ལྡན། །ཐུགས་ནི་ཟབ་ཡང་མཁྱེན་བརྩེའི་གཏེར། །རྒྱལ་ཚབ་དམ་པའི་བཀྲ་ཤིས་ཤོག་ཅེས་མཁས་གྲུབ་དགེ་ལེགས་
དཔལ་བཟང་པོས་མཛད་པའོ།    ༈    །དགེ་བ་འདི་ཡིས་མྱུར་དུ་བདག་སངས་རྒྱས་ཀུན་གྱི་ཀུན་བདག་ཉིད། །རྡོ་རྗེ་འཆང་དབང་ཐོབ་གྱུར་ཅིག་འགྲོ་བས་ཀྱང་ནི་དེ་ཐོབ་ཤོག་བྱང་ཆུབ་ཕྱིར་ནི་སྤྱོད་གང་དང། །
རྫོགས་སངས་རྒྱས་ཀྱི་གང་ཡིན་པ། །བྱང་ཆུབ་རྡོ་རྗེས་གང་གསུངས་པའི། །   ༈    །དེ་ལྟར་སྒྱུ་མ་ཇི་བཞིན་རྨི་ལམ་བཞིན། །སྣང་སྟོང་ལྷ་སྐུར་གསལ་བའི་ངང་
ཉིད་ནས། །ཕྱོགས་བཅུའི་རྒྱལ་བ་རབ་འབྱམས་ཀུན་བསྡུས་པ། །མི་བསྐྱོད་རྡོ་རྗེའི་དཀྱིལ་འཁོར་ལྷ་ཚོགས་ལ། །རྨད་བྱུང་བདེ་བས་དགྱེས་པ་བསྐྱེད་པའི་ཕྱིར། །ཕྱི་དང་ནང་དང་གསང་བའི་

[203B] །བསྒོམ་དང་བཟླས་པ་སོགས་ལ་འདིར་འབད་པས། །བདག་གིས་ཇི་སྙེད་བསགས་པའི་དགེ་བ་འདིས། །རང་ཉིད་སྲིད་མཚོར་ལྷུང་བ་ཇི་བཞིན་དུ། །མར་གྱུར་འགྲོ་བ་ཀུན་ཀྱང་དེ་འདྲ་
བར༑ །མཐོང་ནས་འགྲོ་བ་སྒྲོལ་བའི་ཁུར་འཁྱེར་བའི། །བྱང་ཆུབ་སེམས་མཆོག་འབྱོངས་པ་ཉིད་གྱུར་ཅིག་སེམས་ཙམ་བསྐྱེད་ཀྱང་ཚུལ་ཁྲིམས་རྣམ་གསུམ་ལ། །གོམས་པ་མེད་ན་བྱང་ཆུབ་མི་འགྲུབ་པར། །
ལེགས་པར་མཐོང་ནས་རྒྱལ་སྲས་སྡོམ་པ་ལ། །བརྩོན་པ་དྲག་པོས་སློབ་པ་ཉིད་གྱུར་ཅིག་ཐུན་མོང་ལམ་སྦྱོང་སྣོད་དུ་གྱུར་པ་ན། །ཐེག་པ་ཀུན་གྱི་མཆོག་གྱུར་རྡོ་རྗེའི་ཐེག་སྐལ་བཟང་སྐྱེ་བོའི་འཇུག་
ངོགས་དམ་པ་དེར། །བདེ་བླག་ཉིད་དུ་འཇུག་པ་ཉིད་གྱུར་ཅིག་བུམ་དབང་གངྒཱའི་ཆུ་རྒྱུན་བསྐུར་བ་ཡིས། །ཐ་མལ་སྣང་ཞེན་དྲི་མ་འཁྲུད་པར་ཤོག་གསང་དབང་ཡེ་ཤེས་བདུད་རྩི་མྱངས་པ་ཡིས། །
ངག་གནས་རླུང་གི་སྔགས་སུ་འཆར་བར་ཤོག་གསུམ་པ་ལྷན་སྐྱེས་དགའ་བའི་ལྕགས་ཀྱུ་ཡིས། །ཡིད་ནི་འོད་གསལ་དབྱིངས་སུ་འདྲེན་པར་ཤོག་བཞི་བ་ཟུང་འཇུག་དོན་ལ་ངོ་སྤྲད་པས། །མཐར་ཐུག་
དོན་ལ་སྒྲོ་འདོགས་ཆོད་པར་ཤོག་དེ་ཚེ་དངོས་གྲུབ་རྣམ་གཉིས་འགྲུབ་པའི་གཞི། །རྣམ་དག་དམ་ཚིག་སྡོམ་པར་གསུངས་པ་ལ། །བཅོས་མ་མིན་པའི་ངེས་པ་རྙེད་གྱུར་ནས། །སྲོག་དང་བསྡོས་ཏེ་

[204A]༄༅། །རྟག་ཏུ་བསྲུང་བར་ཤོག་ཐ་མལ་སྣང་ཞེན་ཀུན་རྟོག་སྤངས་པ་ཡི། །ལུས་ཀྱི་གཡོ་བ་ངག་གི་བརྗོད་པ་དང། །ཡིད་ཀྱི་བསམ་པ་ཀུན་གྱིས་འབད་མེད་པར། །རླབས་ཆེན་ཚོགས་
རྣམས་ཡོངས་སུ་སྡུད་བྱེད་པའི། །ཐུན་བཞིའི་སྦྱོར་བ་བསྙེན་བསྒྲུབ་ཡན་ལག་བཞི། །རིམ་པ་དང་པོའི་རགས་དང་བྲ་བའི་ལམ། །མ་ལུས་ཤིན་ཏུ་བརྟན་པ་རྙེད་ནས་ནི། །གང་སྣང་ལྷ་ཡི་འཁོར་
ལོར་འཆར་བར་ཤོག་ཞིང་གི་ཕུལ་བྱུང་ཐུགས་ཀྱི་དཀྱིལ་འཁོར་ལ། །བརྟེན་ནས་འཁོར་གསུམ་དག་པའི་མཆོད་སྦྱིན་སོགས། །སྦྱོར་བ་ཚོགས་བསག་ཆོག་བཞིན་བྱས་པས། །རང་གི་རྒྱུད་ནི་ཡོངས་
སུ་དག་པར་ཤོག་དཔལ་ལྡན་ཞེ་སྡང་རྡོ་རྗེ་ཁྲོ་བོ་བཅུའི། །འཁོར་གྱིས་ཡོངས་སུ་བསྐོར་བའི་ཏིང་འཛིན་གྱིས། །ཕྱོགས་བཅུར་རྒྱུ་བའི་གདུག་པའི་བསམ་པ་ཅན། །མ་ལུས་ཚར་གཅད་འཕྲིན་
ལས་འགྲུབ་པར་ཤོག་གང་དུ་འཚང་རྒྱའི་ཞིང་ཀུན་དག་བྱས་ནས། །དེར་ནི་སྐུ་གསུམ་གོ་འཕང་མངོན་གྱུར་པའི། །ཐབས་ཀྱི་དམ་པ་འཆི་བ་ཆོས་སྐུ་དང། །བར་དོ་ལོངས་སྐུ་སྐྱེ་བ་སྤྲུལ་པའི་
སྐུར། །ཚུལ་བཞིན་ཉམས་སུ་ལེན་པའི་རྡོ་རྗེ་མཆོག་རིམ་པ་ཇི་བཞིན་རྒྱུད་ལ་བསྐྱེད་པ་ཡིས། །ཐ་མལ་སྐྱེ་སྮི་བར་དོའི་སྣན་ཞེན་ཀུན། །སྦྱོང་བྱེད་དང་པོའི་སྦྱོར་བ་ཐོབ་པར་ཤོག་རང་དོན་

[204B] །འདོད་ཆགས་ཆེན་པོའི་ཚུལ་གྱི་ཏིང་འཛིན་གྱིས། །རང་རིགས་ཕྱག་རྒྱར་གཞོལ་བའི་ཐབས་ལ་མཁས། །ལྷན་སྐྱེས་བདེ་བས་རྒྱལ་རྣམས་མཆོད་པར་ཤོག་མཁའ་དབྱིངས་
རྡོ་རྗེ་སྦྱར་བས་སྦར་བ་ཡི། །ཙཎྜ་ལི་ཡིས་བཞུས་པའི་བྱང་ཆུབ་སེམས། །ཨ་བ་དྷཱུ་ཏཱིའི་རྒྱུན་ལམ་ནས་འོངས་པ། །ཤེས་རབ་པདྨའི་ཟེའུ་འབྲུར་སོན་པ་ལས། །འཁྲུངས་པའི་རྟེན་དང་བརྟེན་པའི་དཀྱིལ་
འཁོར་གྱིས། །སྤྲུལ་པའི་སྤྲིན་གྱིས་ནམ་མཁའི་ཁྱོན་བཀང་སྟེ། །སྣོད་བཅུད་ཞིང་ཀུན་ཡོངས་སུ་སྦྱོངས་མཛད་པའི། །དཀྱིལ་འཁོར་རྒྱལ་མཆོག་མྱུར་དུ་འགྲུབ་པར་ཤོག་སྲོག་འཛིན་ཐུར་སེལ་ལམ་གྱི་
སྣ་རྩེར་ནི། །གནས་ནས་འོད་ཟེར་དྲ་བ་འགྱེད་པ་ཅན། །བདེ་གཤེགས་ལྔ་བདག་རིན་ཆེན་ཁ་དོག་ལྔ། །ཕྱག་མཚན་བྱང་སེམས་ཕྲ་མོ་ཡུངས་འབྲུ་ཙམ། །དེ་ནས་དཀྱིལ་འཁོར་འཁོར་ལོ་ཡོངས་རྫོགས་ཤིང། །
མ་འདྲེས་གསལ་ལ་ཇི་སྲིད་འདོད་ཀྱི་བར། །མཉམ་པར་འཇོག་པའི་ཕྲ་མོའི་རྣལ་འབྱོར་དང། །ཕྱི་ནང་བཟླས་པ་ཡོངས་སུ་རྫོགས་པར་ཤོག་དེས་ནི་རྫས་སྔགས་འཁྲུལ་འཁོར་བསམ་གཏན་ལ། །བརྟེན་
ནས་གྲུབ་པ་ཆེན་པོ་བརྒྱད་དང་ནི། །ཞི་སོགས་རབ་འབྱམས་ལས་ཀུན་འགྲུབ་པ་ཡིས། །ལས་ཀྱི་རྒྱལ་པོ་མཆོག་ནི་འགྲུབ་པར་ཤོག་    ༈    །སོ་སོར་སྡུད་དང་བསམ་གཏན་སྲོག་རྩོལ་དང། །འཛིན་པ་

[205A]༄༅། །རྗེས་དྲན་ཏིང་འཛིན་ཡན་ལག་དྲུག་ཡོངས་སུ་སྡུད་པའི་ཟབ་ལམ་རིམ་པ་ལྔ། །སྤྱོད་པ་གསུམ་དང་བཅས་པ་འགྲུབ་པར་ཤོག་ནོར་བུར་ཐིག་ལེ་ཕྲ་མོར་སེམས་བརྟན་པས། །ཉི་མས་
ཟླ་བ་བཞུས་བའི་བདུད་རྩིའི་རྒྱུན། །ལུགས་བྱུང་ལུགས་ལྡོག་རིམ་པས་དྲངས་པ་ཡི། །ཡས་བབས་མས་བརྟན་དགའ་བཞི་སྐྱེ་བར་ཤོག་དེ་ལས་ལངས་ཚེ་གང་ཤར་སྣང་བ་ཀུན། །རིགས་བརྒྱ་རིགས་
ལྔ་རིགས་གསུམ་རིགས་གཅིག་ཏུ། །འཆར་བའི་སྐུ་ཡི་རྡོ་རྗེའི་ཏིང་འཛིན་གྱིས། །ལུས་དབེན་སོར་སྡུད་བསམ་གཏན་རྫོགས་པར་ཤོག་ཐིག་ལེའི་རྒྱལ་པོ་སྔགས་ཀྱི་ཐིག་ལེ་མཆོག་སྙིང་གའི་ཆུ་
སྐྱེས་སྣ་རྩེར་གོམས་བྱས་པས། །གཟུང་དང་འཛིན་པའི་རྣམ་རྟོག་བསྐྱེད་པའི་རླུང། །བཅུ་གཉིས་མི་ཤིགས་ཐིག་ལེར་སྡུད་པར་ཤོག་གདོང་གི་སྣ་རྩེར་འོད་ཀྱི་ཐིག་ལེའི་གདངས། །མ་བཅོས་རྡོ་རྗེ་
གསུམ་དུ་ཤར་བ་ཡིས། །ངག་དབེན་གསུང་གི་རྡོ་རྗེའི་ཏིང་འཛིན་གྱིས། །སྙིང་གའི་མ་རིག་སྒོ་བའི་སླུབས་འབྱེད་ཤོག་ཐབས་ཤེས་གསང་བའི་རྩ་མཆོག་གཉིས་ཀྱི་རྩེར། །རྫས་ཀྱི་ཐིག་ལེའི་སྲོག་
རྩོལ་བསྒོམས་པ་ཡིས། །ཀུན་རྟོག་རླུང་གི་མུན་པ་སངས་རྒྱུར་ནས། །འོད་གསལ་ཉི་མ་སྙིང་དབུས་འཆར་བར་ཤོག་སྣ་རྩེ་གསུམ་དུ་ཐིག་ལེ་རྣམ་གསུམ་གྱི། །སྲོག་རྩོལ་བསྒོམས་པས་སྤྲིན་མེད་ནམ་

[205B] །ཟླ་ཉིའི་འོད་དང་སྨག་གིས་ཁྱབ་འདྲ་ཡིས། །སྟོང་པ་གསུམ་གྱི་སེམས་དབེན་སྐྱེ་བར་ཤོག་སྒྱུ་མ་ལོངས་སྐུ་འོད་གསལ་ཆོས་སྐུ་དང། །སྣ་ཚོགས་སྤྲུལ་སྐུ་གསུམ་ལ་རེ་རེ་ཞིང། །རྣམ་པ་
གསུམ་གསུམ་བསྲེ་བ་རྣམ་པ་དགུ། །ཡོངས་རྫོགས་མན་ངག་གནད་ལ་མཁས་གྱུར་ཏེ། །ཀུན་རྫོབ་སྒྱུ་ལུས་དོན་དམ་འོད་གསལ་འཛིན། །ལུགས་ལྡོག་རྗེས་དྲན་ཟུང་འཇུག་ཏིང་འཛིན་དང། །སྤྲོས་
བཅས་སྤྲོས་མེད་ཤིན་ཏུ་སྤྲོས་མེད་ཀྱི། །སྤྱོད་མཆོག་རྣམ་གསུམ་ཡོངས་སུ་རྫོགས་པར་ཤོག་གལ་ཏེ་འདི་དང་བར་དོར་མཆོག་གྲུབ་པའི། །ཏིང་འཛིན་མ་རྙེད་འཆི་བའི་དུས་བྱེད་ན། །གཞི་ཡི་འཆི་
རིམ་སྟོང་བ་རྣམ་པ་བཞི། །ལམ་གྱི་སྟོང་པ་བཞི་དང་བསྲེ་ནུས་ཤོག་བར་དོ་གྲུབ་ཚེ་སྒྱུ་མའི་ཏིང་འཛིན་དང། །བསྲེ་བར་བྱེད་ཅིང་སྐྱེ་བ་ལེན་པའི་ཚེ། །ལོངས་སྐུས་སྤྲུལ་སྐུའི་སྐྱེ་བ་འཛིན་པ་བཞིན། །
སྐྱེ་གནས་མཆོག་ཏུ་བསམས་བཞིན་སྐྱེ་བར་ཤོག་མདོར་ན་སྐྱེ་ཤི་བར་དོ་གང་ཤར་ཡང། །སྔོན་ཆད་བསྒོམས་པའི་ལམ་ཁྱེར་རྣམ་གསུམ་གྱི། །གསལ་འདེབས་དགེ་སྦྱོར་བསྐུལ་མར་རྟོགས་གྱུར་ནས། །
འཆི་ཚེ་ཡིད་ལ་དགའ་བ་རྒྱས་པར་ཤོག་དེ་ལྟར་རྨད་བྱུང་ལམ་གྱི་མཐར་ཐུག་འདི། །ཚུལ་བཞིན་བསྒྲུབ་ལ་བར་ཆད་མེད་པ་དང། །ཕྱོགས་དུས་ཀུན་ཏུ་དར་ཞིང་རྒྱས་གྱུར་ཏེ། །འགྲོ་ཀུན་ཐབས་

[206A]༄༅། །   ༈    །སངས་རྒྱས་རྣམ་གཟིགས་གཙུག་ཏོར་ཐམས་ཅད་སྐྱོབ། །འཁོར་བ་འཇིག་དང་གསེར་ཐུབ་འོད་སྲུངས་དང། །ཤཱཀྱ་ཐུབ་པ་གཽ་ཏམ་ལྷ་
ཡི་ལྷ། །སངས་རྒྱས་དཔའ་བོ་བདུན་ལ་ཕྱག་འཚལ་ལོ། །སེམས་ཅན་དོན་དུ་བདག་གིས་སྔོན། །དཀའ་བ་གང་ཞིག་སྤྱོད་གྱུར་དང། །བདག་གི་བདེ་བ་བཏང་བ་ཡིས། །བསྟན་
པ་ཡུན་རིང་འབར་གྱུར་ཅིག་ངས་སྔོན་ནད་པའི་ཆེད་དག་ཏུ། །རང་གི་འཚོ་བ་ཡོངས་བཏང་བས། །སེམས་ཅན་ཕོངས་པ་བསྐྱབ་པའི་ཕྱིར། །ཡུན་རིང་བསྟན་པ་འབར་གྱུར་ཅིག་བུ་
དང་བུ་མོ་ཆུང་མ་དང། །ནོར་དང་གླང་ཆེན་ཤིང་རྟ་དང། །རིན་ཆེན་བྱང་ཆུབ་ཕྱིར་བཏང་བས། །བསྟན་པ་ཡུན་རིང་འབར་གྱུར་ཅིག་བདག་གིས་སངས་རྒྱས་རང་སངས་རྒྱས། །ཉན་
ཐོས་ཕ་དང་མ་དང་ནི། །དྲང་སྲོང་དག་ལ་མཆོད་བྱས་པས། །བསྟན་པ་ཡུན་རིང་འབར་གྱུར་ཅིག་བསྐལ་པ་བྱེ་བ་དུ་མར་བདག་སྡུག་བསྔལ་སྣ་ཚོགས་མྱོང་གྱུར་ཅིང། །བྱང་ཆུབ་དོན་དུ་
ཐོས་ཕ་དང་མ་དང་ནི། །དྲང་སྲོང་དག་ལ་མཆོད་བྱས་པས། །བསྟན་པ་ཡུན་རིང་འབར་གྱུར་ཅིག་བསྐལ་བ་བྱེ་བ་དུ་མར་བདག་སྡུག་བསྔལ་སྣ་ཚོགས་མྱོང་གྱུར་ཅིང། །བྱང་ཆུབ་དོན་དུ་

[206B] །བསྟན་པ་ཡུན་རིང་འབར་གྱུར་ཅིག་བདག་སྔོན་བརྩོན་འགྲུས་དང་ལྡན་པས། །རྟག་ཏུ་བརྟན་ཅིང་ཕ་རོལ་གནོན། །སེམས་ཅན་ཐམས་ཅད་བསྒྲལ་དོན་དུ། །བདག་བསྟན་ཡུན་རིང་
འབར་གྱུར་ཅིང། །བཟོད་བརྟུལ་རྟག་ཏུ་བསྟེན་བྱས་ཤིང། །སེམས་ཅན་ཉོན་མོངས་སྙིགས་མ་ཡི། །སེམས་ཅད་ངན་བཟོད་བྱས་གྱུར་པས། །བསྟན་པ་ཡུན་རིང་འབར་གྱུར་ཅིག་བསམ་
གཏན་རྣམ་ཐར་གཟུགས་མེད་དང། །ཏིང་འཛིན་གང་གའི་བྱེ་སྙེད་པ། །བསྒོམས་པས་དེ་མཐུས་བདག་གི་ནི། །བསྟན་པ་ཡུན་རིང་འབར་གྱུར་ཅིག་ཡེ་ཤེས་དོན་དུ་བདག་གིས་སྔོན། །
དཀའ་ཐུབ་ནགས་དག་བསྟེན་བྱས་ཤིང། །བསྟན་བཅོས་དུ་མ་ཉེར་བསྟན་པས། །བདག་གི་བསྟན་པ་འབར་གྱུར་ཅིག་བརྩེ་བའི་རྒྱུ་ཡིས་ཤ་ཁྲག་དང། །འཚོ་བ་ཡོངས་སུ་བཏང་གྱུར་ཅིང། །
ཡན་ལག་ཉིད་ལག་བཏང་བ་ཡིས། །ཆོས་ཚུལ་རྣམ་པར་འཕེལ་གྱུར་ཅིག་བདག་སྔོན་སྡིག་པའི་སེམས་ཅན་རྣམས། །བྱམས་པས་གསལ་བར་སྨིན་བྱས་ཤིང། །ཐེག་པ་གསུམ་ལ་
རབ་བཀོད་པས། །ཆོས་ཀྱི་མཆོད་སྦྱིན་རྒྱས་གྱུར་ཅིག་བདག་སྔོན་ཐབས་ཤེས་གྱུར་པ་ན། །སེམས་ཅན་ལྟ་ངན་ལས་བསྒྲལ་ཅིང། །ཡང་དག་ལྟ་ལ་བཀོད་བྱས་པས། །ཆོས་ནི་རྣམ་

[207A]༄༅། །པར་འཕེལ་གྱུར་ཅིག་བདག་གིས་སེམས་ཅན་བསྡུ་དངོས་བཞིས། །ཉོན་མོངས་མེ་ལས་ཐར་བྱས་ཤིང། །བདག་གིས་འཕེལ་སྡིག་ཕམ་བྱས་པས། །བདག་འཁོར་
ཡུན་རིང་གནས་གྱུར་ཅིག་བདག་གིས་མུ་སྟེགས་ཅན་གཞན་དག་ལྟ་བའི་ཆུ་ལས་བསྒྲལ་བྱས་ཏེ། །ཡང་དག་ལྟ་ལ་བཀོད་གྱུར་པས། །   ༈    །ཡུན་
རིང་བསྟན་པ་འབར་གྱུར་ཅིག་ཆོས་ཀྱི་རྒྱལ་པོ་བཙོང་ཁ་པའི། །ཆོས་ཚུལ་རྣམ་པར་འཕེལ་བ་ལ། །གེགས་ཀྱི་མཚན་མ་ཞི་བ་དང། །   ༈    །བདག་དང་
གཞན་གྱི་དུས་གསུམ་དང། །འབྲེལ་བའི་ཚོགས་གཉིས་ལ་བརྟེན་ནས། །རྒྱལ་བ་བློ་བཟང་གྲགས་པ་ཡིས། །བསྟན་པ་ཡུན་རིང་འབར་གྱུར་ཅིག་ཁྱད་པར་མཁས་མང་  ྾    ྾    ྾    ྾ 
ཆེ་གཉིས་  ྾    ྾    ྾    ྾  །བཀའ་དང་བསྟན་བཅོས་ཟབ་དང་རྒྱ་ཆེ་བར། །འཆད་རྩོད་རྩོམ་སོགས་ཡར་ངོའི་ཟླ་བ་བཞིན། །གོང་ནས་གོང་
   ༈    །རྩ་བརྒྱུད་བླ་མས་བྱིན་རླབས་དང། །ཡིད་དམ་ལྷ་ཡིས་དངོས་གྲུབ་སྩོལ། །བསྟན་སྲུང་རྒྱ་མཚོས་འཕྲིན་

[207B] །རྒྱལ་བསྟན་ཆབ་སྲིད་དཀར་འཇམས་གནས། །སྔོན་རབས་དམ་པའི་ལུགས་བཟང་ཁྲིམས། །ཕན་བདེའི་གཞི་སྒོ་ལེགས་གནས་པའི། །བདག་སོགས་བསམ་དོན་མྱུར་འགྲུབ་ཤོག་རིན་
ཆེན་གསུམ་གྱི་བདེན་མཐུ་དང། །ལས་འབྲས་བསམ་གྱིས་མི་ཁྱབ་ཅིང། །ཆོས་ཉིད་ཟབ་མོའི་ཐུ་སྟོབས་ཀྱིས། །བཞེད་རྒུ་འབད་མེད་འགྲུབ་གྱུར་ཅིག་དཀོན་མཆོག་གསུམ་གྱི་བདེན་པ་དང། སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་དང་ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང་ཆོས་ཀྱི་དབྱིངས་རྣམ་པར་དག་ཅིང་བསམ་གྱི་མི་ཁྱབ་པའི་བདེན་པའི་
སྟོབས་ཀྱིས་ཇི་ལྟར་སྨོན་པའི་གནས་རྣམས་དེ་དེ་བཞིན་དུ་འགྲུབ་པར་གྱུར་ཅིག་རྨད་བྱུང་སྲས་བཅས་རྒྱལ་བའི་བྱིན་བརླབ་དང། །རྟེན་འབྲེལ་བསླུ་བ་མེད་པའི་བདེན་པ་དང། །བདག་གི་ལྷག་
བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་དོན་ཀུན་མྱུར་འགྲུབ་ཤོག་    ༈    །རྒྱལ་སྲས་ཚུལ་གྱིས་ཞིང་ཁམས་རབ་འབྱམས་སུ། །རྒྱལ་བའི་
ཆོས་འཛིན་ཐུགས་བསྐྱེད་བདེན་པའི་མཐུས། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་སྔོན་ཚེ་དབང་པོའི་ཏོག་གི་སྤྱན་སྔ་རུ། །དམ་བཅས་ཚེ་ན་སྙིང་སྟོབས་ཆེན་པོ་ཞེས། །སྲས་བཅས་རྒྱལ་

[208A]༄༅། །བས་བསྔགས་བརྗོད་བདེན་པའི་མཐུས། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་ལྟ་སྤྱོད་གཙང་མའི་རྒྱུད་པ་སྤེལ་བའི་ཕྱིར། །ཐུབ་པའི་དྲུང་དུ་ཤེལ་དཀར་ཕྲེང་བ་ཕུལ། །
ཆོས་དུང་གནང་ཞིང་ལུང་བསྟན་བདེན་པའི་མཐུས། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་ལྟ་བ་རྣམ་དག་རྟག་ཆད་མཐའ་ལས་གྲོལ། །སྒོམ་པ་རྣམ་དག་བྱིང་རྨུགས་མུན་པ་སངས། །
སྤྱོད་པ་རྣམ་དག་རྒྱལ་བའི་བཀའ་བཞིན་སྒྲུབ། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་མང་དུ་ཐོས་པ་རྒྱ་ཆེར་བཙལ་བས་མཁས། །ཐོས་དོན་ཇི་བཞིན་རྒྱུད་ལ་སྦྱར་བས་བཙུན། །ཀུན་ཀྱང་
བསྟན་འགྲོའི་དོན་དུ་བསྔོ་བས་བཟང། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་དྲང་ངེས་གསུང་རབ་མ་ལུས་འགལ་མེད་དུ། །གང་ཟག་གཅིག་གི་ཉམས་ལེན་གདམས་པ་རུ། །ངེས་པ་རྙེད་
པས་ཉེས་སྤྱོད་མཐའ་དག་འགག་བློ་བཟང་རྒྱལ་བའི་བསྟན་པ་རྒྱས་གྱུར་ཅིག་ལུང་ཆོས་སྡེ་སྣོད་གསུམ་གྱི་འཆད་ཉན་དང། །རྟོགས་པའི་བསྟན་པ་བསླབ་གསུམ་ཉམས་ལེན་ཏེ། །མཁས་ཤིང་
གྲུབ་པའི་རྣམ་ཐར་རྨད་དུ་བྱུང། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་ཕྱི་རུ་ཉན་ཐོས་སྤྱོད་པས་ཞི་ཞིང་དུལ། །ནང་དུ་རིམ་གཉིས་རྣལ་འབྱོར་གདེང་དང་ལྡན། །མདོ་སྔགས་ལམ་བཟང་

[208B] །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་རྒྱུ་ཡི་ཐེག་པར་བཤད་པའི་སྟོང་པ་ཉིད། །འབྲས་བུའི་ཐབས་ཀྱིས་སྒྲུབ་པའི་བདེ་ཆེན་དང། །མཉམ་སྦྱོར་ཆོས་ཕུང་
བརྒྱད་ཁྲིའི་སྙིང་པོའི་བཅུད། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་སྐྱེས་བུ་གསུམ་གྱི་ལམ་གྱི་སྲུང་མའི་གཙོ། །མྱུར་མཛད་མགོན་དང་རྣམ་སྲས་ལས་གཤིན་སོགས། །བསྟན་སྲུང་དམ་
ཅན་རྒྱ་མཚོའི་མཐུ་སྟོབས་ཀྱིས། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་མདོར་ན་དཔལ་ལྡན་བླ་མའི་སྐུ་ཚེ་བརྟན། །མཁས་བཙུན་བསྟན་འཛིན་དམ་པས་ས་སྟེང་གང། །བསྟན་པའི་སྦྱིན་བདག་མངའ་ཐང་དར་བ་ཡིས། །བློ་
བཟང་རྒྱལ་བའི་བསྟན་པ་རྒྱས་གྱུར་ཅིག་ཅེས་པ་འདི་ནི་གུང་ཐང་བསྟན་པའི་སྒྲོན་མེས་མཛད་པའོ།    ༈    །ཉམ་ཆུང་འགྲོ་ལ་བུ་གཅིག་ལྟར་དགོངས་པའི། །དུས་
གསུམ་བདེ་གཤེགས་སྲས་དང་སློབ་མར་བཅས། །བདག་གི་བདེན་པའི་སྨྲེ་ངག་འདི་དགོངས་ཤིག་སྲིད་ཞིའི་གདུང་སེལ་ཡོངས་རྫོགས་ཐུབ་པའི་བསྟན། །འཛམ་གླིང་ཡངས་པའི་ཕན་བདེའི་
དཔལ་དུ་རྒྱས། །དེ་འཛིན་མཁས་དང་གྲུབ་པའི་སྐྱེས་བུ་རྣམས། །ཆོས་སྤྱོད་རྣམ་བཅུའི་བྱ་བ་འཕེལ་བར་མཛོད། །མི་བཟད་ལས་ངན་དྲག་པོས་ཡོངས་ནོན་པས། །བར་མེད་དུཿ་ཁས་མནར་བའི་

[209A]༄༅། །ཉམ་ཐག་འགྲོ། །བཟོད་དཀའ་ནད་མཚོན་མུ་གེའི་འཇིགས་པ་ཀུན། །ཞི་ནས་བདེ་དགའ་རྒྱ་མཚོར་དབུགས་དབྱུང་མཛོད། །ཁྱད་པར་གངས་ལྗོངས་ཆོས་ལྡན་སྐྱེ་འགྲོ་རྣམས། །
ནག་ཕྱོགས་ཀླ་ཀློའི་དཔུང་གིས་བརྩེ་མེད་དུ། །ངན་དགུས་འཇོམས་པའི་ཁྲག་དང་མཆི་མའི་རྒྱུན། །མྱུར་དུ་ཆད་པའི་ཐུགས་རྗེའི་མཐུ་དཔུང་སྐྱེད། །ཉོན་མོངས་གདོན་གྱིས་སྨྱོས་པའི་བརླང་སྤྱོད་
ཀྱིས། །རང་གཞན་གཉིས་ཕུང་བགྱིད་པའི་སྙིང་རྗེའི་ཡུལ། །མི་བསྲུན་སྐྱེ་བོའི་ཚོགས་རྣམས་བླང་དོར་མིག་ཡོངས་ཐོབ་བྱམས་བརྩེས་མཛའ་བའི་དཔལ་ལ་སྦྱོར། །རིང་ནས་སྙིང་དུ་བརྣག་བའི་
འདོད་པའི་དོན། །ཡོངས་རྫོགས་བོད་ལྗོངས་རང་དབང་གཙང་མའི་དཔལ། །ལྷུན་གྲུབ་ཆོས་སྲིད་ཟུང་འབྲེལ་དགའ་སྟོན་ལ། །སྤྱོད་པའི་སྐལ་བཟང་མྱུར་བ་ཉིད་དུ་སྩོལ། །བསྟན་དང་དེ་འཛིན་
ཆབ་སྲིད་རང་རིགས་སླད། །གཅེས་པའི་ལུས་སྲོག་ལོངས་སྤྱོད་ཡོངས་བཏང་སྟེ། །དཀའ་བ་བརྒྱ་ཕྲག་སྒྲུབ་པའི་སྐྱེ་བོ་རྣམས། །གྲུབ་འཛིན་མགོན་དེས་ཐུགས་རྗེས་སྐྱོང་བར་མཛོད། །མདོར་ན་
མགོན་པོ་སྤྱན་རས་གཟིགས་དབང་གིས། །སྲས་བཅས་རྒྱལ་བའི་སྤྱན་སྔར་གངས་ཅན་ཞིང། །ཡོངས་བཟུང་རྒྱ་ཆེན་སྨོན་ལམ་གང་མཛད་པའི། །འབྲས་བཟང་དེང་འདིར་མྱུར་དུ་འཆར་བར་གསོལ། །

[209B] །མཆོག་གསུམ་ཐུགས་རྗེའི་མཐུ་དང་བདེན་ཚིག་སྟོབས། །ལས་འབྲས་བསླུ་མེད་བདེན་མཐུས་བདག་ཅག་གིས། །བདེན་པའི་སྨོན་ལམ་གེགས་མེད་མྱུར་འགྲུབ་ཤོག་
   ༈    །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་ཚུལ་དལ་འབབས་ཀླུང། །ཚིག་གི་གཟེགས་མ་རེས་ཀྱང་དུག་གསུམ་གྱི། །དྲི་མ་ཡོངས་འཁྲུད་ལེགས་བཤད་བདུད་རྩི་འདི། །དཔར་
དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་བ་མ་ལུས་པ། །།ངེས་ལེགས་ནོར་བུའི་མཛོད་ལ་དབང་འབྱོར་ཤོག་



