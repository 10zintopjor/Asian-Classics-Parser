
[001A]༄༅།། བྷ་ཌཨ་མེ་ཏྱ་མོ་གྟ་ཤུ་བྷཱ་ཛྙཱ་ལ་ཀྵ་ཀཱ་ཡ་སརྦ་སི་དཧི་གྷུ་ཏ་པོ་གུ་རུ་པྲཱ་རྠ་ནཱ་ནོཿ་བཧི་དཱ་སརྦ་སིདྡྷི་བཧུ་ཏ་བི་ཧ་ར་ཏི་སྨ་
༄༅། །རྗེ་བློ་བཟང་དོན་ཡོད་གྲུབ་པའི་བཀའ་འབུམ་དངོས་གྲུབ་ཀུན་འབྱུང་ལས་བླ་མ་ལ་གསོལ་བ་འདེབས་པའི་རིམ་པར་ཕྱེ་བ་དངོས་གྲུབ་ཀུན་འབྱུང་བཞུགས་སོ།།

[001B]༄༅། ཛཱ་ཏིའི་སྡེབ་སྦྱོར་ལ་འཕགས་མ་དང་རོ་ལང་ཅན་དང་ཕྱི་མོ་མཉམ་པ་དང་གསུམ་ལས། འདིར་ཕྱི་མོ་མཉམ་པའི་བྱེ་བྲག་གི་གིཙྪནྡྷ་ས་མཛེས་པར་བྱས་པའོ།།
[DD]
༄༅། །མཉྫུ་ཤྲཱི་ཡཱུ་བ་ཏྲྀ་བྷཱུ་ཏྱ་པ་ར། ཀ་ལྐཱ་ཡ་སྱཱ་དཧི་བ་བྷཱ་ར་ས་ད། ཤྲཱི་བཧུ་དྡྷྱ་ངྷ་ཏྲུ་ཊི་ཀཱ་ར་དུ་རེ། སཱ་དཱ་བཧི་ཁྱཱ་ཛི་ན་པུ་ཏྲ་བྲྀ་ཏ་
༄༅། །སྲིད་གསུམ་སྐྱབས་གནས་འཇམ་དཔལ་གཞོན་ནུ་དེ། །སྙིགས་དུས་བཤེས་གཉེན་མཆོག་གི་ཚུལ་བཟུང་ནས། །འགྲོ་རྣམས་དཔལ་འབྱོར་ལམ་ལ་འགོད་མཛད་པའི། །རྒྱལ་སྲས་བཟང་པོའི་ཞབས་ལ་གསོལ་བ་འདེབས། །

[002A][DD]
༄༅། །མཽ་ནཾ་གའིཿ་བཛྲ་དྷ་རཱ་ཙ་ཤ་ནཾ། བི་ཛཤུ་ངྒ་དྡྷཱི་སུ་ཡ་དྷཱ་ལ་ལི་ཏ། ཤླཾ་བཧི་ནྣཱ་དྷྱ་ཀྵ་ཤ་ར་ཎྱ་བྷ་ཝ། ཏཱ་རཾ་བྷ་ཊྷཱ་ཀ་ར་སཱ་ད་བི་ལཱ་
༄༅། །ཐུབ་དབང་རྡོ་རྗེ་འཆང་དང་འཇམ་དབྱངས་ཀྱི། །མཁྱེན་བརྩེའི་རྣམ་སྤྲུལ་བློ་བཟང་གྲགས་པ་དང། །དབྱེར་མེད་ཆོས་ཀྱི་རྒྱལ་པོ་སྐྱབས་མཆོག་དཔལ། །རྗེ་བཙུན་བླ་མའི་ཞབས་ལ་གསོལ་བ་འདེབས།།

[002B][DD]ཧཱ་ཤཱ་སྟཱ་གོ་ད་ཤ་ཀཱ་ལ་དཧུ་ཡོ། བྷཱ་བཱ་བཧི་ནྩཱ་བཧི་བྷ་མུ་རྟི་བི་གོ། དྷཱི་ནཱི་ཙྪཱེ་དྲྀ་ཥྚ་བི་སཱ་བ་ཀྲྀ་ཏཾ། ཏཱ་རཾ་སྱ་པྲཱ་རྠ་ན་པཱ་ད་བྷ་ཊ་
ཕྱོགས་བཅུ་དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་དང་ངོ་བོ་དབྱེད་མེད་ཀྱང། །བློ་དམན་སྣང་ངོར་ཐ་མ་ལ་ཚུལ་འཛིན་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །

[003A] །འདི་ཉིད་གུས་པ་ཆེན་པོའི་ངང་ནས་རྗེ་བླ་མ་ཉིད་ཀྱིས་ལེགས་པར་བསྟོད་པ་ཡིན་ནོ།། །།རྒྱལ་བ་ཀུན་གྱིས་གསུངས་པའི་ཆོས་རྣམས་ཀྱི། །བཅུད་རྣམས་བསྡུས་ནས་ཉམས་སུ་བླངས་པའི་མཐུས། །ཚེ་འདི་ཉིད་
ལ་རྡོ་རྗེའི་སྐུ་བརྙེས་པ། །འཆི་མེད་རྣལ་འབྱོར་མཆོག་ལ་གསོལ་བ་འདེབས། །འདི་ཉིད་ཀྱང་དང་ལྡན་སློབ་མ་འགས་གསོལ་བ་བཏབས་པ་ལ་བརྟེན་ནས་རྗེ་བཙུན་ཆོས་ཀྱི་རྡོ་རྗེ་རང་ཉིད་ཀྱི་གསུང་ཞིག་ལ་རྗེ་བླ་མ་ཉིད་ཀྱིས་འདོན་པ་ཅུང་ཟད་བསྒྱུར་ནས་གསོལ་
འདེབས་སུ་མཛད་པ་ཡིན་ནོ།། །ཐུགས་རྗེའི་བདག་ཉིད་རྩ་བརྒྱུད་བླ་མ་དང། །ཡི་དམ་ལྷ་ཚོགས་སྐྱབས་གནས་དཀོན་མཆོག་གསུམ། །དཔའ་བོ་དཔའ་མོ་ཆོས་སྐྱོངས་སྲུང་མ་ཡི། །བྱིན་རླབས་ཐམས་ཅད་བདག་ལ་འཇུག་
གྱུར་ཅིག། ཐུབ་དབང་རྡོ་རྗེ་འཆང་དང་འཇམ་དབྱངས་དང། །ཀླུ་གྲུབ་ཀུན་ཏུ་དགེ་ངང་ལཱ་ལི་ཏ། །ནཱ་རོ་མར་མེ་མཛད་དང་བློ་བཟང་གྲགས། །དགེ་ལེགས་དཔལ་བཟང་ཆོས་རྒྱལ་བློ་གྲོས་སྦས། །ཆོས་ཀྱི་རྡོ་རྗེ་སྐྱབས་མཆོག་དཔལ་
ལ་སོགས། །དངོས་དང་བརྒྱུད་པའི་བླ་མ་ཐམས་ཅད་ལ། །སྙིང་ནས་གུས་པས་ཕྱག་འཚལ་གསོལ་བ་འདེབས། །དད་ཅན་སྐལ་ལྡན་སློབ་མ་རྒྱལ་གྱུར་ཅིག་འདི་ནི་ཆོས་རྗེ་དགེ་དབང་གྲགས་པས་གསོལ་བ་བཏབ་ཚེ་ལེགས་པར་
གདམས་པའོ།། །།རྒྱལ་བ་ཀུན་གྱིས་བསྔགས་པའི་རྒྱལ་བའི་མཚན། །གང་གིས་ཅུང་ཟད་ཙམ་ཞིག་ཐོས་ན་ཡང། །འཆི་མེད་ཚེ་ཡི་དངོས་གྲུབ་དེས་སྟེར་བའི། །བླ་མ་ཚེ་དཔག་མེད་ལ་ཕྱག་འཚལ་ལོ། །དངོས་གྲུབ་ཀུན་

[003B] །གང་གིས་གུས་པས་གསོལ་བ་བཏབ་གྱུར་ན། །ཚེ་འདིར་སྐུ་གསུམ་གོ་འཕང་སྩོལ་མཛད་པའི། །རྒྱལ་བ་བློ་བཟང་གྲགས་ལ་གསོལ་བ་འདེབས། །འཛམ་གླིང་མཁས་གྲུབ་ཀུན་རྒྱན་ཀླུ་
སྒྲུབ་དང། །གཤིན་རྗེ་གཤེད་ཀྱིས་རྗེས་བཟུང་ལཱ་ལི་ཏ། །ཧེ་རུ་ཀ་དང་དབྱེར་མེད་ལོ་ཨཱི་པ། །འཛམ་གླིང་མཁས་གྲུབ་གསུམ་ལ་གསོལ་བ་འདེབས། །གངས་ཅན་གྲུབ་པའི་དབང་ཕྱུག་མི་ལ་དང། །རྒྱལ་བའི་གསང་གཏམ་
མཛོད་འཛིན་ཆོས་རྒྱལ་རྗེ། །བསླབ་གསུམ་རྒྱན་གྱིས་མཛེས་པའི་རྣལ་འབྱོར་བ། །གངས་ཅན་གྲུབ་མཆོག་གསུམ་ལ་གསོལ་བ་འདེབས། །རིགས་ཀུན་བདག་པོ་རྗེ་བཙུན་ཆོས་ཀྱི་རྗེ། །ཟུང་འཇུག་སྙིང་པོ་རྡོ་རྗེ་འཆང་ཆེན་ལ།།
སྙིང་ནས་བཏུད་དེ་ཕྱག་འཆལ་གསོལ་བ་འདེབས། །ཟབ་མོའི་གནས་ལུགས་རྟོགས་པར་བྱིན་གྱིས་རློབས། །རིགས་ཀུན་བདག་པོ་དྲུག་པ་རྡོ་རྗེ་འཆང། །ཐུགས་རྗེའི་དབང་གིས་སྣ་ཚོགས་སྐུར་སྤྲུལ་ནས། །འགྲོ་ཀུན་
བྱང་ཆུབ་མཆོག་ལ་འགོང་མཛད་པ། །བློ་བཟང་དོན་གྲུབ་ཞབས་ལ་གསོལ་བ་འདེབས། འདི་ཉིད་རྗེ་དྲུང་ངག་དབང་གྲགས་པས་རྗེ་བླ་མ་ཉིད་ཀྱི་སྐུ་འདྲ་རས་བྲིས་ཞིག་བཞེངས་དུས་དེ་ཉིད་ཀྱི་གཙོ་འཁོར་དང་
མཐུན་པར་མཛད་པ་ཡིན་ནོ།། །།རྒྱལ་བ་ཀུན་གྱིས་བསྔགས་པའི་རྒྱལ་བའི་མཚན། །གང་གིས་ལན་ཅིག་ཙམ་ཞིག་ཐོས་ན་ཡང། །འཆི་མེད་ཚེ་ཡི་དངོས་གྲུབ་སྟེར་མཛད་པའི། །བླ་མ་ཚེ་དཔག་མེད་ལ་  ྾  དངོས་གྲུབ་ཀུན་གྱི་འབྱུང་གནས་

[004A]༄༅། །ཁྱོད་ཉིད་ལ། །གང་གིས་གུས་པས་གསོལ་བ་བཏབ་གྱུར་ན། །ཚེ་འདིར་མཆོག་གི་གོ་འཕང་སྩོལ་མཛད་པའི། །རྒྱལ་བ་བློ་བཟང་གྲགས་ལ་གསོལ་བ་འདེབས། །འཛམ་གླིང་མཁས་པ་ཀུན་རྒྱན་ཀླུ་
སྒྲུབ་དང། །གཤིན་རྗེ་གཤེད་ཀྱིས་རྗེས་བཟུང་ལཱ་ལི་ཏ། །ཧེ་རུ་ཀ་དང་དབྱེར་མེད་ལོ་ཨཱི་པ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གངས་ཅན་གྲུབ་པའི་མཆོག་གྱུར་མི་ལ་དང། །རྒྱལ་བའི་གསང་
གཏམ་གཏེར་འཛིན་ཆོས་རྒྱལ་རྗེ། །འཆི་མེད་རྡོ་རྗེའི་སྐུ་བརྙེས་གྲུབ་མཆོག་ཞབས། །གསོལ་བ་འདེབས་སོ་བྱིན་གྱིས་བརླབ་ཏུ་བསོལ། །འདི་རྗེ་བླ་མ་ཉིད་ཀྱིས་ཕྱག་བྲིས་སུ་མཛད་པའོ།། །།གང་གིས་མཚན་
ཙམ་དྲན་པ་ཙམ་གྱིས་ཀྱང། །འཆི་མེད་ཚེ་ཡི་དངོས་གྲུབ་སྐད་ཅིག་ལ། །སྟེར་བྱེད་བླ་མ་ཚེ་དཔག་མེད་མགོན་ལ། །སྒོ་གསུམ་གུས་པའི་སྒོ་ནས་གསོལ་བ་འདེབས། །དངོས་གྲུབ་མཆོག་བརྙེས་གྲུབ་པའི་རྒྱལ་
མོ་དང༑ ༑ཟུང་འཇུག་མངོན་གྱུར་གསང་སྔགས་སྡོང་བོ་དང། །ཕོ་ཉས་ལམ་འགྲོད་རས་ཆུང་རྡོ་རྗེ་གྲགས། །རྒྱ་བོད་བླ་མ་གསུམ་ལ་གསོལ་བ་འདེབས། །འཆི་མེད་ཚེ་ཡི་དངོས་གྲུབ་སྩལ་དུ་གསོལ། །ཚེ་འདིར་སྐུ་
གསུམ་བརྙེས་པ་མི་ལའི་ཞབས། །རྒྱལ་བས་ལུང་བསྟན་ཐོབ་པའི་ཟླ་འོད་རྗེ། །ཧེ་རུ་ཀ་པས་རྗེས་བཟུངས་ཕག་མོ་གྲུབ། །གྲུབ་པ་མཆོག་བརྙེས་གསུམ་ལ་གསོལ་བ་འདེབས། །འཆི་མེད་ཚེ་ཡི་དངོས་གྲུབ་

[004B] །ཀླུ་སྒྲུབ་རྣམ་སྤྲུལ་འབྲི་ཁུང་ཆོས་རྗེ་དང། །མངོན་ཤེས་ལྔ་ཐོབ་སྤྱན་སྔ་རིན་ཆེན་དང། །མཁས་གྲུབ་ཆེན་པོ་ལྷ་གདོང་ཆོས་ཀྱི་རྗེ། །བཀའ་རྒྱུད་བསྟན་འཛིན་གསུམ་ལ་གསོལ་  ྾  འཆི་
མེད་ཚེ་ཡི་དངོས་གྲུབ་  ྾  ཕག་མོས་རྗེས་བཟུང་རིགས་ལྡན་ཆོས་རྗེ་དང། །དུར་སྨིག་འཛིན་པའི་མཆོག་གྱུར་ཟུར་ཕུག་པ། །ས་ར་ཧ་ཡི་རྣམ་སྤྲུལ་རྒྱལ་མཚན་དཔལ། །རྟོགས་ལྡན་ཆེན་པོ་གསུམ་ལ་  ྾  འཆི་མེད་ཚེ་ཡི་
དངོས་གྲུབ་  ྾  རབ་འབྱམས་གཞུང་ཀུན་མཁྱེན་པའི་ཤེས་རབ་དཔལ། །བདག་གཞན་དངོས་སུ་རྗེ་ནུས་ཚུལ་ཁྲིམས་དཔལ། །རླུང་སེམས་ལས་རུང་རིན་ཆེན་བཤེས་གཉེན་ཏེ། །བསྟན་པའི་གསལ་བྱེད་གསུམ་ལ་
འཆི་མེད་ཚེ་ཡི་  ྾  འདུལ་བ་འབུམ་སྡེའི་མངའ་བདག་དག་གི་དཔལ། །ས་ལམ་ཡོངས་རྫོགས་སྐྱབས་མཆོག་དཔལ་ལ་སོགས། །བརྒྱུད་པར་བཅས་པའི་བླ་མ་དམ་པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས༑ ༑འཆི་མེད་ཚེ་ཡི་དངོས་གྲུབ་སྩལ་དུ་གསོལ། །འདི་དཔོན་ལྷས་བྱིན་པས་གསོལ་བ་བཏབ་པའི་ཚེ་ལེགས་པར་གདམས་པ་ཡིན་ནོ།། །།འཁོར་བའི་སེམས་ཅན་ཐམས་ཅད་ཀྱིས། །ཁྱེད་ཀྱི་མཚན་ཙམ་འཛིན་
པ་ལ༑ ༑ཚེ་ཡི་དངོས་གྲུབ་སྟེར་མཛད་པའི། །ཚེ་དཔག་མེད་ལ་གསོལ་བ་འདེབས། །མདོ་རྒྱུད་ཀུན་གྱི་ལམ་གྱི་གནད་རྫོགས་པ། །ཇི་བཞིན་གཟིགས་ནས་བརྩེ་བས་འདོམས་མཛད་པའི། །རྒྱལ་བའི་ངཾ་ཆོས་མ་ལུས་འཛིན་པ་ཡི་

[005A]༄༅། །བློ་བཟང་གྲགས་པའི་ཞབས་ལ་གསོལ་བ་འདེབས། །ཟུང་འཇུག་རྡོ་རྗེའི་སྐུ་དག་རབ་བརྙེས་ཀྱང། །གདུལ་བྱའི་དོན་དུ་ཐ་མ་ལ་ཚུལ་བཟུང་ནས། །འགྲོ་ཀུན་ཐར་པའི་ལམ་ལ་འགོད་མཛད་པའི། །
ཀུན་དགའ་བཀྲ་ཤིས་ཞབས་ལ་  ྾  མདོ་རྒྱུད་གསུང་རབ་ཀུན་གྱི་ལུང་གི་དོན། །དྲི་མེད་རིག་པས་ཇི་བཞིན་འབྱེད་པ་ལ། །མཁས་མང་རྒྱ་མཚོའི་དབུས་ན་མངོན་མཐོ་བའི། །ལུང་རིགས་ཆོས་རྗེའི་ཞབས་ལ་གསལ་
རྣམ་དཀར་དགེ་ལེགས་ཀུན་གྱི་འབྱུང་གནས་མཆོག་ཡིད་འོང་སྙན་པའི་གྲགས་པས་ས་སྟེང་ཁྱབ། །འགྲོ་བའི་དོན་ཀུན་གྲུབ་པའི་མཛད་པ་ཅན། །དཔལ་ལྡན་བླ་མའི་ཞབས་ལ་  ྾  སྲིད་གསུམ་སྐྱབས་གནས་
འཇམ་དཔལ་གཞོན་ནུ་དེ། །སྙིགས་དུས་བཤེས་གཉེན་མཆོག་གི་ཚུལ་བཟུང་ནས། །འགྲོ་རྣམས་དཔལ་འབྱོར་ལམ་ལ་འགོད་མཛད་པའི། །རྒྱལ་སྲས་བཟང་པོའི་ཞབས་ལ་གསོལ་བ་འདེབས།།
འདི་ཉིད་ཀྱང་དཔོན་ལྷས་བྱིན་པས་གསོལ་བ་བཏབ་པ་ལ་བརྟེན་ནས་དགྱེས་བཞིན་ལེགས་པར་གདམས་པའོ།། །།རྗེ་བཙུན་སྤྱན་རས་གཟིགས་དང་མི་ཏྲི་པ། །ཁྲོ་ཕུ་ལོ་ཙྪ་བསོད་ནམས་དབང་ཕྱུག་དང། །བསོད་
ནམས་སེང་གེ་རིན་ཆེན་སེང་གེ་དང། །ཐམས་ཅད་མཁྱེན་པ་བུ་སྟོན་ཁྱུང་ལྷས་པ། །གསོལ་བ་འདེབས་སོ་རྩ་བརྒྱུད་བླ་མའི་ཚོགས། །གསོལ་བ་འདེབས་སོ་རྒྱལ་ཚབ་བྱམས་པ་མགོན། །

[005B] །གསོལ་བ་འདེབས་སོ་དགའ་ལྡན་གནས་སུ་དྲོངས། །ཤླཽ་ཀ་རྗེས་མ་འདི་ཀུན་ལ་རིགས་འདྲེ། བསྟན་པའི་བདག་པོ་བློ་བཟང་གྲགས་པའི་
དཔལ༑ ༑དགེ་ལེགས་དཔལ་བཟང་ཆོས་ཀྱི་རྒྱལ་མཚན་དང། །ལེགས་པ་ཆོས་འབྱོར་རྗེ་བཙུན་ཐམས་ཅད་མཁྱེན། །རེ་སའི་སྐྱབས་གནས་དགེ་འདུ་རྒྱ་མཚོའི་དཔལ། །གསོལ་བ་འདེབས་སོ་  ྾    ྾    ྾  །
དགའ་ལྡན་གནས་ན་རྒྱལ་ཚབ་བྱམས་པ་མགོན། གསེར་རི་ལྟར་བརྗིད་རང་ལ་ཞལ་ཕྱོགས་ཤིང། །ཞལ་གཅིག་ཕྱག་གཉིས་ཆོས་འཆང་མཉམ་གཞག་ལ། །རྩེ་གཅིག་གསལ་སྣང་སྒོམ་པར་བྱིན་གྱིས་རློབས། །
གསོལ་བ་འདེབས་  ྾    ྾    ྾    ྾  དེ་ཡི་སྤྱི་བོ་མགྲིན་པ་ཐུགས་ཀ་ནས། །འོད་ཟེར་དཀར་དམར་མཐིང་གསུམ་ཆར་ལྟར་བབས། །རང་གི་གནས་གསུམ་བབས་པས་སྒོ་གསུམ་གྱི། །སྡིག་སྒྲིབ་དག་ནས་ལས་རུང་ཉིད་
དུ་གྱུར༑ ༑གསོལ་ག་  ྾    ྾    ྾    ྾  ཚངས་བུག་ནས་གཟུང་ལྟེ་བའི་བར་ངག་ཏུ། །དབུ་མའི་རྩ་ནི་གསལ་བཏབ་སྙིང་ཐུད་ནང། །རང་སེམས་ཐགས་པ་ཆེན་པོའི་ངོ་བོ་དེ། །འོད་ཀྱི་གོང་བུར་སྒོམ་པར་བྱིན་གྱིས་རློབས། །
གསོལ་བ་  ྾    ྾    ྾    ྾  རྗེ་བཙུན་ཐུགས་ཀའི་འོད་ཀྱི་སྦུ་གུ་ནི། །སྤྱི་བོར་ཟུག་ལ་འགྲོ་བའི་ཉེ་ལམ་དང། །ཐུགས་ཀར་གསེར་གྱི་མཎྜལ་ཕྱིས་པ་ལྟར། །མཐོང་ནས་འཕོ་འདུན་དྲག་པོ་སྐྱེ་བར་ཤོག་གསོལ་  ྾    ྾    ྾  དེ་ལྟའི་མོང་ལ་ཐུགས་

[006A]༄༅། །རྗེའི་ལྕགས་ཀྱུ་ནི། །དབུ་མའི་ནང་སོང་འོད་ཕུང་ལ་རེག་པས། །ཁབ་ལེན་རྡོ་ཡིས་ལྕགས་ལ་ཇི་བཞིན་དུ། །ཧིཀ་གི་སྦྱོར་བའི་ཐུགས་ཀར་འཕོ་བར་ཤོག་གསོལ་བ་  ྾    ྾    ྾    ྾  སྡུག་བསྔལ་
ཀུན་འབྱུང་གཉེན་ལུས་ལོངས་སྦྱོད་ལ། །སྐད་ཅིག་ཙམ་ཡང་ཆགས་པའི་སེམས་བྲལ་ཞིང། །ཞིང་དང་མགོན་པོའི་ཡོན་ཏན་མཐོང་བའི་བློས། །རྒྱུན་དུ་ཡེངས་མེད་སྒོམ་པར་བྱིན་གྱིས་རློབས། །གསོལ་བ་  ྾    ྾    ྾  །
སྔོན་སྒོམ་ལམ་དང་རྫས་ཀྱི་འཕོ་བ་དང། །བླ་མ་ཆོས་མཐུན་གྲོགས་ཀྱི་གསལ་བཏབ་མཐུས། །འཆི་ཚེ་ཡིད་ལ་དགའ་བ་རྒྱས་པ་དང། །གནད་གཅོད་སྡུག་བསྔལ་མེད་པར་བྱིན་གྱིས་རློབས། །གསོལ་བ་  ྾    ྾    ྾  །
ཅུང་ཟད་མ་ཚད་པ་འདྲ། །།སྙིང་པོའི་གནང་ཐོར་བུའི་རིམ་པར་ཕྱེ་བ་དངོས་གྲུབ་ཀུན་འབྱུང་བཞུགས། ཆོས་ཀྱི་རྒྱལ་པོ་རྒྱལ་བ་ཙོང་ཁ་པ་ལ་ན་མོ། །ཚེ་རབས་ཐམས་ཅད་དུ་ཐུགས་བརྩེ་བ་ཆེན་པོས་རྗེས་སུ་བཟུང་དུ་
གསོལ༑ ༑འཇམ་དབྱངས་བླ་མའི་ཞབས་ལ་ཕྱག་འཚལ་ལོ། །དེ་ལྟར་ན་ཐོག་མར་ལམ་ཐུན་མོང་བ་ལ་རྒྱུད་སྦྱངས་ནས་རྒྱུད་འོས་སུ་གྱུར་པ་ན། བླ་མ་མཉེས་པར་བྱས་ནས། རྣམ་པར་དག་པའི་དབང་ལམ་ཟབ་མོའི་རྟེན་
དུ་སྒྲུབ་པར་ནུས་ངོ་ཤེས་པར་བླངས་ནས་དམ་ཚིག་དང་སྡོམ་པ་བཟུང། དེ་ནས་སྐབས་དེ་དང་གཞན་དུ་བླངས་པའི་སྔོམ་པ་གསུམ་ལ་གཅེས་སྤྲས་སུ་བྱས་ཏེ་ཚུལ་བཞིན་དུ་བསྲུང་བ་གཞིར་བ་ཞག་ནས་ཐུན་བཞིའི་

[006B] དེ་ནས་རྫོགས་པའི་རིམ་པ་ཁྱད་པར་ཅན་རིམ་གྱིས་བསྐྱེད་ནས་ཟུང་འཇུག་གི་སྐུ་བསྒྲུབ་པ་ན། མདོ་
སྡེ་དང་རྒྱུར་སྡེ་མཐའ་དག་གི་གནད་རྣམས་གང་ཟག་ཅིག་འཚང་རྒྱ་བའི་ཆ་རྒྱན་དུ་འགྱུར་བ་ལ་དེས་པ་རྙེད་ནས་ཐུབ་པའི་བསྟན་པ་ཡོངས་སུ་རྫོགས་པ་རང་གིས་གཞན་ལ་སྤེལ་ནུས་པ་ཡིན་ནོ། །དྷརྨཱ་བཛྲ་གྱི་
གསུད་རྒྱུན་བློ་བཟང་གིས་ཡི་གེར་བཀོད།། དགེ་ལེགས་སོ།། །།ཐུབ་དབང་རྡོ་རྗེ་འཆང་ཆེན་པོའི་ངོ་བོ་རྒྱལ་བ་བློ་བཟང་གྲགས་པ་དང། རྒྱལ་བ་བློ་བཟང་གྲགས་པའི་རྣམ་སྒྲུལ། རྩ་བརྒྱུད་བླ་མའི་
ཚོགས་དང་བཅས་པ་རྣམས་ལ་གུས་པ་ཆེན་པོས་ཕྱག་འཚལ་ལོ།། དེ་ཡང་དུས་གསུམ་སངས་རྒྱས་ཐམས་ཅད་ཀྱི་མཁྱེན་བརྩེ་གཅིག་ཏུ་བསྡུས་པའི་བདག་ཉིད། ཐུབ་དབང་རྡོ་རྗེ་འཆང་ཆེན་པོའི་ངོ་བོ་རྒྱལ་བ་
བློ་བཟང་གྲགས་པ་དང། རྒྱལ་བ་བློ་བཟང་གྲགས་པའི་རྣམ་སྤྲུལ་རྩ་བརྒྱུད་ཀྱི་བླ་མ་རྣམས་ལ་གསོལ་བ་རྩེ་གཅིག་ཏུ་བཏབ་པ་ལས། རང་གི་གོ་ལུགས་ལ་ཤར་པའི་ཆོས་ལུགས་རྣམ་པར་དག་པ་ནོར་བུ་རིན་
པོ་ཆེའི་ཕྲེད་བ་ནི་འདི་ལྟ་སྟེ། དེ་ཡང་དང་པོར་བདག་གིས་བླ་མ་སངས་རྒྱས་རིན་པོ་ཆེ་དུ་མའི་ཞབས་ཀྱི་པདྨོ་སྤྱི་བོར་བརྟེན་ནས་གསུང་གི་སྙིང་པོའི་གནད་ཀྱི་གདམ་ངག་དུ་མ་ཐོབ་པར་བྱས་ནས་དགེ་སྦྱོར་ལ་བརྩོན་པར་

[007A]༄༅། །བྱས་ལ༑ དེ་ནས་བར་སྐབས་ཞིག་ཏུ། དལ་འབྱོར་གྱི་རྟེན་ཁྱད་པར་ཅན་འདི་ཉིད་དོན་དང་ལྡན་པར་བྱེད་པ་སྟེ། མྱུར་དུ་སངས་རྒྱས་ཀྱི་མར་བགྲོད་པར་བྱེད་པ་ལ། མདོ་སྔགས་ཀྱི་གསུར་རབས་ཐམས་ཅད་ཀྱི་སྙིང་པོ་
དོན་གྱི་གདམས་པ་ཁྱད་པར་ཅན་བླ་མ་དམ་པའི་ཞལ་གྱི་བདུད་རྩི། སྙིང་པོ་ཅིག་ལ་དགོངས་པ་གཅིག་ཏུ་དྲིལ་བ་ཉམས་སུ་བླངས་ནས་གདེང་ཐོབ་པའི་མྱོང་བ་ཁྱད་པར་ཅན་ཞིག་དགོས་པར་གོ་
ནས༑ རྡོ་རྗེ་འཆང་ཆེན་པོའི་ངོ་བོ་རྒྱལ་བ་བློ་བཟང་གྲགས་པ་དང། རྒྱལ་བ་བློ་བཟང་གྲགས་པའི་རྣམ་སྤྲུལ་བླ་མ་རྣམས་ལ་གསོལ་བ་རྩེ་གཅིག་ཏུ་བཏབ་ལ། འདི་ནི་དགོས་པ་ཁྱར་པར་ཅན་ལ་དགོངས་ནས་རྗེ་བླ་
མ་ཉིད་ཀྱིས་ཕྱག་རིས་སུ་མཛད་པ་ཡིན་ནོ།། མ་ནོར་བར་འཁྲིད་པའི་བཤེས་གཉེན་གཅིག་གིས་ཟིན་དགོས་པར་འདུག་ཅེས་པ་དང། ཡང་ན་ནི་ཆོས་བརྒྱད་འདི་མགོ་གནོན་ནུས་པ་ཅིག་དགོས་པ་འདུག་ཡང་ན་ནི་
ཆོས་བརྒྱར་འདི་ལམ་དུ་འཁྱེར་ནུས་པ་ཅིག་དགོས་པ་འདུག་ཅེས་ཀྱང་གསུང་ངོ།། །།བླ་མ་ལྷ་ལ་རྩེ་གཅིག་གསོལ་བཏབ་ནས། །ཡིད་ལ་གང་དྲན་འཕྲལ་དུ་ལག་ལེན་ལ། །འགེལ་བའི་སྨྱོན་པ་འདྲ་བའི་
སྤྱོད་པ་ནི། །སངས་རྒྱས་མྱུར་དུ་སྒྲུབ་པ་བདག་གི་ལུགས།། དེ་ཡང་འདི་ལྟར། བླ་མ་དང་ལྷག་པའི་ལྷ་ལ་གསོལ་བ་རྩེ་གཅིག་ཏུ་བཏབ་ནས། དགེ་བའི་རྣམ་རྟོག་རྣམས་ལྟ་ཅི་སྨོས། །ཡིད་

[007B] ཐབས་སུ་བསྒྱུར་ནས་འཕྲལ་ལ་དྲན་པ་འཕྲལ་ལ་ལག་ལེན་ལ་འགེལ་བའི་
ཉམས་ལེན་ལ་བརྩོན་པར་བྱས་པས། དེང་སང་གི་མི་ཕལ་ཆེ་བ་རྣམས་ཀྱིས་བལྟ་བ་དང་ཉན་པའི་ངོར། ཡིད་ལ་གང་དྲན་ལག་ལེན་ལ་འགལ་བའི་སྨྱོན་པ་དང་འདྲ་བའི་སྤྱོད་པ་ཞིད། ནི་འོད་བ་འདུག་ནའང་
འགྲོ་བའི་དོན་དུ་གོ་འཕང་མཆོག་དམ་པ། སངས་རྒྱས་མྱུར་བ་མྱུར་བ་ཉིད་དུ་སྒྲུབ་པར་བྱེད་པའི་ཆོས་ལུགས་མཆོག་དམ་པ་འདི་ནི་བདག་བློ་བཟང་དོན་གྲུབ་ཀྱི་ལུགས་སོ།། འདི་ཡང་རྗེ་བླ་མ་ཉིད་ཀྱིས་ཕྱག་
བྲིས་སུ་མཛད་པ་ཡིན་ནོ།། །།གདོད་ནས་དག་པའི་ཆོས་དབྱིངས་ནམ་མཁའ་ལ། །སྣ་ཚོགས་རྟེན་འབྲེལ་སྤྲིན་ཕུང་ཅི་ཡང་བཀྲ། །རྣམ་དག་རིག་པའི་རླུང་གིས་དཔྱད་པ་ན། །སླར་ཡང་ཀུན་གསལ་
ཉིད་དུ་ཐིམ་པར་གྱུར།། འདི་གཟིམས་ཁང་སེར་པོར་མཁས་གྲུབ་ལེགས་པ་དོན་གྲུབ་དང་ཞལ་འཛོམ་པའི་སྐབས་ཤིག་གི་ཚེ། རྗེ་བླ་མ་ཉིད་ཀྱིས་གསུངས་པ་ཡིན་ནོ།། །།བླ་མ་ལྷ་ལ་རྩེ་གཅིག་གསོལ་བཏབ་
ནས༑ ༑གང་བྱུང་རྐྱེན་རྣམས་ཕལ་ཆེར་དགེ་སྦྱོར་གྱི། །གྲོགས་སུ་འཆར་ཕྱིར་སྨྱོན་སྤྱོད་ལ་གནས་ནས། །དབེན་པར་གཅིག་བུར་སྡོད་པ་ཁོ་བོའི་ལུགས།། འདི་ཡང་རྗེ་བླ་མ་ཉིད་ཀྱིས་ཕྱག་བྲིས་སུ་མཛད་པ་ཡིན་ནོ།།

[008A]༄༅། །ཕྱོགས་བཅུ་ན་བཞུགས་པའི་བླ་ཡི་དམ་དཀོན་མཆོག་གསུམ་རྒྱལ་བ་སྲས་དང་སློབ་མར་བཅས་པ་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་ཐམས་ཅད་བདག་
ལ་དགོངས་སུ་གསོལ། བདག་བྱང་སེམས་རྡོ་རྗེ་འཛིན་པའི་རྣལ་འབྱོར་པས། སངས་རྒྱས་ཀྱི་བསྟན་པ་སྤྱི་དང་ཁྱད་པར་འདུལ་བའི་བསྟན་པ་ལ་ཕན་པའི་ཕྱིར་དང། སེམས་ཅན་སྤྱི་དང་ཁྱད་པར་རབ་
བྱུང་བསྙེན་རྫོགས་ཀྱི་རྟགས་དང་ཆ་ལུགས་ཁོ་ན་ལ་དགའ་བའི་སེམས་ཅན་རྣམས་ལ་ཕན་པའི་ཕྱིར་དུ། བདག་གིས་ལྷག་བསམ་རྣམ་དག་གིས་ཀུན་ནས་བླངས་ཏེ། རང་གིས་ཇི་ལྟར་ནུས་ཀྱི་བར་དུ་
འདུལ་བ་ནས་བཤད་པའི་རབ་བྱུང་བསྙེན་རྫོགས་ཀྱི་རྟགས་དང་ཆ་ལུགས་ལ་གནས་ནས། རབ་བྱུང་བསྙེན་རྫོགས་ཀྱི་ཚུལ་བཟུང་བར་བྱའོ། །རབ་བྱུང་བསྙེན་རྫོགས་ཀྱི་ཚུལ་བཟུང་བའི་དགེ་བའི་རྩ་བ་
འདིས་སངས་རྒྱས་ཀྱི་བསྟན་པ་སྤྱི་དང། ཁྱད་པར་འདུལ་བའི་བསྟན་པ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་དེ་ལ་བརྟེན་ནས་སེམས་ཅན་ཐམས་ཅད་མྱུར་དུ་མངོན་པར་རྫོགས་པར་འཚང་རྒྱ་བར་
གྱུར་ཅིག། འདི་ཡང་དགོས་པ་ཁྱད་པར་ཅན་ཞིག་ལ་དགོངས་ནས་རྗེ་བླ་མ་ཉིད་ཀྱིས་ཕྱག་བྲིས་སུ་མཛད་པའོ།། །།བློ་གྲོས་དཔག་པར་དཀའ་པའི་ལྷག་བསམ་ལས། །བཟང་པོའི་མཛད་པའི་ཆུ་འཛིན་རབ་

[008B] །གྲགས་པའི་སྐད་ཀྱིས་འབྲུག་སྒྲ་ཆེར་སྒྲོག་པ། །དཔལ་འབྱོར་དངོས་གྲུབ་ཆུ་ཆར་འབེབས་ལ་འདུད། །དེ་ཡང་རྟ་ལོ་ཟླ་བ་བདུན་པའི་ཚེས་བརྒྱར་ཀྱི་ནུབ་མོ་རྒྱལ་བ་ཐམས་ཅད་
མཁྱེན་པ་བློ་བཟང་གྲགས་པས། དབུའི་ཞྭ་གནང་བའི་རྨི་ལམ་གྱི་ལྟས་ཁྱད་པར་ཅན་བྱུང། ཡང་དུས་རེ་ཞིག་གི་ཚེ་འཇིག་རྟེན་ཆོས་བརྒྱད་ཀྱི་དབང་དུ་ཡང་སོང། དགེ་སྦྱོར་ཡང་བྱེད་སྙིང་མི་འདོད་པའི་ཚེ། བླ་མ་
ལ་གསོལ་བ་འདི་བཏབ་པོ།། བླ་མ་དྲག་པོ་འཇིགས་བྱེད་ཆེན་པོ་དེ། །སྐད་ཅིག་ཙམ་ཞིག་ཡིད་ལ་དྲན་པས་ཀྱང། །དུས་གསུམ་བདུད་རྣམས་ཐལ་བར་རློག་བྱེད་པའི། །དྲན་མཆོག་བློ་བཟང་
གྲགས་ལ་གསོལ་བ་འདེབས། །དུས་འདི་ནས་བཟུང་སྟེ་སྙོམས་ལས་སུ་མ་སོད་ཞིང་དགེ་སྦྱོར་ཡང་ཤིན་ཏུ་དམར་བ་ཅིག་བྱུང།། །།    ༈   
ཀུན་འགྱུང་བཞུགས་སོ།། ཕར་ཕྱིན་གྱི་ལམ་གྱི་རིམ་པའི་སྐྱེས་བུ་ཆུང་འབྲིང་ཆེན་པོ་གསུམ་གྱི་དམིགས་སྐོར་རྣམས་གསོལ་འདེབས་སུ་བསྒྲིགས་པ་ནི། དངོས་གྲུབ་འབྱུང་གནས་དྲིན་ཅན་བླ་མ་
དང༑ ༑དོན་གཉིས་མཐར་ཕྱིན་སྟོན་པ་བཅོམ་ལྡན་འདས། །ལུང་རྟོགས་མཐར་ཕྱིན་དམ་ཆོས་རིན་པོ་ཆེ། །རིག་གྲོལ་གཉིས་ལྡན་འཕགས་པའི་དགེ་འདུན་ཏེ། །བླ་མ་དཀོན་མཆོག་གསུམ་ལ་ཕྱག་འཚལ་ལོ། །བརྩེ་བ་ཆེན་

[009A]༄༅། །པོས་རྗེས་སུ་བཟུང་དུ་གསོལ། །འཇམ་དབྱངས་སྲས་པོ་བློ་བཟང་གྲགས་པ་དང། །དགེ་ལེགས་དཔལ་བཟང་ཆོས་ཀྱི་རྒྱལ་མཚན་དང། །ཕྱོགས་གླང་སྐྱབས་མཆོག་དཔལ་བཟང་ལ་སོགས་པའི།།
བླ་མ་རྣམས་ལ་གསོལ་བ་སྙིང་ནས་འདེབས། །བརྩེ་བ་ཆེན་པོས་རྗེས་སུ་བཟུང་དུ་གསོལ། །བླ་མའི་རྣལ་འབྱོར་སྒོམ་པར་བྱིན་གྱིས་རློབས། །དལ་འབྱོར་རྣམ་གཉིས་སྒོམ་པར་བྱིན་གྱིས་རློབས། །མི་རྟག་དགུ་ཕྲུགས་
སྒོམ་པར་བྱིན་  ྾  བཅོས་མིན་སྐྱབས་འགྲོ་སྒོམ་པར་  ྾  ལས་འབྲས་གཅེས་སྤྲས་སྒོམ་པར་  ྾  དང་པོར་བླ་མའི་རྣལ་འབྱོར་བསྒོམ་པའི་ཚེ། །བླ་མའི་བཀའ་དྲིན་དྲན་པར་བྱིན་གྱིས་  ྾  དད་གུས་སྙིང་ནས་སྐྱེ་བར་བྱིན་
བླ་མའི་གསུང་བཞིན་སྒྲུབ་པར་བྱིན་  ྾  གསུང་ལ་གཅེས་སྤྲས་བྱེད་པར་བྱིན་  ྾  རང་གི་སེམས་འདི་འཁྲུལ་བ་མ་ཤེས་པས། །བླ་མའི་སྐུ་གསུང་ཐུགས་ལ་སྐྱོན་མཐོང་སྟེ། །ལུས་ངག་ཡིད་ཀྱིས་ཉེས་པ་བསགས་
གྱུར་ནས། །མནར་མེད་དམྱལ་བར་སྐྱེ་བ་ཤིན་ཏུ་འཇིགས། །སྡུག་བསྔལ་དྲག་པོ་མྱོང་བ་བཟོད་པར་དཀའ། །འདི་ལས་སྐྱོབས་ཤིག་བླ་མ་དཀོན་མཁྱེན། །རང་ཉིད་ལོང་བ་ཐད་ལ་འཁྱམས་པ་བཞིན། །བླང་དོར་
ལམ་གྱི་གནད་རྣམས་མ་རྙེད་པས། །བླ་མའི་དྲིན་གྱིས་ཐར་ལམ་བསྟན་གྱུར་ཀྱང། །བཀའ་དྲིན་ཤིན་ཏུ་ཆེ་བར་མ་བཟུང་པས། །མནར་མེད་དམྱལ་བར་ལྟུང་བ་འདི་ལས་སྐྱོབས། །སྡུག་བསྔལ་དྲག་པོ་མྱོང་བ་གསལ་

[009B] །ཕལ་ཆེར་སྲེད་པ་འཕེལ་བར་བྱེད་པའི་རྒྱུ། །ཟས་གོས་ཁ་དྲག་སོགས་ཀྱི་བསྐྱངས་ཙམ་ལ། །བཀའ་དྲིན་ཆེན་བོའི་གཙོ་བོར་བཟུང་གྱུར་ནས། །ཆོས་ཀྱི་བཀའ་དྲིན་བོར་བ་མཐོལ་
ལོ་བཤགས། །བཀའ་དྲིན་ལོག་པར་བཟུང་བ་སླན་ཆད་སྡོམ། །ཉམ་ཐག་ང་རོས་འབོད་དོ་དཀོན་མཆོག་མཁྱེན། །ཚིགས་བཅད་གཅིག་ཙམ་ཉན་པ་ལ། །གང་གིས་བླ་མར་མི་འཛིན་ན། །ཁྱི་ཡི་སྐྱེ་བ་
བརྒྱར་སྐྱས་ནས། །རྨེ་ཤ་ཅན་དུ་སྐྱེ་བར་གསུངས། །སྡིག་པ་འདི་འདྲ་བྱུང་བ་མཐོལ་ལོ་བཤགས། །ཉམས་ཐག་ང་རོས་  ྾  མདོར་ན་ཉམས་རྟོགས་ཆེ་ཆུང་གང་སྐྱེས་ཀྱང། །དད་པ་ཆེ་ཆུང་བསྒོམ་པའི་མཐུ་ཡིན་
པས༑ ༑དངོས་གྲུབ་འབྱུང་གནས་དྲིན་ཅན་བླ་མ་ལ། །ཡོན་ཏན་བསམ་ཞིང་སྐྱོན་དུ་མི་ལྟ་བའི། །གདམས་པ་འདི་ཉིད་མཐིལ་དུ་འཛིན་པར་ཤོག་དམ་བཅའ་འདི་འདྲ་གེགས་མེད་མཐར་ཕྱིན་ཤོག་དལ་པའི་རྟེན་
བཟང་བརྙེད་པར་བྱིན་གྱིས་རློབས། །མི་ཁོམས་གནས་བརྒྱད་སྤོང་བར་  ྾  རང་འབྱོང་གཞན་འབྱོར་ཚང་བར་  ྾  དལ་འབྱོར་སྟོང་ལོག་མེད་པར་  ྾  གཏན་གྱི་བདེ་བ་སྒྲུབ་པར་  ྾  ཕྱུགས་ལས་ཁྱད་པར་ཕྱེད་པར་
དལ་འབྱོར་ཐོབ་པའི་རྒྱུ་ནི་དགེ་བ་དང། །ཁྱད་པར་ཚུལ་ཁྲིམས་རྣམ་དག་སྲུང་བ་ཡིན། །དེང་སད་ཕལ་ཆེར་དགེ་བ་མི་སྒྲུབ་ཅིང། དེ་བས་ཚུལ་ཁྲིམས་རྣམ་དག་དཀོན་པས་ན། །སླན་ཆད་དལ་འབྱོར་རྙེད་པ་ཨེ་དཀའ་

[010A]༄༅། །བསོམས། །ཕྱིན་ཆད་མི་ལུས་ཐོབ་པ་འདུག་གམ་བསོམས། །སྔོན་ཆད་མི་ཁོམས་འཁོར་བའི་གཏིང་འཁྱམས་ཏེ། །རྙེད་དཀའི་དལ་འབྱོར་ལན་གཅིག་ཐོབ་དུས་འདིར། །སྡིག་སྡུག་གཏམ་ངན་
ངན་སོང་རྒྱུ་བསྒྲུབས་ཏེ། །སླར་ཡང་ལོག་ནས་སྡུག་བསྔལ་མྱོང་བ་ཡིན། །དལ་འབྱོར་བརྙེད་པའི་ཁ་ཐབས་འདི་ལ་བསོམས། །མི་ལུས་ཐོབ་པའི་ཚུགས་ཁྱེར་འདི་ལ་བསོམས། །མི་དགེ་སྒྲུབ་ཅིང་དགེ་བ་མི་
སྒྲུབ་པ༑ ༑འདི་ལས་བླུན་པ་ཕྱུགས་ལའང་ཨེ་འདུག་སོམས། །ཚེ་འདིའི་བདེ་བ་འབའ་ཞིག་སྒྲུབ་འདོང་ན། །ཕྱུགས་ལས་རང་ཉིད་སྟོབས་རྩལ་མི་ཆུང་ངམ། །ངལ་འབྱོར་ཐོབ་པའི་དགོས་པ་འདི་ལ་བསོམས། །
མི་ལུས་ཐོབ་པའི་མདོ་སྡེ་འདི་ལ་བསོམས། །ཚེ་འདིར་ཕྱི་མའི་བྱ་བ་མ་བསྒྲུབས་ན། །དལ་འབྱོར་འདི་ནི་ཡང་ཡང་མི་རྙེད་པས། །གཏན་གྱི་བདེ་བ་སྒྲུབ་ལོང་ཨེ་ཡོད་ཡིན། །ཡོད་ན་ད་ལྟའི་དུས་འདིར་སྒྲུབ་རེ་རན། །
ངན་འགྲོའི་ལམ་ལས་ཟློག་ནའང་ཟློག་རེ་རན། །ཐར་བའི་བཙན་ས་འཛིན་ནའང་འཛིན་རེ་རན། །རན་པར་ཤེས་ཀྱང་ད་དུང་མི་སྒྲུབ་ན། །རིན་ཆེན་གླིང་དུ་ཕྱིན་པའི་ཚོང་པ་རྣམས། །ནོར་མེད་ལག་སྟོང་འགྲོ་བར་མི་འགྱུར་
རམ༑ །རང་སྙིང་རུལ་པ་རང་གིས་མ་ཚོང་རམ། །རང་ཉིད་རང་གིས་བསླུས་པར་མ་ཤེས་སམ། །མི་ཉིད་དབུས་སྐྱེས་དབང་པོ་ཚང། །ལས་མཐའ་མ་ལོག་གནས་ལ་དད། །སྟོན་པ་བྱོན་དང་དམ་ཆོས་སྟོན། །བསྟན་

[010B]གཞན་ཕྱིར་སྙིང་བརྩེའི་དལ་འབྱོར་བཅུ། །རྙེད་དཀའ་དོན་ཆེ་བྱེད་པར་བྱིན་  ྾  ལོག་པར་ལྟ་བ་འཛིན་དང་དུད་འགྲོ་དང། །ཡི་དྭགས་ཉིད་དང་དམྱལ་རང་སྐྱེ་བ་དང། །
རྒྱལ་བའི་བཀའ་མེད་པ་དང་མཐའ་འཁོབ་ཏུ། །ཀླ་ཀློར་སྐྱེ་ཞིང་གླེན་ཅིང་ལྐུགས་པ་དང། །ཚེ་རིང་ལྷ་འམ་འདུ་ཤེས་མེད་པའི་སར། །སྐྱེས་པའི་མི་ཁོམས་གནས་བརྒྱད་སྤོངས་བར་ཤོག་མི་རྟག་རྒྱུད་ལ་སྐྱེ་
བར་བྱིན་  ྾  དེས་པར་འཆི་བ་དྲན་པར་བྱིན་  ྾  མྱུར་དུ་འཆི་བ་དྲན་པར་བྱིན་  ྾  ནམ་འཆི་ངེས་མེད་དྲན་པར་བྱིན་  ྾  རེ་ས་གཞན་ན་མེད་དོ་ཆོས་ཀྱི་རྗེ། །ཉམ་ཐག་ང་རོས་འབོར་དོ་ཐུགས་རྗེས་གཟིགས། །དེ་རིང་ངེས་
པར་འཆི་བའི་མི་ཞིག་ཀྱང། །དེ་རིང་མི་འཆི་སང་ཉིན་འདི་བྱ་བསམ། །ད་ལོ་ངེས་པར་འཆི་བའི་མི་ཞིག་ཀྱང། །ད་ལོ་མི་འཆི་སང་ཕོད་འདི་དགོས་སྙམ། །ཉི་མ་རེ་བཞིན་འདི་འདྲའི་རྟག་འཛིན་སྐྱེ། །རྟག་འཛིན་དགྲ་བློས་
བཅོམ་མོ་དཀོན་མཆོག་མཁྱེན། །དེ་ཡི་མོད་ལ་མི་ཚེ་ཡེངས་བའི་ཚེ། །གློ་བུར་ཉིད་དུ་འཆི་བདག་གིས་ཁྲིད་དེ། །ཕྱི་མར་འགྲོ་དུས་སྡས་ལ་ཤི་སྦར་འཐམས། །མི་གཙང་རྫས་འཆོར་འཇིགས་པའི་གཟུགས་བྱེད་
མཐོང༑ ༑རྐང་ལག་གཡོབ་ཅིང་སྐད་ངན་སྒྲོགས་པའི་དུས། །རེས་གཞན་ན་མེད་དོ་དཀོན་མཆོག་མཁྱེན། །འདི་འདྲའི་འཆི་བདག་དགྲ་བོས་གནོན་པའི་ཚེ། །དཔུང་གིས་བཟློག་གམ་གནས་ཀྱིས་ཐུབ་བམ་ཅི་

[011A]༄༅། །གཏམ་གྱིས་གྲོལ་ལམ་ནོར་གྱིས་བསླུ་ས་ཡོད། །དེ་ལྟ་བས་ཀྱང་ཐུབ་པར་མི་འགྱུར་ན། །དེ་འདྲའི་གྲབས་ཤིག་ད་ནས་མི་བྱད་དམ། །ཟོན་ཚགས་བྱ་དགོས་ད་ལྟ་མི་བྱེད་དམ། །ནོར་
རྫས་རི་བཞིན་བསགས་པ་མདུན་བཞག་ཀྱང། །དེ་ཡི་བསེང་ནས་སྤུ་ཙམ་འཁྱེར་དབང་མེད། །གཉེན་བཤེས་བརྩེ་གདུང་ཆེ་བ་མང་འདུས་ཀྱང། །དེ་ཡི་ནང་ནས་གཅིག་ཙམ་འཁྲིད་དབང་མེད། །ལྷན་ཅིག་
ཚོགས་པའི་ལུས་འདི་བཞག་དགོས་ན། །བུ་དང་ཆུང་མ་འཁྲིད་པ་སྨོས་ཅི་དགོས། །དེ་ཚེ་ཆོས་དང་སྡིག་པ་རྣམ་གཉིས་ལས། །གཞན་པ་རང་གི་རྗེས་སུ་འབྲང་མཁན་མེད། །འགྲོ་སའང་བདེ་འགྲོ་ངན་འགྲོ་
གཉིས་སུ་དེས། །དགེ་སྡིག་གཉིས་ཀྱིས་གནས་དེར་དབང་མེད་འཁྲིར། །རང་ཉིད་འདོད་པའི་གནས་དེར་འགྲོ་དབང་མེད། །དེ་དུས་ཆོས་ལས་གཞན་གྱིས་ཨེ་ཕན་བསོམས། །འཆི་བདག་འོད་
བ་རྐྱེན་གྱིས་ཟློག་ཏུ་མེད། །རྒྱུན་དུ་ཚེ་འབྲི་ཟང་ལས་བསྣོན་པ་མེད། །གསོན་ཚེའང་ཆོས་ཀྱི་ལོང་མེད་ངེས་པར་འཆི། །འཛམ་བུ་གླིང་པའི་ཚེ་ལ་ངེས་པ་མེད། །འཆི་རྐྱེན་ཤིན་ཏུ་མང་ཞིང་གསོན་རྐྱེན་
ཉུར༑ ༑ལུས་འདི་ཉམ་ཆུང་ནམ་འཆི་ངེས་མེད་བསོམས། །དམྱལ་བའི་གནས་ལས་སྐྱོབ་པར་བྱིན་  ྾  ཡི་དྭགས་གནས་ལས་སྐྱོབ་  ྾  དུད་འགྲོའི་གནས་ལས་སྐྱོབ་  ྾  ངན་སོང་གསུམ་ལས་ཟང་

[011B]   ྾  །རེ་ས་གཞན་ན་མེད་དོ་དཀོན་མཆོག་མཁྱེན། །ཉམ་ཐག་ད་རོས་འབོད་དོ་དཀོན་མཆོག་མཁྱེན། །གཅིག་གིས་གཅིག་བསད་ཐམས་ཅད་འགྱེལ་གྱུར་ཀྱང། །སླར་ཡང་
སོས་ཤིག་ཅེས་པའི་སྒྲ་བྱུང་དུས། །སོས་ནས་སྔར་བཞིན་སྡུག་བསྔལ་མྱོང་དགོས་པའི། །དམྱལ་བ་ཡང་སོས་འདི་ལས་བསྐྱབ་ཏུ་གསོལ། །ལུས་ལ་ཐིག་ནག་བརྒྱད་དམ་བཅུ་བཏབ་
སྟེ༑ ༑མདུན་རྒྱབ་གཉིས་ནས་སོག་ལེས་གཅད་པའི་ཚེ། །ཤ་ཁྲག་ཟེགས་མ་ཕྱོགས་བཅུར་འཐོར་བ་ཡི། །དམྱལ་བ་ཐིག་ནག་འདི་ལས་བསྐྱབ་ཏུ་གསོལ། །ར་ལུག་གདོང་པ་འདྲ་བའི་རི་
ཕྲག་ཏུ༑ ༑བསྡུས་ཤིང་བཙིར་བས་དབང་པོའི་སྒོ་རྣམས་ནས། །རྣག་ཁྲག་ཆུ་སེར་འབབ་པར་བྱེད་པ་ཡི། །དམྱལ་བ་བསྡུས་འཇོམས་འདི་ལས་བསྐྱབ་ཏུ་གསོལ། །ལྕགས་ཁང་མེ་
ལྕེ་འབར་བའི་ནང་ཆུད་ཅིང། །བྲོས་པའི་སྒོ་མེད་དུ་ཞིང་འབོད་པ་དང། །ལྕགས་ཁང་ཉིས་རིམ་ནང་ནས་དུ་སྐད་སྒྲོག་དམྱལ་བ་དུ་འབོར་ཆེ་ཆུད་གཉིས་ལས་སྐྱོབས། །ལྕགས་ཁོག་འབར་
བར་ཟངས་ཞུན་འཁོལ་བའི་ནང། །འབྲས་ཆེན་བཞིན་དུ་འཚོད་པར་བྱེད་པ་དང། །ལྕགས་ལེབ་འབར་བས་ལུས་པོ་དཀྲི་བ་དང། །ལྕགས་མདུང་རྩེ་གཅིག་རྡོ་རྗེ་འབར་བ་ཡིས། །བཤང་ནས་སྤྱི་བོར་ཕུག་སྟེ་མེ་

[012A]༄༅། །འབར་བའི། །ཚྭ་བའི་དམྱལ་བ་འདི་ལས་  ྾  ཆེས་ཆེར་བཅོམ་པའི་ཤ་རུས་བྲལ་གྱུར་ཀྱང། །ལྕགས་བསྲེགས་མེ་ལྕེ་འབར་བར་གན་རྐྱལ་སྒྲེལ། །བཀྲེས་ན་ཐོ་ལུམ་འབར་བ་ཁར་
འཛུད་ཅིང། །སྐོམ་ན་ཁྲོ་ཆུ་ཁོལ་མ་ལྷུག་བྱེད་པའི། །རབ་ཏུ་ཚ་བའི་དམྱལ་བ་འདི་ལས་སྐྱོབས། །ལྕགས་མདུང་རྩེ་གསུམ་འབར་བས་ལུས་ཕུག་ལས། །མགོ་དང་ཕྲག་པར་ཐོན་ཏེ་མེ་འབར་ཞིང། །བ་
སྤུའི་ཁུང་ནས་དུད་པ་འཕྱུར་བྱེད་པའི། །ཚ་བ་ཆེན་པོའི་དམྱལ་བ་འདི་ལས་  ྾  ལྕགས་བསྲེགས་ས་གཞི་འབར་བར་ཕྱོགས་བཞི་ནས། །དམར་ནག་འཚུབས་པའི་མེ་དཔུང་འབར་བ་བཞིས། །བསྲེགས་
ཤིང་ལུས་པོ་མི་མངོན་སྡུག་སྐད་འཚེར། །དམྱལ་བ་མནར་མེད་འདི་ལས་  ྾  གངས་རིས་མཐའ་བསྐོར་འཁྱགས་སྦུགས་མུན་པའི་ཁྲོད། །བཟོད་དཀའི་རླུང་གིས་ཤ་རུས་འབིགས་བྱེད་པའི། །ཆུ་བུར་ཅན་དང་ཆུ་
བུར་རྡོལ་བ་ལས། །སྐྱེས་པའི་སྲོག་ཆགས་རྣམས་ཀྱི་ཟ་བ་ཡི། །འདི་འདྲའི་གྲང་བའི་གནས་ལས་སྐྱབ་ཏུ་གསོལ། །ཨ་ཆུ་ཀྱི་ཧུང་ཟེར་ཞིང་འབོད་པ་དང། །སྐད་ནི་མི་ཐོན་སོ་ནི་ཐམ་ཐམ་དང། །ཨུཏྤལ་ལྟར་
གས་པདྨ་ལྟ་པུ་དང། །པདྨ་ཆེན་པོ་ལྟ་བུར་གས་པ་ཡི། །གྲང་བའི་དམྱལ་བ་བརྒྱད་ལས་  ྾  མེ་མ་མུར་དང་ཆུ་ཀླུང་རབ་མེད་དང། །རོ་མྱགས་འདམས་དང་སྤུ་གྲིས་གཏམ་པའི་ལམ། །རལ་གྲི་ལོ་མའི་ནགས་ཚལ་

[012B] །ཤལ་མ་ལི་ཡི་ཤིང་གིས་འདུགས་པ་ཡི། །ཉེ་འཁོར་བ་དང་ཉེ་ཚེའི་དམྱལ་བ་ལས། །བདག་སོགས་སྐྱོབས་ཤིག་བླ་མ་དཀོན་མཆོག་མཁྱེན། །བཀྲེས་ཤིད་སྐོམ་ནས་བཟའ་
བཏུང་ཚོལ་བ་ལ། །བསྐལ་པར་བརྒྱུགས་ཏེ་ཅུང་ཞིག་རྙེད་གྱུར་ཀྱང། །མཚོན་ཆ་འབར་བས་བསྲུངས་ཏེ་སྦྱོད་དབང་མེད། །ཡི་དྭགས་ཕྱི་ཡི་སྒྲིབ་པ་ཅན་ལས་སྐྱོབས། །ཁ་ཅིག་ཁ་ནི་ཁབ་ཀྱི་མིག་ཙམ་ལ། ལྟོ་བ་རི་ཡི་
ལྟོ་ཙམ་མ་ཟིན་པ་ཕྲ། །དབུགས་ཀྱི་དྲོད་ཀྱིས་ཁ་སྣ་སྐམ་བྱེད་པའི། །ཡི་དྭགས་ནང་གི་སྒྲིབ་པ་ཅན་ལས་སྐྱོབས། །ལ་ལས་ཁ་ཟས་མེ་ལྕེ་འབར་གྱུར་ཏེ། །ཁ་དང་མགྲིན་པ་ལྟོ་བ་སྲེག་པར་བྱེད། །དབང་པོའི་སྒོ་ནས་མེ་ལྕེ་
འབར་བ་ཡི། །ཡི་དྭགས་མེ་ལྕེའི་འཁོར་ལོ་ཅན་ལས་སྐྱོབས། གླན་ལྐུགས་བཀོལ་སྦྱོད་གཅིག་ལ་གཅིག་ཟ་དང། །རང་དབང་མེད་པ་བྲན་དུ་འཁོལ་བ་དང། །གསོད་གཅོད་གཞན་གྱིས་བཅུ་ལ་ཏེ་བརྡུངས་བ་ཡི། །དུད་
འགྲོའི་སྡུག་བསྔལ་འདི་ལས་  ྾  འདི་འདྲའི་འཁོར་བའི་འཇིགས་པ་དྲག་པོ་ལས། །སྐྱོབས་པར་བྱེད་པ་དཀོན་མཆོག་སྐྱབས་འགྲོ་ཡིན། །སྐྱབས་སུ་འགྲོ་བའི་རྒྱུ་ཡང་རྣམ་གཉིས་ཏེ། །ཕྱི་ནས་དཀོན་མཆོག་ཐུགས་རྗེ་འཇུག་
བ་དང༑ ༑ནང་ནས་སྙིང་ཁོང་རུས་པའི་གཏིང་ཁོང་ནས། །བཅོས་མིན་ཞེ་ནས་བློ་ལྟོས་འགེལ་བ་ཡིན། །དཀོན་མཆོག་གསུམ་གྱིས་ཞེ་ནས་མི་སླུ་བས། །རང་ཉིད་འཇིགས་པ་ཆེ་ཆུང་གང་བྱུང་ཡང། །ཐེ་ཚོམ་མེད་པས་བླ་མ་

[013A]༄༅། །དཀོན་མཆོག་ལ། །སྙིང་ནས་བློ་ལྟོས་འགེལ་བ་གདམས་བའི་མཐིལ། །རྩེ་གཅིག་སྐྱབས་འགྲོ་བྱེད་པར་བྱིན་  ྾  །སྐྱབས་ལ་བློ་ལྟོས་ཁེལ་བར་  ྾  གྲོག་སྦུར་གཅིག་ཙམ་བསད་པའི་རྣམ་སྨིན་ལས། །སྔོན་ཆད་འགྱོད་
ཅིང་ཕྱིན་ཆད་མ་བསྡམས་ན། །རྡུལ་བསགས་རི་རབ་འཆི་ཁར་དམྱལ་བའི་རྒྱུ། །ལས་འབྲས་འདི་ནི་རང་གི་བགོས་སྐལ་སྦྱོང། །ལས་འབྲས་ཡིད་ཆེས་ཁེལ་བར་  ྾  བླང་དོར་ཚུལ་བཞིན་སྒྲུབ་པར་  ྾  ཕྱི་ཡི་ལོ་ཏོག་འབྲས་
བུའི་འཕེལ་སྟོབས་ལས། །ནང་གི་དགེ་སྡིག་ཤིན་ཏུ་འཕེལ་སྟོབས་ཆེ། །མདོར་ན་མི་དགེ་ཆེ་ཆུང་གང་སྤྱང་ཀྱང། །ངན་སོང་གསུམ་པོ་འདི་ལས་འགྲོ་ས་མེད། །དེས་ན་དགེ་དང་མི་དགེ་ཆུང་དུ་ལའང། །སྤང་བླང་གཅེས་
སྤྲས་བྱེད་པར་བྱིན་གྱིས་རློབས། །མདོར་ན་དལ་འབྱོར་མི་ལུས་ཐོབ་དུས་སོར། །དང་པོར་བླ་མའི་རྣལ་འབྱོར་སྒོམ་པ་ནས། །དཀོན་མཆོག་གསུམ་གྱི་སྐྱབས་འགྲོ་སྒོམ་པའི་བར། །རྒྱུད་ལ་སྐྱེས་ནས་ལས་འབྲས་ལ་གུས་
པས༑ ༑ངན་སོང་གསུམ་གྱི་སྡུག་བསྔལ་ལས་ཐར་པའི། །ཐར་པའི་གྲོང་དུ་འཇུག་པར་བྱིན་  ྾  སྐྱེས་བུ་འབྲིང་གི་དམིགས་རིམ་གྱི་གསོལ་འདེབས་ནི། །མི་ཡི་སྡུག་བསྔལ་འདི་ལས་སྐྱབ་ཏུ་གསོལ། །ལྷ་ཡི་སྡུག་
བསྔལ་འདི་ལས་  ྾  རྟེན་འབྲེལ་འཁོར་ལོ་འདི་ལས་སྒྲལ་དུ་གསོལ། །ལས་དང་ཉོན་མོངས་དམག་དཔུང་ཟློག་ཏུ་གསོལ། །གཙོ་བོར་དར་འཛིན་དགྲ་བོ་གཞོམ་དུ་གསོལ། །རེ་ས་གཞན་ན་མེད་དོ་དཀོན་མཆོག་མཁྱེན། །

[013B] །མུན་ཁུང་གཅོད་རོང་འདྲ་བར་གནས་བཅས་ཤིང། །སྐོམ་པས་གདུང་ཚེ་ཁ་སྙིང་ལྕེ་སོགས་སྐམ། །ལས་ཀྱི་རླུང་གིས་མགོ་འཇུག་ལོག་སྟེ་ངེད། །
རུས་པའི་འཁོར་ལོས་བཙིར་ཏེ་ལྷུང་བ་ཡི། །སྐྱེ་བའི་སྡུག་བསྔལ་འདི་ལས་སྐྱབ་ཏུ་  ྾  གཞོན་ཤ་གསར་པ་ཤིན་ཏུ་སྲན་མེད་པ། །འཇམ་ཞིང་འབོལ་བའི་དར་ཟབ་སྦུགས་ལྷུང་ཀྱང། །ཚེར་མའི་ནགས་
ཚལ་མཐུག་བོར་ལྷུང་སྙམ་པའི། །སྐྱེ་བའི་སྡུག་བསྔལ་འདི་ལས་  ྾  མགོ་བོ་སྤྲ་བའི་མེ་ཏོག་ལྟར་དཀར་ཞིང། །དཔྲལ་བར་དྲས་གང་ན་གོག་པོ་ལྟ་བུར་གྱུར་མིག་འབྲས་སྐོང་ཞིང་མིག་ལྤགས་
ཕྱིར་ལ་འཕྱར། །ཁ་འགགས་སྨྲ་ན་ལྕེ་ལྡིབ་ལྕེ་དབང་ཉམས། །ཟས་བཅུང་མི་ཚོར་ལུས་ཀྱི་སྟོབས་བྲི་བའི། །རྒས་པའི་སྡུག་བསྔལ་འདི་ལས་  ྾  སྔོད་ན་ཕྱིར་ལ་འགྱེལ་ཞིང་ལྡད་བའི་ཚེ། །ཤིང་རྩ་འདོན་
པ་ལྟ་བུའི་འབད་རྩོལ་དགོས། །རྐེད་པ་སྒུར་ཞིང་འགྲོ་ན་བུབ་པར་བྱེད། །ཤ་པགས་བྲི་ཞིང་བཞིན་གྱི་མདངས་རྣམས་ཡེལ། །སྐྱེ་བོ་ཀུན་གྱི་ཡིད་དུ་མི་འོང་བའི། །རྒས་པའི་སྡུག་བསྔལ་འདི་ལས་
གཉིད་ཀྱིས་ནོན་ཚེ་ཉལ་བར་འདོད་མོད་ཀྱང། །ལོག་པའི་དབང་མེད་ལངས་ཏེ་འཆག་དགོས་ཤིང། །གཉིད་ཀྱིས་དབེན་ཏེ་སང་སང་བྱེད་འདོད་ཀྱད། །སྨན་མ་ཞུ་བས་མཐུག་པོའི་གོས་ཀྱིས་མནན། །གཡོ་འགུལ་མེད་པར་ཉལ་ཏེ་

[014A]༄༅། །འདུག་དགོས་པའི། །ན་བའི་སྡུག་བསྔལ་འདི་ལས་  ྾  རང་ཉིད་འདོད་པའི་བཟའ་བཏུང་མི་སྟེར་བར། །མི་འདོད་པ་ཡི་སྨན་རྣམས་ནན་བླུད་བྱེད། །བཟོད་དཀའ་རྩུབ་
མོའི་དཔྱད་ཀུན་བསྟན་དགོས་ཤིང། །སྨན་པས་ངན་སྐྱུགས་བཞིན་དུ་བོར་གྱུར་ཏེ། །ཕྱི་མར་གདེངས་དྲོད་མེད་པར་འགྲོ་འཚེར་བའི། །ན་བའི་སྡུག་བསྔལ་འདི་  ྾  ལུས་དང་ལོངས་སྤྱོད་འཁོར་དང་ཉེ་དུ་
སོགས༑ ༑ཡིད་འོང་སྔོན་ཆད་འགྲོགས་པ་ཀུན་བོར་ཏེ། །གཅིག་པུར་འགྲོ་བ་མཐོང་ནས་གདུངས་པ་དང། །གནང་གཅོད་སྡུག་བསྔལ་དང་ངས་སྐྲག་མྱོང་དགོས་པའི། །འཆི་བའི་སྡུག་བསྔལ་འདི་
ལས་  ྾  རེ་ས་གཞན་ན་  ྾  ཉམ་ཐག་ད་རོས་  ྾  མི་སྡུག་པ་དང་འཕྲད་པའི་སྡུག་བསྔལ་དང། །ཡིད་དུ་འོང་དང་བྲལ་བའི་སྡུག་བསྔལ་དང། །བཙལ་ཏོ་མརྙད་པ་ཡི་སྡུག་བསྔལ་དང། །མདོར་ན་ཕུང་པོ་ལྔ་ཡི་
སྡུག་བསྔལ་དང། །སྡུག་བསྔལ་བརྒྱད་པོ་འདི་ལས་  ྾    ྾    ྾  ཅུང་ཞིག་ཙམ་ཡང་འབྲལ་བར་མི་ཕོད་པའི། །བུ་སྡུག་ཡིད་འོང་དེ་ཡང་ནམ་ཞིག་ཚེ། །མིང་ཙམ་ཐོས་ཚེ་རང་གི་སྙིང་འགས་ཤིང། །སྐྱེ་བ་སྔ་མའི་མ་
དང་དགྲ་བོ་ཡང། །ཕྱི་མར་བུ་དང་གཉེན་དུ་འགྱུར་བ་ཡི། །ངེས་པ་མེད་པའི་སྡུག་བསྔལ་འདི་ལས་སྐྱོབས། །སྔོན་ཆད་ཤ་ཟོས་རུས་བ་རི་རབ་ཙམ། །མ་ལས་འཐུངས་བའི་ནུ་ཞོ་རྒྱ་མཚོ་ཡིས། །གཞལ་བར་དཀའ་

[014B] །རྣམ་རྒྱལ་ཁང་པར་གྲངས་མེད་གནས་གྱུར་ཀྱང། །ད་དུང་བཟའ་བཏུང་གནས་ཀྱིས་མ་ཚམ་པའི། །ངོམས་པ་མེད་པའི་སྡུག་བསྔལ་འདི་ལས་
སྐྱོབས༑ ༑སེམས་ཅན་རེ་རེའི་ལུས་བླངས་དོར་བ་ཡི། །རུས་པ་ལྷུན་པོ་བས་ཀྱང་ཆེ་བས་ན། །ཡིད་བརྟན་མེད་པ་སྔོན་ཆད་བླངས་པའི་ལུས། །ཡང་ཡང་འདོར་བའི་སྡུག་བསྔལ་འདི་ལས་  ྾    ྾    ྾  རང་
ཉིད་གང་ལས་སྐྱེས་པའི་མ་འདིས་ཡང། །མ་ཞེས་ས་གཞི་ཆེན་པོ་རྒྱ་ཤུག་གི་ཚིག་གུ་ཙམ་གྱི་རི་ལུས་བགྲངས་གྱུར་ཀྱང། །ས་གཞི་མཛད་ཅིང་མ་ཟད་ལ་མཐའ་མེད་ །བརྒྱུད་དེ་ཡང་ཡང་ཉིད་མཚམས་
སྦྱར་བ་ཡི། །སྡུག་བསྔལ་འདི་ལས་སྐྱོབས་ཤིག་ཐུགས་རྗེ་ཅན། །ཚངས་དང་བརྒྱ་བྱིན་ཐོབ་ཀྱང་མནར་མེད་ལྷུང། །འཁོར་ལོས་བསྒྱུང་རྒྱལ་ཉིད་དུ་གྱུད་ནས་ཀྱང། །འཁོར་བའི་ཡང་བྲན་ཉིད་དུ་གྱུར་དགོས་
ན༑ ༑ཚེ་འདིའི་མངའ་ཐང་དཔལ་འབྱོར་སྙན་གྲགས་སོགས། །མཐོན་པོ་དམའ་བར་འགྱུར་བ་སྨོས་ཅི་དགོས། །སྡུག་བསྔལ་འདི་ལས་  ྾  འཇིགས་སྐྲག་ཉམ་ང་སྡུག་བསྔལ་མྱོང་དགོས་པའི། །ཐོག་
མར་སྐྱེ་ཞིང་ཐ་མར་འཆི་བ་ཡི། །གྲོགས་མེད་རང་ཉིད་གཅིག་པུར་འགྲོ་བས་ན། །དགོས་དུས་བསླུ་བས་གྲོགས་ལ་ཡིད་བརྟན་མེད། གྲོགས་ཀྱི་སྡུག་བསྔལ་འདི་  ྾  སྡུག་བསྔལ་འདི་ལས་སྐྱོབས་ཤིག་ཐུགས་རྗེ་ཅན།།

[015A]༄༅། །ཚ་བའི་རྨལ་དུག་ཆུས་སྦགས་པ་བཞིན། །བཟོད་དཀའི་སྡུག་བསྔལ་དྲག་པོ་མྱོང་བཞིན་པའི། །མོད་ལ་སྡུག་བསྔལ་གཞན་ཞིག་མྱོང་དགོས་པའི། །སྡུག་བསྔལ་གྱི་ཡང་སྡུག་བསྔལ་
འདི་ལས་སྐྱོབས་  ྾    ྾  སྐྱེས་པའི་སྡུག་བསྔལ་ལོག་སྟེ་འགྲངས་བ་ཡི། །དང་པོར་སྐྱེ་བའི་སྡུག་བསྔལ་ཕྲ་མོ་འདི། །ཤིན་ཏུ་ཕྲ་བའི་བདེ་བར་འཁྲུལ་མོད་ཀྱང། །ཕྱི་ཕྱིར་སྡུག་བསྔལ་ཆེ་བར་གྱུར་པ་ཡི། །འགྱུར་བའི་
སྡུག་བསྔལ་འདི་ལས་  ྾    ྾    ྾  སྡུག་བསྔལ་གཞིར་གྱུར་ཉེར་ལེན་ཕུང་པོ་འདི། །དང་པོར་མངལ་དུ་སྐྱེ་བས་སྡུག་བསྔལ་ཞིང། །བར་དུ་ན་རྒ་འཆི་བས་སྡུག་བསྔལ་ཞིང། །ཐ་མར་འདོང་བའི་སྡུག་བསྔལ་འབྱུང་བའི་གནས། །
འདུ་བྱེད་ཕུང་པོའི་སྡུག་བསྔལ་འདི་  ྾  ལྷ་ཡི་དཔལ་འབྱོར་ཕུན་ཚོགས་མཐོད་བའི་ཚེ། །ཕྲག་དོག་དབང་གིས་ཡིད་གདུང་འཐབ་རྩོད་བྱེད། །མགོ་དང་ཡན་ལག་གཅོད་ཅིང་འབྲལ་བ་དང། །རྟེན་ངེས་གནས་ལུགས་མཐོང་
ལ་སྒྲིབ་པ་ཅན། །ལྷ་མིན་སྡུག་བསྔལ་འདི་ལས་  ྾    ྾    ྾  ལུས་ཀྱི་ཁ་དོག་མི་སྡུག་འགྱུར་བ་དང། །སྟན་ལ་མི་དགའ་མེ་ཏོག་ཕྲེང་རྙིངས་དང། །གོས་ལ་དྲི་མ་ཆགས་དང་ལུས་ལ་ནི། །སྔོན་ཆད་མེད་པའི་རྡུལ་འབྱུང་ཞེས་བགྱི་བ།།
འཆི་ལྟས་རྣམ་ལྔ་མཐོང་སྟེ་སྡུག་བསྔལ་བའི། །འཆི་འཕོའི་སྡུག་བསྔལ་འདི་ལས་  ྾    ྾    ྾  སྔོན་ཆད་བསགས་པའི་བསོད་ནམས་དཔལ་འབྱོར་ཀུན། །ལྷ་ཡི་གནས་སུ་དགའ་བདེའི་དཔལ་གྱིས་ཟད། །བག་མེད་དབང་

[015B] །ངན་འགྲོར་སྐྱེ་བའི་སྡུག་བསྔལ་མྱོང་འགྱུར་པའི། །འོག་ཏུ་ལྟུང་བའི་སྡུག་བསྔལ་འདི་ལས་  ྾    ྾    ྾  བསོད་ནམས་ཆེ་ཆུང་དབང་གིས་འགའ་ཞིག་གི་གཞན་གྱི་
དཔལ་འབྱོར་ཕུན་ཚོགས་མཐོང་བའི་ཚེ། །བློ་འཁུམས་ཡི་མུག་དཔའ་གོང་སྡུག་བསྔལ་དང། །ལྷ་མ་ཡིན་གྱིས་དཔའ་འཕྲོག་ལུས་བཅད་པའི། །འཐབ་རྩོད་སྡུག་བསྔལ་འདི་ལས་  ྾    ྾    ྾  རང་གི་འཁོར་དང་ལོངས་སྤྱོད་
འབྱོར་པ་ལའང། །སྤྱོད་དབང་མེད་པར་རིང་པོའི་གནས་ཤིག་ཏུ། །བཀྲག་ཅིང་སྤྱུགས་པའི་སྡུག་བསྔལ་འདི་ལས་སྐྱོབས། །མདོར་ན་ལྷ་ཡི་སྡུག་བསྔལ་འདི་  ྾    ྾    ྾  མ་རིག་གིས་བསགས་ལས་ཀྱི་རླུང་ཤུགས་
ཀྱི༑ ༑རྣམ་ཤེས་མངའ་འཇུག་མིང་གཟུགས་སྐྱེ་མཆེད་དྲུག་རེག་ཚོར་སྲེང་གྲུབ་སྲེང་པ་རྣམ་གསུམ་གྱིས། །ངེས་མེད་ལའང་སྲིང་པའི་ས་བོན་བཏབ། །ལེན་སྲིད་སྐྱེས་ནས་རྒ་ཤིའི་བར་རྣམས་སུ། །གསོ་བའི་
སྡུག་བསྔལ་ཕུང་པོ་འདི་ལས་  ྾    ྾    ྾  དེས་ན་རྣམ་ཤེས་མངལ་དུ་ནམ་ཞུགས་ཀྱི། །སྐྱེ་བ་ཕྱི་མའི་ཕུང་པོ་འཕེན་བྱེད་དང། །འགྲུབ་བྱེད་དབང་གིས་འཁོར་བའི་རྒྱ་མཚོ་འདིར། །གཅིག་ནས་བརྒྱུད་དེ་གཅིག་ཏུ་འཁོར་བ་
ཡི༑ ༑རྟེན་འབྲེལ་སྲིད་པའི་འཁོར་ལོ་འདི་ལས་  ྾    ྾    ྾  འཁོར་བའི་སྡུག་བསྔལ་དྲག་པོ་འདི་ཉིད་ལས། །ཐར་པ་འདོད་ན་ཁྱིམ་གྱི་བྱ་བ་རྣམས། །སྤངས་ཏེ་རབ་ཏུ་བྱུང་བའི་ཁྲིམས་བསྲུངས་ནས། །སྡུག་བསྔལ་འདི་ཀུན་འབྱུང་བའི་

[016A]༄༅། །ལས་ཉོན་གྱི། །དྲི་མས་ནམ་ཡང་གོས་པ་མེད་པར་ཤོག་མདོར་ན་སྐྱེས་བུ་ཆུང་ངུར་སྨིན་བྱས་ནས། །དན་སོང་གསུམ་གྱི་སྡུག་བསྔལ་ལས་ཐར་ཞིང། །ལྷ་དང་ལྷ་མིན་མི་ལའང་ཡིད་ལོག་སྟེ།།
བདེ་འགྲོ་གསུམ་གྱི་སྡུག་བསྔལ་འདི་ལས་ཀྱང། །བརྒལ་བའི་ཐར་པའི་གྲོང་དུ་འཇུག་པར་ཤོག་རེ་ས་གཞན་ན་  ྾  ཉམ་ཐག་  ྾  བྱང་ཆུབ་སེམས་མཆོག་སྐྱེ་བར་བྱིན་གྱིས་རློབས། །ཐེག་པ་ཆེན་པོར་ཆུང་པར་བྱིན་
ཕར་ཕྱིན་དྲུག་ལ་སློབ་པར་  ྾  ཁྱད་པར་ཞི་ལྷག་སྒོམ་པར་  ྾  རེ་ས་གཞན་ན་མེད་དོ་ཆོས་ཀྱི་རྗེ། །བརྩེ་བ་ཆེན་པོས་རྗེས་སུ་བཟུང་དུ་གསོལ། །ཇོ་བོའི་མན་ངག་རྒྱུ་འབྲས་བདུན་མ་དང། །ཞི་བ་ལྷ་ཡི་བདག་གཞན་
བརྗེ་བ་ལ། །བརྟེན་ནས་བྱང་ཆུབ་སེམས་མཆོག་སྐྱེ་བ་དང། །སྐྱེས་ནས་ཐེག་པ་ཆེན་པོར་ཚུད་པ་དང། །ཚུད་ནས་ཕྱིན་དྲུག་བྱ་བ་ཚུལ་བཞིན་དུ། །ཉམས་སུ་ལེན་པར་བྱིན་གྱིས་རླབ་ཏུ་གསོལ། །སེམས་སྐྱེད་ལྷག་
བསམ་བྱམས་པ་སྙིང་རྗེ་དང། །དྲིན་བཟོ་དྲིན་དྲན་འགྲོ་ཀུན་མར་ཤེས་དང། །སངས་རྒྱས་སྐྱེད་བྱེད་རྒྱུ་འབྲས་བདུན་པོ་འདི། །སྐྱེ་ཞིང་ཁྱབ་པར་སེམས་ཅན་རེ་རེ་ཡང། །ཐོག་མ་མེད་པའི་མ་རུ་ཤེས་པར་ཤོག་རེ་ས་གཞན་
ཉམ་ཐག་  ྾  བདག་ལ་གཅེས་པར་བཟུང་བས་བདག་དོན་སྒྲུབ། །བསྒྲུབ་པའི་འབྲས་བུ་གཡོ་སྒྱུ་མི་དགེ་བསགས། །བསགས་པའི་འབྲས་བུས་འཁོར་བའི་སྡུག་བསྔལ་མྱོང། །མྱོང་པའི་རྩ་བ་ཐོག་མ་མེད་པ་ནས། །

[016B]རེ་ས་  ྾  ཉམ་ཐག་  ྾  གཞན་ལས་གཅེས་པར་བཟུང་བས་གཞན་བདེ་བསྒྲུབས། །བསྒྲུབས་པའི་ཕྱིར་དུ་དཀར་བོ་དགེ་བ་བསགས། །བསགས་པའི་
འབྲས་བུས་ཐར་པའི་བདེ་བ་མྱོང། །མྱོང་བའི་རྩ་བ་གཞན་ལ་གཅེས་འཛིན་འདི། །རྒྱུད་ལ་སྐྱེས་ནས་འབྲལ་བ་མེད་པར་ཤོག་ཚེ་རབས་བརྒྱུད་ཏེ་དོན་ཆེན་སྒྲུབ་པ་ལ། །འབྱོར་པ་ཕུན་ཚོགས་དལ་བའི་རྟེན་བཟང་
དང༑ །འཁོར་བརྩོན་བྱ་བ་གང་བརྩམས་འགྲུབ་པའི་རྒྱུ། །སྦྱིན་དང་ཚུལ་ཁྲིམས་བཟོད་དང་བརྩོན་འགྲུས་ལ། །ཚེ་འདིར་ཚུལ་བཞིན་ཉམས་ལེན་བྱེད་པ་ཤོག། འདི་རྗེ་ཉིད་དགུང་ལོ་བཅོ་ལྔ་བཞེས་བའི་ཚེ་དབེན་ས་ཆོས་
ཀྱི་ཕོ་བྲང་དུ་ཕྱག་བྲིས་སུ་བཏབ་པའོ།། །།ཞི་གནས་ཀྱི་དམིགས་སྐོར་ནི། བྱིང་རྒོད་རྣམ་གཉིས་སྤོང་བར་བྱིན་གྱིས་རློབས། །དྲན་དང་ཤེས་བཞིན་བསྟེན་པར་བྱིན་གྱིས་རློབས། །གསལ་ལ་མི་རྟོགས་
འབྱོང་སཾ་པར་  ྾  ཤིན་སྦྱངས་རྣམ་གཉིས་སྐྱེ་བར་  ྾  རེ་ས་  ྾  བརྩེ་བ་ཆེན་པོའི་  ྾  དང་པོར་མཐུན་རྐྱེན་ཚང་བའི་གནས་བཙལ་ཏེ། །འདོད་ཆུང་ཆོག་ཤེས་བྱ་བ་རྣམ་མང་སྤང། །ཚུལ་ཁྲིམས་རྣམ་
དག་འདོད་པའི་ཉེས་དམིགས་བསམ། །རྐང་པ་ལག་པ་རྐེད་པ་གསུམ། །སོ་མཆུ་ལྕེ་རྣམས་སྡོམས་པས་བཞི། །མགོ་མིག་ཕྲག་པ་དབུ་དང་བཞི། །རྣཾ་པར་སྣང་མཛད་ཆོས་བརྒྱད་ཡིན། །རྒྱུ་དྲུག་ཚང་ཞིང་བརྒྱད་ལ་ལེགས་གནས་

[017A]༄༅། །ཏེ༑ །ཕན་ཡོན་བྶཾ་རྗེས་གང་འཚམ་རྣཾ་སྤྱོད་དང། །དང་པོར་རགས་ཤིང་ཕྱིས་ནས་ཕྲབ་ཡི། །དངོས་སྐུའི་དབུ་ནས་རིམ་བཞིན་འགའ་བསམས་རྗེས། །སྤྱི་བསམ་ཆ་ཕྱེད་ཙམ་ལའང་ཡིད་
བཟུང་ཕྱིས། །ཁ་དོག་བོགས་འདོན་གསལ་བར་བྱིན་གྱིས་རློབས། །སྐུ་མེད་གང་ཤར་ཅིག་ལའང་མ་གྱུར་པར། །གཟུང་བས་གནས་ཙམ་སྐྱེ་ཡང་གསང་སྔགས་དང། །སྐུ་ལ་དམིགས་འདི་
འཛོད་འདྲ་མ་ཐོབ་བར། །ལྷ་ཡི་རྣམ་པ་ཅི་འཆར་འབང་པ་དང། །མ་ངེས་བཞི་སྤང་རྩ་བའི་དམིགས་རྟེན་ལ། །འགྱུར་མེད་བརྟན་པ་ཐོབ་པར་  ྾  དམིགས་རྟེན་གསལ་བཏབ་མ་མཐའི་གང་ཤར་ཉིང།།
ཚིར་གཟུང་འཛིན་སྟངས་ཤུགས་བསྐྱེད་འཕང་བསྟོད་ཅིང། །ཡིང་གླང་དམིགས་པའི་ཀ་བ་ལ་བཏགས་ཏེ། །འདི་ལྟར་བཏགས་སྙམ་དེ་ལས་མ་བཅོས་པར། །ཐུ་རེ་བ་ཡི་དྲན་པ་མ་ཉམས་པ། །དེ་ཤུགས་
མ་ཆད་རྒྱུན་དུ་སྐྱོང་བར་ཤོག་ཡིད་གླང་འཁྱོག་འགྲོ་དམིགས་པའི་ཀ་བ་ལས། །དང་པོར་ཡེངས་པ་འགོག་པའི་དྲན་བཟང་དང། །དེ་རྟིང་དྲན་ནས་རིག་པའི་ཤེས་བཞིན་གྱིས། །ངར་གསལ་གནས་པའི་མི་
རྟོག་གཉིས་ལྡན་གྱིས། །རིམ་གཉིས་གེགས་ཀྱི་གཙོ་བོ་བྱིང་རྒོད་གཉིས། །སེལ་བའི་མཐུན་རྐྱེན་རྣམ་གཉིས་སྐྱེ་བར་ཤོག་དྲན་པའི་འཛིན་སྟངས་དམ་གསལ་འདི་བོར་བའི། །ཧད་སྒོམ་འདི་ལའང་ཤེས་

[017B] །དམིགས་རྟེན་སེམས་འདི་གསལ་བ་ཙམ་སྲིད་ཀྱང། །དེས་པའི་དར་ཐོན་གསལ་བའི་དྲན་བཟང་འདི། །མེད་ན་བྱིང་བ་ཕྲ་མོ་མི་ཁེགས་པས། །གསུང་
བཞིན་དྲན་པ་རྟེན་ཚུལ་བྱེད་པར་ཤོག་དེ་ཚེ་ཤེས་པ་ཉག་ཉོག་འཐིབ་པ་ཡ། །བྱིང་བའི་རྒྱུར་གྱུར་རྨུགས་པ་མེད་ཙམ་ལ། །བྱིང་བ་མེད་པར་བཟུང་ནས་བྱིང་རྨུགས་གཉིས། །མ་ཕྱེད་པ་ཡི་གནས་ཆ་
རྐྱང་བ་ལ། །སྒོམ་དུ་འཁྲུལ་པ་སྤངས་ནས་གཉིས་ལྡན་གྱི། །དམིགས་པ་མ་བརྗེད་དྲན་པ་སྟེན་པར་ཤོག་ཤེས་པ་བཟེངས་བསྟོད་སྒྲིམ་སྟེ་མི་རྟོག་པར། །བཞག་ཚེ་གནས་ཆ་རྒྱུན་མཐུད་མ་ཐུབ་ཅིང། །
སྨད་གླང་གནས་ཆ་མྱུར་བོར་སྐྱེ་མཐོང་སྟེ། །བྱིང་སྐྱེས་སྒོམ་དུ་འཁྲུལ་ནས་གློང་རབ་ལ། །སྒོམ་རབ་མཐིལ་དུ་སྒྲོག་པའི་བླུན་སྐད་འདི། །སྤངས་པའི་ཞི་གནས་སྐྱོན་མེད་སྒོམ་པར་ཤོག་བསྒྲིམས་དྲགས་
རྒོད་ཆེས་གནས་ཆ་སྐྱེ་དཀའ་ཞི། །གློད་གྲེགས་བྱིང་ཆེས་ངར་གསལ་ཆ་སྐྱེ་དཀའ། །མཚམས་ཀྱང་ཟིན་དཀའ་གློད་ཚེ་བྱིད་སྐྱེ་གསུང། །གློང་རབ་སྒོམ་རབ་ཡིན་ན་དཀའ་རྒྱུ་མེད། །དེས་ན་སྒོམ་ཚད་རྟུལ་
བའི་རྒྱུར་འགྱུར་ཏེ། །བཤགས་སྡོམ་དགོས་པ་འདི་ལས་སྐྱབས་སུ་གསོལ། །དྲན་དར་འཕེལ་ནས་རིང་དུ་གནས་བཞིན་པའི། །ངང་ནས་ཤུགས་ངར་མ་ཟད་ཙམ་བར་བོར། །བྱ་ར་གྱེར་ཅིང་དམིགས་པ་

[018A]༄༅། །ཡང་ཡང་དུ། །དྲན་ཙམ་དྲན་བར་བྱས་ཏེ་དམིགས་པ་ལས། །མ་ཡེངས་མ་བརྗེད་དྲན་པའི་སྟོབས་རྒྱས་ནས། །དྲན་སྟོར་བརྗེད་ངས་སེལ་བར་བྱིན་  ྾  སྐྱོང་ཚུལ་འདི་དང་དྲན་པ་ཚིར་བཟུང་པའི། །ངང་ནས་བྱ་
ར་དགོས་ཀྱི་སྐྱོང་ཚུལ་ལས། །གེགས་སྐྱེའི་གྲབས་རིག་སྐྱེས་པ་མྱུར་རྟོགས་པའི། །ཤེས་བཞིན་འཕལ་ནས་གེགས་ཀྱིས་དུས་འདས་པ། །མ་ཚོར་སྐྱོན་མང་རིང་པོར་སྒོམ་སྙམ་པའི། །ཚེ་ཟང་སྟོང་སྒོམ་
མེད་པར་བྱིན་  ྾  རང་གི་སྒོམས་ཕེར་བརྗེད་སྐྱེས་གེགས་མི་རྟོགས། །མ་བརྗེད་ཀྱང་གེགས་སྐྱེ་སླ་མྱུར་མི་རྟོགས། །དྲན་ཤེས་སྟོབས་གཅོད་གེགས་གཉིས་གཅོད་དཀའ་ཞིང། །ཁྱད་པར་བརྗེད་ཚེ་
མྱུར་པོར་མི་རྟོགས་པས། །མ་བརྗེད་པ་ལས་དྲན་པ་ཐུན་ཆུང་བར། །དྲན་པའི་སྐྱོང་ཚུལ་སྔར་བཞིན་སྟེན་པར་ཤོག་ཆགས་དང་དགེ་བཞན་སྒོ་ནས་གཡེང་རྒོད་འཕྲོ། །མི་དགེ་དགེ་དང་བྱིང་དགེ་ལུང་མ་
བསྟན༑ ༑རྨུགས་པ་གཏི་མུག་ཆར་གཏོགས་ལུས་དང་སེམས། །ལྕི་ཞིང་ལས་སུ་མི་རུང་བྱིང་བ་ནི། །སེམས་ཀྱིས་དམིགས་པ་གསལ་བར་མི་མཐོང་བས། །མཁས་པའི་གསུང་བཞིན་ལེགས་པར་
ཕྱེད་པར་ཤོག་བྱིང་ཞུམ་ཅིག་ཏུ་བསྒྱུར་ཡང་ཡི་ཤི་བའི། །ཞུམ་དང་མི་གཅིག་སྒོམ་ཆེན་ཕལ་ཆེ་བ། །འཕྲོ་མང་གནས་ཤིང་གསལ་དྭངས་མང་པའི་སེམས། །རྨུགས་བྱིང་འཁྲུལ་ནས་དང་པོར་གེགས་

[018B] །བར་དུ་མ་རིག་ཐ་མར་སྤོར་བའི་ཐབས། །རྩོལ་མེད་ངན་གོམས་འདི་ལས་སྐྱབ་ཏུ་གསོལ། །བྱིང་རྒོད་རྒྱ་ཚོགས་ཤེས་ན་ཐུན་མཚམས་ཀྱི། །ཉམས་ལེན་གྱིས་གཅོད་མང་དྲག་རྒྱུན་རིང་པའི། །རྒོད་གཡེང་
རགས་པ་སྐྱོ་ཤས་ངེས་འབྱུང་དང། །གཡེང་བའི་རྒྱུ་ཡི་ཉེས་དམིགས་བསྒོམས་པས་སེལ། །ཤས་ཆུང་རྒྱུན་ཁུད་ནང་དུ་འཇོག་པས་སྤོང། །རྒོད་པ་ཕྲ་རགས་འདི་ལས་  ྾  དམིགས་པ་མི་གསལ་སེམས་ལ་མུན་
བབས་པ། །ལྟ་བུའི་རྨུགས་པ་སྲབ་ཐུག་སྣང་ཡིད་བྱེད། །འཆག་སོགས་ཀྱིས་སྤོང་ཡང་ཡང་འབྱུང་བ་ཡི། །བྱིང་མཐུག་ཕན་ཡོན་སྤྲོ་དགོས་གཟེངས་བསྟོད་དང། །ཕྲ་མོའི་འཛིན་སྟངས་གྲིམས་ཤིང་དམ་པས་
སེལ༑ ༑བྱིད་བ་ཕྲ་རགས་འདི་ལས་སྐྱབ་ཏུ་  ྾  ཐོག་མར་རྒོད་གཡེངས་རགས་པ་ལོག་པའི་ཚེ། །གནས་ཆ་ཆུང་སྐྱེ་དེ་ཚེ་བྱིད་ཟིན་འབད། །ཤུགས་སྟོན་སླར་ཡང་རྒོད་ཕྲའི་ཟོན་ལ་འབད་
དེ་ལོག་གནས་ཆ་ཆེ་སྐྱེ་དེ་ཚེ་ཡང། །ཤིན་ཏུ་ཕྲ་བའི་བྱིང་སྐྱེ་གཅོད་པ་སོགས། །ཕྲ་ཞིང་ཕྲ་བའི་བྱིང་རྒོད་སྤོང་བར་ཤོག་ཕྲ་ཞིང་ཕྲ་བའི་གེགས་ཀྱིས་དབེན་པའི་ཚེ། །སྔར་བཞིན་གེགས་ཟོན་རྩོལ་
བ་བཏང་སྟེ་གློང། །སྒོམ་ནས་སྐྱེས་ཚེ་གློང་རབ་ཤེས་འདི་ལས། །གཞན་དུ་གཡེངས་འགྱུར་འདིར་ནི་གེགས་ཟོན་གྱིས། །རྩོལ་བ་གློང་ཀྱི་འཛིན་སྟངས་དར་གློང་མིན། །བཏང་སྙོམས་སྒོམ་པར་  ྾  བདག་

[019A]༄༅། །མེད་རྣམ་གཉིས་སྒོམ་པར་  ྾  སྟོང་ཉིད་ལྟ་བ་རྟོགས་པར་  ྾  མཐའ་བྲལ་དབུ་མ་རྙེད་པར་  ྾  སྣང་བ་སྒྱུ་མར་འཆར་བར་  ྾  རེ་ས་  ྾  ཉམ་ཐག་  ྾  རང་ཉིད་རྨི་ལམ་སྒྱུ་མར་ཤར་
བ་ལས༑ ༑ལོག་པར་བཏགས་ཀྱང་ཁོ་བོ་ལྷག་སྙམ་པའི། །ང་འོ་སྙམ་པའི་དར་འཛིན་དགྲ་བོ་འདི། །ཇི་ལྟར་བཟུང་བ་ལྟར་གྱི་གང་ཟག་གི་བདག་གིས་སྟོང་པའི་བདག་མེད་རྟོགས་པ་
ཡི༑ ༑ལྟ་བ་འཆར་བར་  ྾  དེ་ལྟར་བཟུང་བའི་བདག་དེ་གྲུབ་གྱུར་ན། །ལུས་དང་གཅིག་གམ་སེམས་དང་གཅིག་ཏུ་གྲུབ། །དེ་གཉིས་སྡོམས་དང་གཅིག་ལས་གཞན་དུ་གྲུབ། །དེ་ལྟར་བཙལ་
ནས་གང་དུ་མ་གྲུབ་པའི། །སྟོང་ཉིད་ནམ་མཁའ་ལྟ་བུའི་དམིགས་པ་ལ། །རྩེ་གཅིག་མཉམ་པར་འཇོག་པར་  ྾  དེ་ལྟར་བདག་ཏུ་ལྟ་བའི་རྟག་ལྟ་དང། །ཅི་ཡང་མེད་པར་ལྟ་བའི་ཆད་ལྟ་གཉིས།།
སྤངས་པའི་མཐའ་གཉིས་བྲལ་བའི་དབུ་མ་ཡི། །ཟབ་ལམ་འོད་གསལ་ཕྱག་རྒྱ་ཆེན་པོ་འདི། །འབྱུང་བཞི་སྡུད་པའི་དང་དངས་སྐྲག་ཤར་བའི་ཚེ། །གདམས་པར་འཆར་བར་  ྾  དེར་རྟིང་རང་ལས་
གཞན་པའི་སྣང་སྲིད་ཀྱི། །ཆོས་ཀུན་བདེན་པར་གྲུབ་པ་རྡུལ་ཙམ་ཡང། །མེད་པར་རྟོགས་པའི་ཆོས་ཀྱི་བདག་མེད་ཀྱི། །སྟོང་ཉིད་མཉམ་གཞག་ནམ་མཁའ་ལྟ་བུ་ཡང། །སྔ་མའི་མན་ངག་

[019B] །རྗེས་ཐོང་སྣང་ཚད་སྒྱུ་མར་འཆར་བར་ཤོག་འཁོར་བའི་རྩ་བ་བདག་འཛིན་གཉིས་འཇོམས་པའི། །བདག་མེད་རྣམ་གཉིས་སྒོམ་པའི་ལྟ་བ་འདི། །སྟོང་ཉིད་
ནམ་མཁའ་ལྟ་བུའི་དམིགས་པ་ལས། །གཡོ་མེད་རྩེ་གཅིག་ཞི་གནས་ཀྱིས་བཟུང་པའི། །མ་བཅོས་གཉུག་མའི་གནས་ལུགས་ལྷག་མཐོང་སྟེ། །སྲིད་པ་འཁོར་བའི་མཚོ་ལས་
རྒལ་བར་ཤོག་མདོར་ན་བྱང་ཆུབ་མཆོག་ཏུ་སེམས་བསྐྱེད་དེ། །ཐབས་ཀྱི་ཆ་རྣམས་མ་ཚད་མེད་པ་རུ་ཉམས་སུ་ལེན་པ་དེ་དང་མ་བྲལ་བར། །ཤེས་རབ་ཕ་རོལ་ཕྱིན་པའི་དོན་བསྒོམས་ཏེ། །ཞི་བ་
མྱང་འདས་ཉན་རང་གཉིས་ལས་ཀྱང། །བརྒལ་བའི་རྫོགས་པའི་སངས་རྒྱས་ཐོབ་པར་ཤོག་དམིགས་མེད་སྒོམ་པའི་དགོངས་པ་མ་ལོངས་པར། །དམིགས་པ་གང་འདྲ་གཅིག་ལ་སེམས་གཏད་
ཀྱང༑ ༑དམིགས་བཅས་གཏང་བཅས་སྤྲོས་བཅས་མཚན་བཅས་ཀྱི། །སྒོམ་དུ་བཟུང་ནས་གང་ལའང་མི་རྟོག་པར། །ཧད་དེ་ཆོད་དེ་འཇོག་པའི་ཧྭ་ཤང་གི་སྒོམ་གྱི་དྲི་མས་གོས་པ་མེད་པར་ཤོག་
དམིགས་པ་མེད་ཙམ་དམིགས་མེད་སྒོམ་པ་མིན། །སྤྲོས་པ་མེད་ཙམ་སྤྲོས་མེད་སྒོམ་པ་མིན། །དེ་ལྟ་ཡིན་ན་མཐུག་པོའི་གཉིད་ལོག་ཅིང། །བརྒྱལ་བའི་སྐབས་ཀྱང་སྒོམ་དུ་འགྱུར་རོ་ཞེས། །མདོ་ལས་

[020A]༄༅། །སྐྱོན་པ་རྣམས་ཀྱི་དོན་རྟོགས་ཏེ། །དམིགས་མེད་སྒོམ་པའི་ཞིབ་བྱ་ཕྱེད་པར་ཤོག་སེམས་ལ་ངོས་བཟུང་མེད་བའི་མེད་ཚུལ་གྱི། །དབུ་མའི་ལྟ་བ་ཟབ་མོ་མ་ལོངས་པར། །གཟུགས་སུ་མ་གྲུབ་ཙམ་
ལ་རེ་བ་དང། །དབྱིབས་དང་ཁ་དོག་གང་དུའང་མ་མཐོང་ཚེ། །ཅིར་ཡང་གྲུབ་པ་མེད་ཅེས་སྨྲ་བ་ཡི། །ཆེད་ལྟའི་སྤོམ་འདི་སྤོང་བར་  ྾  རགས་པའི་ཕྱི་དོན་བདག་མེད་མ་ཤེས་པར། །ཕྲ་བའི་སེམས་ཀྱི་ངོ་ལ་
ཆེར་བལྟས་པས། །གང་ལ་བལྟས་ཚད་ཡལ་གྱིན་འགྲོ་ཟེར་ནས། །ནང་གི་མཁན་པོ་རིག་པ་རྐྱང་པ་འདི། །དེ་ལྟར་དེང་དེ་རྩད་གཅོད་བྱེད་པ་ལ། །རེ་བའི་ཕོངས་མ་འདི་འདྲ་སྤོང་བར་ཤོག་གཟུང་ལ་ངོས་
བ་ཆུར་མེད་པར་འཆར་བ་ལས། །འཛིན་པ་ངོས་བཟུང་མེད་པར་འཆར་དཀའ་ཞེས། །རྒྱལ་བས་གསུངས་པའི་དོན་རྣམས་མ་རྟོགས་པར། །སྒོ་ལྔའི་ཡུལ་དུ་གྲུབ་དང་མ་གྲུབ་ལ། །ངོས་བཟུང་ཡོད་དང་མེད་པར་ངོ་སྤྲོད་
པའི༑ ༑ལོག་པའི་ངོ་སྤྲོད་འདི་འདྲ་སྤོང་བར་ཤོག་ཐ་མལ་ཤེས་པ་ཧད་དེ་བཞག་པ་འདི། །ཧད་དེ་བཞག་པ་དེ་ལས་གཞན་གང་དུའང། །མ་བཅོས་པ་ཡི་ཆ་དེ་ཞི་གནས་དང། །དེ་ཡི་ནང་ནས་ཤེས་པ་ཧུར་བཏོན་ཏེ།།
གསལ་བ་ཙམ་ལ་ལྷག་མཐོང་རེ་བ་ཡི། །རྡུགས་པའི་ཞི་ལྷག་ཟུང་འཇུག་སྤོང་བར་ཤོག། སྐྱེ་འཕགས་ལམ་གྱི་ཁྱད་རྣམས་མ་ཕྱེད་པར། །ལུས་གནད་ལེགས་པར་བསྡམས་ཏེ་རླུང་བཟུང་སྟེ། །དབང་པོ་འཁྲུལ་

[020B] །ས་ལམ་ཐོབ་པའི་སེམས་ངོ་སྤྲོད་པ་ཡི། །མགོ་སླུས་འདི་འདྲ་སྤོང་བར་  ྾  རེ་ས་  ྾  ཉམ་ཐག་  ྾  ནང་གི་སེམས་ཀྱི་འགག་འདི་མ་བསྡམས་ན། །ཕྱི་ཡི་སྤྲོས་པ་བཅད་ཀྱིས་མི་ལང་
ཞེས༑ ༑སོ་སོར་རྟོགས་པའི་ཤེས་རབ་རྒྱུན་བཅད་ནས། །སྦོང་དེ་སྡོད་པའི་སྦོང་སྒོམ་གྱིས་བསླུས་ཏེ། །མཁས་བླུན་སྒོམ་དུས་ཁྱད་པར་མེད་སྙམ་ནས། །ཐོས་པ་ཡལ་བར་དོར་བར་མཐོལ་ལོ་བཤགས། །ཀླུ་སྒྲུབ་
ལུགས་ཀྱི་ལྟ་བ་སྨོས་ཅི་དགོས། །སེམས་ཙམ་ལྟ་བའི་གནང་ཀྱང་མ་རྙེད་པར། །སྣང་ཙམ་རང་སེམས་ཡིན་པར་ངོ་སྤྲོད་ཅིང། །རྒྱུ་མཚན་དྲིས་ཚེ་སེམས་ཀྱི་ཤར་ཆ་འམ། །སྣང་ངོ་ཡིན་ཤེས་སྨྲ་བ་འདི་ཙམ་ལས།།
གཏད་སོ་མེད་པའི་སྒོམ་འདི་སྤོང་བར་ཤོག་མདོར་ན་ལོག་པའི་ལྷག་མཐོང་ཀུན་བོར་ཏེ། །སྲིད་པར་སྐྱེ་བའི་རྩ་བ་ངོས་ཟིན་ཅིང། །དེ་ཡི་གཉེན་པོས་ལྷག་མཐོང་དཔྱིས་བྱིན་པར། །ལེགས་པར་རྟོགས་ནས་རྩེ་གཅིག་
བསྒོམས་པའི་མཐུས། །ཤེས་རབ་རྣམས་ཀྱི་ནང་ན་མཆོག་གྱུར་པའི། །ཀུན་མཁྱེན་རྒྱལ་བའི་གོ་འཕང་མྱུར་ཐོབ་ཤོག། །།སྐྱེས་བུ་གསུམ་གྱི་དམིགས་པ་གསོལ་འདེབས་སུ་དྲིལ་བ་འདི། དཔལ་ལྡན་བླ་མ་དམ་པ་བློ་བཟང་
གྲགས་པའི་དཔལ་གྱི་གསུང་བཞིན་སྤྲང་རྒྱལ་ཁམས་པ་བདག་གིས་ཡི་གེར་བཀོད་པ་འདིས་མར་གྱུར་འགྲོ་བ་རྣམས་འཁོར་བའི་རྒྱ་མཚོ་ཆེན་པོ་ལས་སྒྲོལ་བར་གྱུར་ཅིག། །།རང་ལ་གདམས་པ་བདེ་ཆེན་གཏེར་མཛོད་སོགས་ཐོར་

[021A]༄༅། །བུ་སྐོར་བཞུགས་སོ།། རང་ལ་རང་ཁྲེལ་འདས་ནས་རང་ལ་གདམས་པ་བདེ་ཆེན་གཏེར་མཛོད་ཅེས་བྱ་བ་བླ་མ་དམ་པ་རྣམས་ལ་ཕྱག་འཚལ་ལོ། །ཆོས་ཀྱི་རྒྱལ་པོ་ཐུབ་པའི་དབང་
པོ་དང༑ ༑རྡོ་རྗེ་འཆང་ཆེན་བློ་བཟང་གྲགས་པ་ལ། །སྒོ་གསུམ་གུས་པ་ཆེན་པོས་ཕྱག་བྱས་ཏེ། །རང་ལ་ཁྲེལ་བདས་གདམས་པ་འདི་སྐད་སྨྲ། །བྱང་གི་ཕྱོགས་ཀྱི་བཙུན་པ་བློ་བཟང་ཁྱོད། །རང་གིས་རང་
ལ་རང་གྲོས་མ་བཏབ་ན། །གཞན་གྱིས་གྲོས་འདེབས་ཤིན་ཏུ་དཀོན་པས་ན། །གདམས་པ་འདི་རྣམས་སྙིང་གི་དཀྱིལ་དུ་ཆོངས། །རྣམ་དཀར་ལས་ཀྱི་སྟོབས་ཀྱིས་འཕངས་པ་ཡི། །རྙེད་པར་དཀའ་ཞིང་ཤིན་ཏུ་
དོན་ཆེ་བའི། །ལན་ཅིག་ཙམ་ཞིག་ཐོབ་པའི་དལ་འབྱོར་འདི། །དོན་མེད་མ་བྱེད་དོན་དང་ལྡན་པར་གྱིས། །མ་ལས་སྐྱེས་ནས་ད་ལྟའི་བར་དུ་ནི། །དགེ་ལ་མ་འབད་སྡིག་པས་དུས་འདས་ཤིང། །ད་ནི་རང་ལ་ལགས་པར་
ལྟོས་ལས་སུ། །ཉིན་མཚན་ཀུན་ཏུ་དགེ་ལ་འབད་པར་གྱིས། །ཆོས་སྒོར་ཞུགས་ནས་ད་ལྟ་ཕན་ཆད་དུ། །ཆོས་བརྒྱད་བསམ་པ་འདི་དང་མ་བྲལ་ཞིང། །ད་ནི་འཇིག་རྟེན་ཆོས་བརྒྱད་རབ་སྤངས་ནས། །ཉིན་མཚན་ཀུན་ཏུ་
ཆོས་ལ་འབད་འབུངས་ཐོན། །ཁྱད་པར་སྡོམ་གསུམ་བླངས་ནས་ད་བར་དུ། །བག་མེད་དབང་གིས་སྲུང་སྡོམ་མ་བྱས་པས། །ངན་སོང་སྡུག་བསྔལ་རྒྱུ་ནི་ཁྱོད་ཀྱིས་བསྒྲུབས། །ད་ནི་སྡོམ་གསུམ་སྲོག་དང་སྔོས་ཏེ་

[021B] ༑འཇིག་རྟེན་ཁྱིམ་པ་རྣམས་ཀྱི་མིག་ལམ་དུ། །དུར་སྨྲིག་གོས་གྱོན་ལྷུང་བཟེད་ཐོགས་ན་ཡང། །སེམས་འདི་ཆགས་སྡང་གོས་དང་བྲལ་མ་མྱོང། །ད་ནི་སེམས་ལ་ངེས་འབྱུང་གོས་སྐོན་ཅིག་གདུལ་བྱ་དུ་
མས་བླ་མར་ཁུར་ན་ཡང། །བླ་མ་ཡོང་བའི་ཡོན་ཏན་ཏིལ་འབྲུ་ཙམ། །རང་གི་ཤེས་རྒྱུད་འདི་ལ་མི་འདུག་པས། །ཐོས་བསམ་སྒོམ་པས་རང་རྒྱུད་ལེགས་པར་ཐུལ། །ཐོས་སྒོམ་བྱས་ནས་ཡུན་རིང་ལོ་ལོན་ཀྱང། །
རྐྱེན་དང་ཕྲད་ཚེ་དུག་གསུམ་འཕེལ་བ་ནི། །སེམས་ནི་མ་ཐུལ་པ་ཡི་སྐྱོན་ཡིན་པས། །ཆོས་ཀུན་རྩ་བ་སེམས་ངོ་འཕྲོད་པ་གྱིས། །གཞི་དགོན་ལ་སོགས་རྩོད་གཞི་ཅན་གྱི་གནས། །བདག་ཏུ་བཟུང་ནས་ཞག་
འགའ་བསྡང་ན་ཡང། །རང་གི་ལུང་རྟོགས་ཡོན་ཏན་ཉམས་འགྲོ་བས། །དགེ་སྦྱོར་གང་འཕེལ་གནས་སུ་ལེགས་པར་སྡོད། །ལྟ་སྤྱོད་འཐུན་ཞིང་ཚེ་འདི་བློས་སུ་བཏང། །རང་དང་འདྲ་བའི་གྲོགས་འཁོར་མ་གཏོགས་
པའི༑ ༑ཚེ་འདི་དོན་གཉེར་ཕྱི་མ་བློས་གཏོང་བའི། །གྲོགས་དང་འཁོར་རྣམས་མཆིལ་མ་བཞིན་དུ་སྤོངས། །བྱང་ཆུབ་སྒྲུབ་ཕྱིར་ལུས་སྲོག་འྖ་བྱེད་པའི། །ལྟོ་གོས་ཡོ་བྱད་ཙམ་ཞིག་མ་བརྟོགས་པ། །ཆགས་ཞེན་སྐྱེ་
བའི་དངོས་པོ་ཏིལ་འབྲུ་ཙམ། །རང་གི་དོན་ཏུ་བདག་ཏུ་མ་འཛིན་ཅིག་ཁྱོད་ཀྱིས་སྔོན་ཆད་ཚེ་འདིའི་མདུན་མ་བསྒྲུབས། །གཡེང་བའི་ངང་ལས་མི་ཚེ་སྟོང་ཟད་བྱས། །ད་དུང་ཁྱོད་ཀྱི་བྱེད་ལུགས་འདི་འདྲས་ནི། །མི་

[022A]༄༅། །ལུས་ཙམ་ཡང་ཤིན་ཏུ་རྙེད་པར་དཀའ། །འདུལ་རྒྱུའི་དགྲ་མེད་སྐྱོང་རྒྱུའི་གཉེན་ཡང་མེད། །ཕར་ལྟོས་དཔོན་མེད་ཚུར་ལྟོས་གཡོག་མེད་པས། །ཚེ་འདིའི་མདུན་མ་ཐམས་ཅད་བློས་ཐོད་ལ། །གཅིག་
པུར་དབེན་པའི་གནས་སུ་ཏིང་འཛིན་སྒོམས། །ལོ་ཟླ་ཙམ་གྱི་ཚེ་འཇུག་འདི་ཉིད་ལ། །མདོ་རྒྱུད་ལམ་གྱི་སྙིང་པོ་འདི་རྣམས་ནི། །དགྱེས་པ་ཆེན་པོས་ཉམས་སུ་ལོང་མཛོད་ལ། །འཆི་བ་མེད་པའི་གོ་འཕང་བརྙེས་
པར་མཛོད། །འདི་ཕྱིའི་ལེགས་ཚོགས་ཐམས་ཅད་བསྒྲུབ་པའི་ཕྱིར། །བསམ་སྦྱོར་གཉིས་ཀྱིས་བཤེས་གཉེན་ཚུལ་བཞིན་བསྟེན། །ལུས་མཆོག་འདི་ལ་སྙིང་པོ་བླང་བའི་ཕྱིར། །དལ་འབྱོར་དོན་ཆེ་རྙེད་དཀའ་བསམ་
པར་གྱིས། །ལོང་མེད་རྒྱུད་ལ་སྐྱེ་བར་བྱ་བའི་ཕྱིར། །མི་རྟག་འཆི་བའི་བསམ་པ་ཡང་ཡང་སྒོམས། །མངོན་མཐོའི་ལུས་ལ་ཐོབ་འདོད་སྐྱེ་བའི་ཕྱིར། །ངན་སོང་གསུམ་གྱི་སྡུག་བསྔལ་དྲག་ཏུ་སྒོམ། །རེ་ས་གཞན་
ན་མེད་པའི་གདུང་ཤུགས་ཀྱིས། །དཀོན་མཆོག་གསུམ་ལ་སྐྱབས་འགྲོ་ཚུལ་བཞིན་གྱིས། །ལས་འབྲས་མི་སླུའི་ཚུལ་ལ་དེས་པ་དྲོངས། །དགེ་སྡིག་གཉིས་ལ་བླང་དོར་ཚུལ་བཞིན་གྱིས། །མཚན་ཉིད་ཚང་བའི་
ལུས་རྟེན་ཐོབ་ཕྱིར་དུ། །མཐོ་རིས་ཡོན་ཏན་བརྒྱད་ཀྱི་རྒྱུ་ལ་འབེད། །སྒོ་གསུམ་སྡིག་སྒྲིབ་མ་ལུས་སྦྱང་ཕྱིར་དུ། །སྟོབས་བཞི་ཚང་བའི་བཤགས་པ་རྒྱུན་དུ་གྱིས། །འཁོར་བ་སྤྱི་དང་སོ་སོའི་སྡུག་བསྔལ་རྣམས།།

[022B] །ཁྱད་པར་རང་གི་ཕུང་པོ་འདི་ཉིད་ནི། །སྡུག་བསྔལ་ཀུན་གྱི་གནས་སུ་ཤེས་པར་གྱིས། །འཁོར་བའི་སྡུག་བསྔལ་ཀུན་གྱི་རྩ་བ་ནི། །ཤེས་པར་གྱིས་ལ་
སྤོང་བའི་ཐབས་ལ་འབད། །འཁོར་བའི་སྡུག་བསྔལ་ཞི་བས་བྱ་ཕྱིར་དུ། །བསླབ་པ་གསུམ་ལ་ཉམས་ལེན་སྙིང་ནས་གྱིས། །མ་གྱུར་སེམས་ཅན་ཀུན་གྱི་དོན་གྱི་ཕྱིར། །བྱང་ཆུབ་མཆོག་ཏུ་སེམས་
ཉིད་མ་བྐྶྱེད་ན། །ཐམས་ཅད་མཁྱེན་པ་ཐོབ་པ་མི་སྲིད་པས། །ཐེག་པ་ཆེན་པོའི་ལམ་དུ་འཇུག་པར་མཛོད། །ཞི་བ་ལྷ་དང་དཔལ་ལྡན་མར་མེ་མཛད། །མཁས་གྲུབ་གཉིས་ཀྱི་བློ་སྦྱོང་གཞུད་
ལུགས་ཀྱི། །དགོངས་འགྲེལ་མཐར་ཐུག་བློ་བཟང་གྲགས་པ་ཡི། །གདམས་པ་འདི་རྣམས་རྒྱུད་ལ་སྐྱེ་བར་མཛོད། །བཏང་སྙོམས་ཚད་མེད་སྔོན་དུ་ལེགས་བཏང་ནས། །མར་ཤེས་དྲིན་དྲན་དྲིན་
བཟོ་ལ་སོགས་པ། །རྫོགས་སངས་རྒྱས་སོགས་རྒྱུ་འབྲས་བདུན་པོ་རྣམས། །རང་གི་རྒྱུད་ལ་ལེགས་པར་སྐྱེད་པར་མཛོད། །རང་ཉིད་གཅེས་བཟུང་གཞན་རྣམས་ཡལ་བོར་བས། །སྔོན་ཆད་
འཁོར་བའི་སྡུག་བསྔལ་སྣ་ཚོགས་སྐྱེད། །ད་ནི་གཞན་དག་གཅེས་བཟུང་རང་ཉིད་ནི། །ཡལ་བར་དོར་བའི་བློ་ནི་སྐྱེད་པར་མཛོད། །སྨོན་འཇུག་བྱང་ཆུབ་སེམས་ཀྱི་བསླབ་བྱ་རྣམས། །ཐོས་

[023A]༄༅། །པའི་སྟོབས་ཀྱིས་ལེགས་པར་ཤེས་བྱས་ནས། །སྲོག་དང་བསྡོས་ཏེ་བསྲུང་བའི་བསམ་པ་ནི། །རང་གི་རྒྱུད་ལ་ལེགས་པར་སྐྱེད་པར་མཛོད། །རྒྱལ་སྲས་སྤྱོད་པ་ཡོངས་
སུ་མ་བསླབས་ན། །ས་ལམ་རྫོགས་པ་ཐོབ་པར་མི་སྲིད་པས། །ཕྱིན་དྲུག་ལ་སོགས་སྤྱོད་པ་ཐམས་ཅད་ལ། །ཞུམ་མེད་སྙིང་སྟོབས་ཆེན་པོས་བསླབ་པར་མཛོད། །ཞི་ལྷག་གཉིས་པོ་
རྒྱུད་ལམ་སྐྱེས་ན། །འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། །དངོས་གྲུབ་རྣམ་གཉིས་ཐོབ་པར་མི་འགྱུར་བས། །ཞི་གནས་ལྷག་མཐོང་གཉིས་པོ་སྒོམ་པར་མཛོད། །དམིགས་པ་
བསལ་ཞིང་དམིགས་རྟེན་མ་རྟོགས་པའི། །རྣམ་རྟོག་སྤངས་པའི་ལུས་སེམས་ལས་སུ་རུང། །ལུས་སེམས་ཤིན་སྦྱངས་སེམས་ལ་དབང་ཐོབ་པའི། །ཞི་གནས་བརྟན་པོ་རྒྱུད་ལ་སྒྱེད་པར་མཛོད། །
ཤེས་རབ་ལྷག་མཐོང་རྒྱུད་ལམ་སྐྱེད་ན། །འཁོར་བའི་རྩ་བ་གཅོད་པར་མི་ནུས་པས། །ཀླུ་སྒྲུབ་མན་ངག་ཟླ་གྲགས་ནས་བརྒྱུད་པའི། །སྙན་བརྒྱུད་ལྟ་བ་ཟབ་མོ་སྒོམ་པར་མཛོད། །གཅིག་དང་དུ་
བྲལ་རྟེན་འབྲེལ་ལ་སོགས་པའི། །མཁས་ལ་གྲགས་པའི་རིག་པ་རྣཾ་དག་གིས། །མ་རིག་བདེན་པར་འཛིན་པའི་དམིགས་གཏད་ཀུན། །ཤིག་ལ་རང་བཞིན་མེད་པར་སྒོམ་པར་མཛོད། །ནམ་མཁའ་

[023B] །ཐ་སྙད་ཆོས་རྣམས་རང་གི་ངོ་བོས་སུ། །སྟོང་བའི་ནམ་མཁའ་ལྟ་བུའི་སྟོང་ཉིད་ཀྱི། །མཉམ་གཞག་དང་ལ་རྩེ་གཅིག་གནས་པར་མཛོད། །མཉམ་གཞག་
དང་ལས་ལངས་བའི་དུས་ཀུན་ཏུ། །འཁོར་འདས་ཆོས་ཀྱི་སྣང་བ་ཅི་ཤར་ཡང། །སྣང་ཡང་བདེན་པར་མེད་པ་རབ་ཤེས་པའི། །རྗེས་ཐོབ་སྐྱ་མའི་རྣལ་འབྱོར་སྒོམ་པར་མཛོད། །ལྷག་མཐོད་མཚན་
ཉིད་ཚང་བ་ཐོབ་རྗེས་སུ། །དཔྱད་སྒོམ་བྱས་པའི་མཐུ་ལས་སྔར་ཐོབ་པའི། །གཞི་གནས་མཚན་ཉིད་ཚང་བ་ཐོབ་བྱས་ཏེ། །ཞི་ལྷག་གཉིས་པོ་ཟུང་དུ་འབྲེལ་བར་མཛོད། །དེ་ལྟའི་ཐུན་མོང་ལམ་
གྱི་དོན་རྣམས་ལ། །མྱོང་བ་ཕུལ་དུ་ཕྱིན་པ་སྐྱེས་པ་ན། །སྐལ་བཟང་རྣལ་འབྱོར་ཕོ་མོ་གྲངས་མེད་པས། །ཞུགས་པའི་བླ་མེད་ཐེག་ལ་འཇུག་པར་མཛོད། །བླ་མ་རྡོ་རྗེ་འཆང་དུ་མཐོད་ནས་ནི། །དཔལ་
ལྡན་བླ་མ་རྡོ་རྗེ་འཆང་ཆེན་པོས། །དབང་བཞི་བསྐུར་ནས་གདམ་ངག་གནང་བ་རྣམས། །མི་མེད་ལུང་པའི་གནས་མཆོག་ཉམས་དགའ་བར། །བསྒོམས་ལ་གཏན་གྱི་མདུན་མ་སྒྲུབ་པར་མཛོད། །བཤད་
མ་ཐག་པའི་ལམ་འདི་མ་གཏོགས་པ། །ད་ལྟའི་གངས་ཅན་པ་ལ་མ་གྲགས་པའི། །ཕྱག་རྒྱ་ཆེན་པོའི་མན་ངག་མཐར་ཐུག་པ། །ད་ལྟ་ཡི་གེར་འགོང་པ་མི་ནུས་སོ། །དེ་ལྟ་བུ་ཡི་ལམ་གྱི་སྙིང་པོ་རྣམས།།

[024A]༄༅། །རང་གི་ཤེས་རྒྱུད་འདི་དང་བསྲེས་བྱས་ནས། །སྐྱེ་རྒ་ན་འཆི་ལ་སོགས་སྡུག་བསྔལ་རྣམས། །ཚེ་འདི་ཉིད་ལ་སྤངས་ནས་འཆི་མེད་ཐོབ། །ལམ་མཆོག་འདི་ཉིད་ཉམས་སུ་ལེན་པ་ན། །བླ་མ་
ཡི་དམ་རྒྱལ་སྲས་ཆོས་སྐྱོང་གིས། །གཡེལ་བ་མེད་པར་རྟག་ཏུ་གྲོགས་མཛད་ནས། །འགལ་རྐྱེན་ཀུན་ཞི་མཐུན་རྐྱེན་ཀུན་ཚང་ཤོག། འདི་སྨྲས་དགེ་བས་བདག་དང་སེམས་ཅན་རྣམས། །ཚེ་འདི་ཉིད་ལ་
རྡོ་རྗེ་འཆད་ཆེན་གྱི། །གོ་འཕང་ཐོབ་ནས་འཁོར་བའི་རྒྱ་མཚོ་རྣམས། །བརྩེ་བའི་ཉི་མས་སྐེམས་པར་བྱེད་པར་ཤོག། །།རང་ལ་གདམས་པ་བདེ་བ་ཆེན་པོའི་གཏེར་མཛོད་ཅེས་བྱ་བ་འདི་ནི། རྡོ་རྗེ་
འཆད་དབང་འཇམ་དབྱངས་བློ་བཟང་གྲགས་པས་ཆུང་དུའི་དུས་ནས་བྱིན་གྱིས་བརླབས་པའི་རྣལ་འབྱོར་པ་བློ་བཟང་དོན་གྲུབ་གྱིས་དབེན་ས་ཆོས་ཀྱི་ཕོ་བྲང་དུ་ཡིད་ལ་ཤར་ཏེ་སྨྲས་པའོ།། འདི་སྨྲས་དགེ་བས་འདི་ཉིད་ཕྱོགས་དུས་ཀུན་ཏུ་དར་
ཞིང་རྒྱས་པར་གྱུར་ཅིག། །།གང་གིས་ཁྱེད་ཀྱི་མཚན་ཙམ་དྲན་པས་ཀྱང། །འདི་ཕྱིའི་ལེགས་ཚོགས་ཐམས་ཅད་ཅིག་ཅར་དུ། །སྟེར་མཛད་བླ་མ་ཐུབ་པའི་དབང་པོ་ལ། །རྟག་ཏུ་གུས་པའི་ཡིད་
ཀྱིས་ཕྱག་འཚལ་ལོ། །བདག་ཅག་ཐར་ལམ་བགྲོད་པའི་གཙོར་གྱུར་པ། །ཐེག་མཆོག་བསྟན་པ་འཛིན་པའི་ཉན་ཐོས་སུ། །ལེགས་གྱུར་ཐུབ་པ་ཆེན་བོའི་ཉན་ཐོས་ཀྱི། །རྟོགས་པའི་མཆོག་ཏུ་གྱུར་པ་

[024B] །དེ་ནས་ད་བར་བྱང་ཆུབ་སྤྱོད་པ་ཡི། །དལ་འབྱོར་རྟེན་བཟང་ལེགས་པར་ཐོབ་གྱུར་ནས། །ངན་སོང་གསུམ་སོགས་སྡུག་བསྔལ་རབ་སྤངས་ནས། །ལྟ་སྤྱོད་འཐུན་པའི་དལ་འབྱོར་ཐོབ་བམ་
སྙམ༑ ༑བདག་གི་ལུས་ངག་ཡིད་གསུམ་འདི་ཉིད་ནི། །རྒྱལ་བ་ཐམས་ཅད་འདུས་པའི་སྐུ་ཡི་མཆོག་ཐུབ་དབང་རྡོ་རྗེ་འཆང་དུ་ལེགས་མཐོང་ནས། །དད་པའི་སྤུ་ལོང་ལེགས་པར་གཡོས་གྱུར་ཅིང། །ཉིན་
མཚན་ཀུན་ཏུ་གསོལ་བ་འདེབས་པ་དང། །ཤུགས་དྲག་དང་བས་ཡན་ལག་བདུན་པས་ནི། །ཇི་སྲིད་བྱང་ཆུབ་བར་དུ་བརྩོན་བར་ཤོག་འདི་ཡི་དགེ་བས་བདག་གཞན་འགྲོ་བ་ཀུན། །འོག་མིན་མཁའ་སྤྱོད་
དགའ་ལྡན་བདེ་བ་ཅན། །མངོན་དགའ་ལ་སོགས་དག་པའི་ཞིང་ཁམས་སུ། །མྱུར་བ་མྱུར་བར་ལེགས་པར་སྐྱེ་བར་ཤོག་བདག་ལ་ལེགས་པར་དད་པའི་སྐྱེས་བུ་རྣམས། །ཚེ་ཡི་མཐར་ཡང་རྒྱལ་བ་འོད་དཔག་
མེད༑ ༑འཁོར་དང་བཅས་པ་མཐོང་ནས་དེ་མ་ཐག་བུ་བུ་བདེ་བ་ཅན་དུ་འགྲོ་འོ་ཞེས། །མཐར་ཐུག་གསུང་གི་གནང་བ་ཐོབ་པར་ཤོག་སངས་རྒྱས་ཀུན་གྱིས་གསུངས་པའི་ཐེག་པ་མཆོག་ཧེ་རུ་ཀ་པ་ལ་སོགས་
ཡི་དམ་ལྷའི། །རིམ་གཉིས་ཆ་ལག་བཅས་པའི་རྟོགས་པ་རྣམས། །ཚེ་འདི་ཉིད་ལ་མངོན་དུ་རབ་གྱུར་ནས། །འགྲོ་ཀུན་བདེ་ཆེན་གནས་ལ་འགོད་པར་ཤོག་ཐུབ་དབང་རྡོ་རྗེ་འཆང་དང་ཙོང་ཁ་པ། །ཡིད་ལ་གང་

[025A]༄༅། །འདོད་དངོས་གྲུབ་མ་ལུས་པ། །འབེབས་མཛད་རྩ་བརྒྱུད་བླ་མའི་ཚོགས་རྣམས་དང། །ཕྱག་དྲུག་མགོན་པོ་ལ་སོགས་བསྟན་སྲུང་གྱིས། །འདི་ཕྱིའི་ལེགས་ཚོགས་ཐམས་ཅད་ཅིག་ཅར་
དུ༑ ༑ལེགས་པར་གྲུབ་པར་བྱེད་པའི་བཀྲ་ཤིས་ཤོག། །།ཅེས་པ་འདི་ནི་གནས་བརྟན་བསྟན་པའི་རྒྱལ་མཚན་དང། བཀའ་བཅུ་པ་བཟོད་པ་རྒྱ་མཚོ་དང། གནས་བརྟན་བློ་བཟང་དགེ་འདུན་བཀྲ་ཤིས་གསུམ་གྱིས་གསོལ་བ་ནན་ཆེར་བཏབ་
ནས་ཞུས་པས། རྗེ་བླ་མ་རྒྱལ་བ་དབེན་ས་པ་ཆེན་པོ་རང་ཉིད་ཀྱིས་སྟག་ལོ་ཧོར་ཟླ་དང་པོའི་ཚེས་བཅུ་གསུམ་གྱི་མཐོ་རེངས་གནང་བ་ཡིན་ནོ།། །།ན་མོ་གུ་རུ་མཉྫུ་ཤྲི། །གང་གིས་ཅུང་ཟད་ཡིད་ལ་དྲན་པས་ཀྱང། །དངོས་
གྲུབ་ཐམས་ཅད་བདེ་རླག་སྩོལ་མཛད་པའི། །བདག་གི་སྟོན་པ་ཤཱཀྱའི་རྒྱལ་པོ་དང། །རྒྱལ་བ་བློ་བཟང་གྲགས་ལ་ཕྱག་འཚལ་ལོ། །བྱང་གི་ཕྱོགས་ཀྱི་དགེ་སློང་བློ་བཟང་བདག་དལ་བ་དོན་དང་ལྡན་པར་བྱ་ཕྱིར་དུ། །
བླ་མ་རྒྱལ་བ་སྲས་དང་བཅས་རྣམས་ལ། །སྒོ་གསུམ་དད་པའི་སྒོ་ནས་གསོལ་འདེབས་ན། །ཐུགས་རྗེ་ཆེན་པོས་བྱིན་རླབས་མྱུར་དུ་སྩོལ། །ཐོག་མེད་དུས་ནས་ད་ལྟའི་བར་དུ་ནི། །ལས་ཉོན་དབང་གི་ཕུང་པོ་མང་
བླངས་ཀྱང། །སྔོན་ཆད་དལ་བའི་རྟེན་འདི་དོན་མེད་སོང། །ད་ནི་དལ་བ་དོན་ལྡན་བྱིན་གྱིས་རློབས། །ཐེག་པ་མཆོག་གི་ཁད་བཟང་དམ་པ་དེར། །ཚེ་འདི་ཉིད་ལ་ངེས་པར་འགྲོ་འདོད་ན། །ཡི་དམ་ལྷ་དང་དྲིན་ཅན་

[025B] །དབྱེར་མེད་གཅིག་ཏུ་མཐོང་བར་བྱིན་  ྾  ཡོན་ཏན་ཐམས་ཅད་ལེགས་པར་སྐྱེད་པའི་གཞི། །སྡོམ་པ་གསུམ་གྱི་ཚུལ་ཁྲིམས་རིན་ཆེན་ལ། །གཅེས་འཛིན་མེད་ན་བྱང་ཆུབ་མི་ཐོབ་པས། །
སྲོག་ལས་གཅེས་པར་འཛིན་པར་བྱིན་  ྾  དཀར་ནག་ལས་འབྲས་རྟེན་ལ་ངེས་རྙེད་ནས། །ཚོགས་གཉིས་གསོག་ཅིད་སྒྲིབ་གཉིས་མ་སྦྱངས་ན། །མདོ་མྣཐོ་དེས་ལེགས་ཐོབ་པར་མི་འགྱུར་བས། །ཚོགས་
གསོག་སྒྲིབ་པ་སྦྱོང་པར་  ྾  ཐམས་ཅད་མཁྱེན་པའི་གོ་འཕང་ཐོབ་ཕྱིར་དུ། །ཉིན་མཚན་ཀུན་ཏུ་གཡེལ་བ་མེད་པ་ཡིས། །མདོ་སྔགས་གཞུང་ལུགས་རྒྱ་མཚོའི་མན་ངག་ལ། །ཐོས་བསམ་སྒོམ་གསུམ་བྱེད་
པར་  ྾  ལྷག་པའི་བསམ་པ་རྣམ་པར་དག་པས་ནི། །སྒོ་གསུམ་དགེ་བ་དུས་གསུམ་བསགས་པ་རྣམས། །བསྟན་པ་རྒྱས་དང་བླ་མེད་རྫོགས་བྱང་དུ། །འདུན་པ་དྲག་པོས་བསྔོ་བར་བྱིན་གྱིས་རློབས།། །།
ཞེས་པ་ཡང་རྒྱལ་བ་དབེན་ས་པའི་གསུང་ངོ།། །།ཡང་དུས་རེ་ཞིག་གི་ཚེ་འཁོར་བ་སྤྱིའི་སྣང་ཚུལ་དང། །ཁྱད་པར་ཚེ་འདི་ལ་ཆེས་ཆེར་ཞེན་པའི་ཆོས་པའི་སྣང་ཚུལ་མཐོང་བ་ན་ཡིད་ལ་གདུང་བ་དྲག་པོ་ཞིག་
སྐྱེས་ནས་སྨྲས་པ། །སྐད་ཅིག་དྲན་པས་གདུང་བ་སེལ་བའི་ཕ། །ཁ་བ་ཅན་སོགས་འཛམ་གླིང་འདི་ན་ནི། །ག་ནས་བལྟས་ཀྱང་འགྲན་ཟླ་མ་མཆིས་པའི། །ད་ཡི་བླ་མ་ཙོང་ཁ་པ་ལ་འདུད། །ཅ་ཅོ་ངག་

[026A]༄༅། །བཀྱལ་སྣ་ཚོགས་སྒྲོག་བྱེད་པའི། །ཆ་ལུགས་ངན་པའི་ཆོས་པར་རློམ་པ་འགའ། །ཇ་སོགས་འདོད་ཡོན་རོ་ལ་སྲེད་བྱེད་ལ། །མྱ་ངན་དྲག་པོས་སྐྱོ་བ་གཏིང་ནས་སྐྱེས། །ཏ་ཐཱ་ག་ཏའི་
བསྟན་ལ་ལེགས་ཞུགས་ཀྱང། །ཐ་མལ་ཁྱིམ་པའི་སེམས་དང་མ་བྲལ་བས། །ད་ལྟ་ཐུབ་བསྟན་རིན་ཆེན་ཉམས་བྱེད་པའི། །ན་རྒས་བཅིངས་པའི་མི་ལ་སྐྱོ་བ་སྐྱེས། །པ་རྩ་ལ་གོ་ལོག་ཞེ་སྡང་མཐུ་
ཡིས་ནི༑ ༑ཕ་རོལ་འགྲོ་རྣམས་ཁྱད་དུ་གསོད་བྱེད་པའི། །བ་གླང་བཞིན་དུ་ཆོས་སྒྲ་མི་ཐོས་པའི། །མ་རབས་རྣམས་ལ་སྐྱོ་བ་གཏིང་ནས་སྐྱེས། །ཙྭ་རི་ལ་སོགས་དབེན་གནས་སྤངས་ནས་ནི། །ཚ་གྲང་
སྡུག་བསྔལ་ཅན་གྱི་གྲོང་བསེབ་ཏུ། །ཛ་ལང་ཅན་གྱིས་རང་སེམས་མ་ཐུལ་བས། །ཝ་བཞིན་རྒྱུག་པའི་མི་ལ་སྐྱོ་བ་སྐྱེས། །ཞྭ་མོ་བཞིན་དུ་མ་རབས་སྤྱི་བོར་ཁུར། །ཟ་མའི་ཕྱིར་དུ་རང་གཞན་ཕུང་བར་
བྱེད༑ ༑འ་འུར་ཚིག་རྩུབ་སྣ་ཚོགས་རབ་བསྒྲགས་ནས། །ཡ་རབས་ཁྱད་གསོད་འགྲོ་ལ་སྐྱོ་བ་སྐྱེས། །རྭ་ལས་གྱོད་བའི་རང་སེམས་མི་འདུལ་བར། །ལབ་ལབ་ཁ་བཤད་མཁས་པར་གྱུར་ན་ཡང། །ཤ་
རུས་བྲལ་ཚེ་ངལ་བ་སྟོང་ལོག་ཏུ། །ས་སྟེང་འདི་ནས་འགྲོ་ལ་སྐྱོ་བ་སྐྱེས། །འདི་ཡི་དགེ་བས་ཚེ་རབས་ཐམས་ཅད་དུ། །ཧྭ་ཤང་ལུགས་ཀྱི་ལྟ་བ་སྤངས་ནས་ནི། །ཀླུ་སྒྲུབ་བློ་བཟང་གཉིས་ཀྱི་དགོངས་པའི་

[026B] ༑ཨ་དོན་ལྟ་བ་ཟབ་མོ་རྟོགས་པར་ཤོག། །།ཅེས་པ་འདི་ཡང་ཚེས་ལྔའི་སྔ་དྲོ་བློ་བཟང་དོན་གྲུབ་ཀྱིས་མལ་ནས་ལྡད་བའི་ཚེ་སྨྲས་སོ།། །།སྔོན་དུས་ཀྱི་མི་ལ་རས་པ་དང། །ད་དུས་ཀྱི་
བློ་བཟང་དོན་གྲུབ་ལ། །འཕྲལ་ཆས་ཀྱི་ཟས་གོས་མ་གཏོགས་པ། །ནོར་དངོས་པོའི་འཛིན་པས་དགོས་པ་མེད། །ཚེ་གཅིག་ལ་སངས་རྒྱས་སྒྲུབ་པ་ལ། །དེ་འདྲའི་སྦྱོང་ལ་ལེགས་གནས་ནས། །
ཆགས་སྡང་སྤངས་པའི་དབེན་གནས་སུ། །དལ་འབྱོར་ལ་སྙིར་པོ་ལེན་པར་ཤོག། །།ཅེས་པ་ཡང་བྱ་བྲལ་ཐམས་ཅད་མཁྱེན་པའི་གསུང་ངོ།། གངས་ཅན་ཁྲོད་ཀྱི་གདུལ་བྱ་མཆོག་བློ་བཟང་དོན་
གྲུབ་ཞེས་བྱ་ཀྱང། །ལམ་མཆོག་འདི་ཉིད་ཉམས་བླངས་པས། །ཚེ་འདི་ཉིད་ལ་སངས་རྒྱས་འགྲུབ། །ཅེས་པ་ཡང་དབེན་ས་པ་ཆེན་པོའི་གསུང་ངོ།། །།འཇམ་པའི་དབྱངས་ཀྱི་སྲས་ཀྱི་ཐུ་པོ་མཆོག་བློ་
བཟང་གྲགས་པ་ཞེས་པའི་བླ་མ་དེའི། །གསུང་གི་སྙིང་པོ་སྙན་རྒྱུད་འཛིན་པ་ནི། །དེང་སང་དུས་ན་ཁོ་བོ་ཙམ་དུ་བས། །ཞེས་པ་ཡང་རྒྱལ་བ་དབེན་ས་པ་ཆེན་པོའི་གསུང་ཡིན་ནོ།། །།རྗེ་བཙུན་བླ་མ་བློ་
བཟང་དོན་གྲུབ་ཐུགས་བསྐྱེད་ཚུལ་དང་སྡོམ་གསུམ་བཞེས་ཚུལ་སོགས་ཀྱི་རིམ་པར་ཕྱེ་བ་དངོས་གྲུབ་ཀུན་འབྱུང་བཞུགས།། གང་གིས་ཁྱེད་ཀྱི་མཚན་ཙམ་དྲན་པས་ཀྱང། །འདི་ཕྱིའི་ལེགས་

[027A]༄༅། །ཚོགས་ཐམས་ཅད་ཅིག་ཅར་དུ། །སྟེར་མཛད་བླ་མ་ཐུབ་པའི་དབང་པོ་ལ། །རྟག་ཏུ་གུས་པའི་ཡིད་ཀྱིས་ཕྱག་འཚལ་ལོ། །བདག་ཅག་ཐར་ལམ་བགྲོད་པའི་གཙོར་གྱུར་པ། །ཐེག་ཆེན་བསྟན་པ་འཛིན་པའི་ཉན་ཐོས་སུ།།
ལེགས་གྱུར་ཐུབ་པ་ཆེན་པོའི་ཉན་ཐོས་ཀྱི། །རྟོགས་པའི་མཆོག་ཏུ་གྱུར་པ་ཡིན་སྙམ་ཡོད། །དེ་ནས་ད་བར་བྱང་ཆུབ་སྤྱོད་པ་ཡི། །དལ་འབྱོར་རྟེན་བཟང་ལེགས་པར་ཐོབ་གྱུར་ནས། །ངན་སོང་གསུམ་སོགས་སྡུག་བསྔལ་རབ་སྤངས་ཏེ། །ལྟ་སྤྱོད་
ལྡན་པའི་དལ་འབྱོར་ཐོབ་བམ་སྙམ། །བདག་གི་ལུས་ངག་ཡིད་གསུམ་འདི་དག་ནི། །རྒྱལ་བ་ཐམས་ཅད་འདུས་པའི་སྐུ་ཡི་མཆོག་ཐུབ་དབང་རྡོ་རྗེ་འཆང་དུ་ལེགས་མཐོང་ནས། །དད་པའི་སྤུ་ལོང་ལེགས་པར་གཡོས་གྱུར་ཅིང། །ཉིན་མཚན་ཀུན་ཏུ་
གསོལ་བ་འདེབས་པ་དང། །ཤུགས་དྲག་དད་པས་ཡན་ལག་བདུན་པ་ནི། །ཇི་སྲིད་བྱང་ཆུབ་བར་དུ་བརྩོན་པར་ཤོག་འདི་ཡི་དགེ་བས་བདག་གཞན་འགྲོ་བ་ཀུན། །འོག་མིན་མཁའ་སྤྱོད་དགའ་ལྡན་བདེ་བ་ཅན། །མངོན་དགའ་ལ་སོགས་དག་པའི་ཞིང་
ཁམས་སུ། །མྱུར་བ་མྱུར་བར་ལེགས་པར་སྐྱེ་བར་ཤོག་བདག་ལ་ལེགས་པར་དད་པའི་སྐྱེས་བུ་རྣམས། །འཁོར་དང་བཅས་པ་མཐོང་ནས་དེ་མ་ཐག་བུ་བུ་བདེ་བ་ཅན་དུ་འགྲོའོ་ཞེས། །མཐར་ཐུག་གསུང་གི་གནང་བ་ཐོབ་པར་ཤོག་སངས་
རྒྱས་ཀུན་གྱིས་གསུངས་པའི་ཐེག་པ་མཆོག་ཧེ་རུ་ཀ་དཔལ་ལ་སོགས་ཡི་དམ་ལྷའི། །རིམ་གཉིས་ཆ་ལག་བཅས་པའི་རྟོགས་པ་རྣམས། །ཚེ་འདི་ཉིད་ལ་མངོན་དུ་རབ་གྱུར་ནས། །འགྲོ་ཀུན་བདེ་ཆེན་གནས་ལ་འགོད་པར་ཤོག་ཐུབ་

[027B] །ཡིད་ལ་གང་འདོད་དངོས་གྲུབ་མ་ལུས་པ། །འབེབས་མཛད་རྩ་བརྒྱུད་བླ་མའི་ཚོགས་རྣམས་དང། །ཕྱག་དྲུག་མགོན་པོ་ལ་སོགས་བསྟན་སྲུང་གྱིས། །འདི་ཕྱིའི་ལེགས་ཚོགས་ཐམས་ཅད་
ཅིག་ཅར་དུ། །ལེགས་པར་འགྲུབ་བར་བྱེད་པའི་བཀྲ་ཤིས་ཤོག་འདི་ནི་རྗེ་བླ་མ་སྐུ་ཁམས་མཉེལ་ཚུལ་བསྟན་པའི་ཚེ་ཞབས་འབྲིང་པ་དགེ་སློང་གསུམ་གྱིས་གསོལ་བ་ནན་གྱིས་བཏབ་པ་ལ་བརྟེན་ནས། སྟག་ལོ་ཟླ་བ་དང་པོའི་ཆེས་བཅུ་གསུཾ་
གྱི་ཐོ་རེངས་ཡི་གེར་བཏབ་པ་ཡིན་ནོ།། །།བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །གཞོན་ནུ་བློ་གྲོས་བཟང་པོ་ཁྱོད། །སྔོན་སྦྱངས་སད་པའི་ལས་འཕྲོ་ཅན། །ཤཱ་ཀྱིའི་རྒྱལ་པོ་གཉིས་པའི་རྗེ། །པཎ་ཆེན་གྲགས་པ་དོན་
གྲུབ་ལ། །གུས་པའི་སྒོ་ནས་ཕྱག་འཚལ་ལོ། །ཕག་ལོ་རྟ་ཟླའི་ཚེས་བཅུའི་ཉིན། །སོ་ཐར་སྡོམ་པ་བླངས་པ་དང། །དུར་སྨྲིག་རྒྱལ་མཚན་བཀོན་པ་དང། །སངས་རྒྱས་བསྟན་པའི་སྒོར་ཞུགས་གསུམ། །དེ་གསུམ་དུས་མཉམ་གཅིག་ཏུ་བྱུང། །བྱང་
ཆུབ་སེམས་བསྐྱེད་གནང་བ་དང། །འགྲོ་དྲུག་ཕ་མར་ཤེས་པ་དང། །གཞན་དོན་སེམས་བསྐྱེད་བྱེད་བ་གསུམ། །དེ་གསུམ་དུས་མཉམ་གཅིག་ཏུ་བྱུང། །རྡོ་རྗེ་ཐེག་པའི་དབང་བསྐུར་དང། །གྲོལ་བྱེད་ལམ་གྱི་བསྐྱེད་རྫོགས་དང། །ས་ལམ་རྡོ་རྗེ་འཛིན་བའི་
ས༑དེ་གསུམ་དུས་མཉམ་གཅིག་ཏུ་བྱུང། །སངས་རྒྱས་ལས་ཀྱང་དཀོན་པའི་གདམས་པ་མཆོག་རྙེད་པར་དཀའ་བ་རྡོ་རྗེ་ཐེག་པའི་ལམ། །འདི་འདྲ་ཕྱིས་ནས་རྙེད་པར་དཀའ་བས་ཀྱང། །ཚེ་འདིའི་འདོད་ཡོན་ཐེང་ལ་བོད་མཛོད་ལ། །རྒྱལ་བས་བསྡགས་

[028A]༄༅། །པའི་རི་ཁྲོད་སྟོང་པ་རུ། །བསེ་རུ་བཞིན་དུ་གཅིག་པུར་གནས་མཛོད་ལ། །ལན་གཅིག་མིན་པར་ཡང་ཡང་སྒོམས་ཤིག་ནག། །ད་ལྟར་བསྒོམས་ལ་བློ་གྲོས་བཟང་པོ་ཁྱོད། །སྒྲུབ་པའི་རྒྱལ་མཚན་རྟག་ཏུ་ཚུགས་ཤིག་ནག།།
ཁྱད་པར་ཕ་རྒྱུད་གསང་བ་འདུས་པ་དང། །རྣལ་འབྱོར་མ་རྒྱུད་འཁོར་ལོ་སྡོམ་པ་གཉིས། །འབྲལ་བ་མེད་པར་ལུས་ལ་སྟིམས་ཤིག་ཨང། །བློ་གྲོས་དཔག་པར་དཀའ་བའི་ལོ་འདབ་ཀྱིས། །ཆོས་ཀྱི་རྒྱལ་མཚན་ཕྱོགས་བཅུར་གྲགས་པ་ཅན། །
ཡིད་བཞིན་ནོར་དང་དོན་ཀུན་གྲུབ་པ་ཡི། །དགོས་འདོད་ཀུན་སྩོལ་བླ་མའི་ཞབས་ལ་འདུད། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །འདི་ཡང་རྗེ་བླ་མ་ཉིད་ཀྱིས་ཕྱག་བྲིས་སུ་མཛད་པའོ།། །།༄༅། །ན་མོ་གུ་རུ་བུདྡྷ་བོ་དཧི་
སཏ་བྷྱ་གང་ཞིག་ཅུང་ཟད་ཡིད་ལ་དྲན་པས་ཀྱང། །དངོས་གྲུབ་ཐམས་ཅད་ད་ལྟ་སྩོལ་མཛད་པའི། །བློ་བཟང་གྲགས་དང་ཐུབ་དབང་སྤྱན་རས་གཟིགས། །འཁོར་བཅས་རྣམས་ཀྱི་འདྲ་འབག་དྲུང་ཉིད་དུ། །འཁོར་བའི་སྣང་ཚུལ་རབ་ཏུ་
མཐོང་ནས་ནི། །ཚེ་འདི་ཉིད་ལ་སངས་རྒྱས་ཐོབ་འདོད་པའི། །བློ་བཟང་དོན་གྲུབ་ཅེས་བའི་བཙུན་པ་ངས། །དགེ་འཕེལ་རི་བོའི་རྩེ་ནས་འདི་སྐད་ཞུ། །སྔ་སོར་ཁྱེད་རྣམས་དྲུང་དུ་བདག་གིས་སུ། །ཚེ་འདིའི་གློ་བུར་བྱ་བ་ངན་པ་རྣམས། །སྤངས་
ནས་སྙིང་ནས་དམ་ཆོས་སྒྲུབ་བྱེད་པའི། །ཡིད་ཀྱིས་དམ་བཅའ་མང་པོ་བླང་ན་ཡང། །ཚེ་འདིའི་འཁྲི་བ་ཕྲ་མོ་མ་ཆོད་པས། །ཡིད་ལ་བཅས་པ་རྣམས་ལ་ཅུང་ཟད་ཙམ། །འགལ་བར་གྱུར་རྣམས་བཤགས་པས་བཟོད་བར་མཛོད། །སླར་

[028B] །ཚོགས་གཉིས་བསགས་པའི་དགེ་སློང་བློ་བཟང་བདག་དགའ་བདེ་ལྡན་བའི་དང་ནས་འདི་སྐད་དུ། །ངོ་མཚར་ལེགས་བཤད་གཏམ་འདི་དབུལ་བར་བྱ། །ད་ནི་ལོག་པའི་ལམ་དུ་འཁྲིད་པའི་རྒྱུ། །གཉེན་དང་འཁོར་
གཡོག་གྲོགས་ངང་ལོངས་སྤྱོད་དང། །ཚེ་འདིའི་དོན་མེད་བྱ་བ་ངན་པ་རྣམས། །སྤངས་ནས་ཆགས་སྡང་མེད་པའི་དབེན་གནས་སུ། །ཐམས་ཅད་མཁྱེན་པའི་ལམ་དུ་འཁྲིད་བའི་རྒྱུ། །གཉེན་དང་འཁོར་གཡོག་གྲོགས་དང་ལོངས་སྤྱོད་དང། །བཅས་ཏེ་གཏན་
གྱི་མདུན་མ་སྒྲུབ་ཕྱིར་དུ། །ཆོས་ཀྱི་བྱ་བས་རྒྱུན་དུ་འདའ་ལགས་སོ། །འདིར་སྨྲས་པ། སླར་ཡང་ཡེ་ཤེས་ལྷ་ས་ཡེར་པ་གནས་ཆེན་རྣམས་སྤྱན་ལྡན་ཁྱེད་རྣམས་ཀྱིས། །བདག་གིས་ཁྱེད་འདྲའི་གོ་འཕང་མ་ཐོབ་བར། །མི་མཐུན་བར་ཆད་ཐམས་ཅད་ཞི་བ་དང། །མཐུན་
པའི་རྐྱེན་རྣམས་ལེགས་པར་སྒྲུབ་པར་མཛོད། །འདི་འདྲ་ཕུལ་བའི་དགེ་བ་འདི་ཡི་མཐུས། །མི་སློབ་ཟུང་འཇུག་རྡོ་རྗེ་འཆང་ཆེན་དེ། །ཚེ་འདི་ཉིད་ལ་བདག་གིས་ལེགས་ཐོབ་ནས། །སེམས་ཅན་ཐམས་ཅད་བདག་གིས་སྒྲོལ་གྱུང་ཅིག་བློ་བཟང་དོན་གྲུབ་
ཅེས་པའི་རྣལ་འབྱོར་པས། །བླ་མ་རྒྱལ་བ་སྲས་བཅས་དྲུང་ཉིད་དུ། །ཞུ་ཡིག་དངོས་གྲུབ་ཀུན་འབྱུང་བྱ་བ་འདི། །ཚེ་དང་ལྡན་པ་བསམ་གཏན་དཔལ་ལ་བསྐུར། །ཚེ་དང་ལྡན་པ་བསམ་གཏན་དཔལ་ཉིད་ཀྱང། །ཚེ་རིང་ནད་མེད་བདེ་སྐྱིད་ལྡན་པ་དང། །ཚེ་
རབ་ཀུན་ཏུ་བླ་མ་རྒྱལ་སྲས་ཀྱིས། །དགྱེས་པ་ཆེན་པོས་རྗེས་སུ་འཛིན་གྱུར་ཅིག་ཅེས་པའི་ཞུ་ཡིག་འདི་བླ་མ་རྒྱལ་བ་སྲས་བཅས་ལ་མི་འགྱུར་བའི་དད་པ་ཐོབ་ནས་ཕུལ་བ་མ་གཏོགས། དག་བྱེད་དང་སྡེབས་སྦྱོར་སོགས་མི་ཤེས་པས། ནོར་འཁྲུལ་

[029A]༄༅། །བྱུང་ན་ཆོས་ཀྱི་སྤྱན་ལྡན་རྣམས་བཟོད་བར་མཛོད་ཅིག། འདི་ཡང་རྗེ་བླ་མ་ཉིད་ཀྱིས་ཕྱག་བྲིས་སུ་མཛད་པ་ཡིན།། །།བླ་མ་དང་མགོན་པོ་འཇམ་དཔལ་དབྱངས་བཀའ་སྲུང་མཁའ་འགྲོ་ཆོས་སྐྱོང་སྲུང་མ་འགོ་བའི་ལྷ་རྣམས་
ལ་ཕྱག་འཚལ་ལོ། །བདག་གི་ལུས་དང་གྲིབ་མ་བཞིན་དུ་འགྲོགས་ནས་བསམ་དོན་ཐམས་ཅད་འགྲུབ་པར་བྱིན་གྱིས་བརླབ་ཏུ་གསོལ། ཐུགས་རྒྱལ་བ་ཀུན་དང་དབྱེར་མེད་ཀྱང། །སྐུ་ཐ་མལ་བཀོད་པ་སྣ་ཚོགས་ཀྱིས། །གསུང་ལེགས་བཤད་བདུང་
རྩིའི་ཆར་འབེབས་པ། །ཕ་བཀའ་དྲིན་མཉམ་མེད་སྐྱབས་མཆོག་དཔལ། །མི་ཁོ་བོའི་སྤྱི་གཙུག་རྒྱན་དུ་བཞུགས། །ཐུགས་རྗེས་གཟིགས་ཤིག་མཁྱེན་པའི་གཏེར།། །།་དགེ་ལྡན་རྣལ་འབྱོར་ཕོ་མོ་རྣམས་ཀྱི་བཅའ་ཁྲིམས་ཀྱི་ཡི་གེ་དངོས་
གྲུབ་ཀུན་འབྱུང་བཞུགས།། །།༄༅། བླ་མ་ཡི་དམ་དཀོན་མཆོག་གསུམ་རྒྱལ་བ་སྲས་དང་སློབ་མར་བཅས་པ་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་ལ་ཕྱག་འཚལ་ལོ། །འདིར་རྒྱལ་བ་བློ་བཟང་གྲགས་པ་ཡབ་
སྲས་རྣམས་ཀྱི་གསུང་གི་བདུང་རྩིའི་སྙིང་པོ་ཉམས་ལེན་མྱོང་ཁྲིད་ཀྱི་མན་ངག་ཉམས་སུ་ལེན་པར་འདོད་པའི་རྣལ་འབྱོར་ཕོ་མོ་རྣམས་ཀྱི་འཕྲལ་ཕུགས་ཀྱི་ཀུན་སྤྱོད་ཇི་ལྟར་བྱ་བའི་བཅའ་ཡིག་མདོར་བསྡུས་ཙམ་ཞིག་འདིར་བརྗོད་པར་བྱའོ། །དེ་
ལ་འདིར་སྤྱིར་རྗེ་བཙུན་ཆོས་ཀྱི་རྒྱལ་པོ་བློ་བཟང་གྲགས་པ་ཡབ་སྲས་ཀྱི་བསྟན་བའི་སྒོར་ཞུགས་ཤིང། ཁྱད་པར་ཉམས་ལེན་མྱོང་འཁྲིད་མན་ངག་ཉམས་སུ་ལེན་པར་འདོད་པའི་སྐལ་ལྡན་གྱི་གང་ཟག་ཁྱད་པར་ཅན་རྣམས་ནི། སྤྱིར་

[029B] ཁྱད་པར་རི་བོ་དགེ་ལྡན་པའི་ལུགས་འཛིན་པའི་ལུགས་སུ་བྱས་ནས། དགེ་ལྡན་པ་ཆེན་བོ་ཡབ་སྲས་རྣམས་
ཀྱིས་བཤད་པའི་གཞུང་ཆེན་མོ་མན་ངག་དང་བཅས་པ་དང། ཁྱད་པར་སྙན་ནས་སྙན་དུ་བརྒྱུད་པའི་ཐུན་མོང་མ་ཡིན་བའི་མན་ངག་རྣམས་མ་ཐོས་ཤིང་མ་མཐོང་བ་དང། ཐོས་ཤིང་མཐོང་ཡང་ཆགས་སྡང་གིས་ཀུན་ནས་བསླངས་ཏེ་ཁ་བཤད་འབའ་ཞིག་བྱེད་
པ་མ་གཏོགས། ལྷག་བསམ་རྣམ་ངག་གིས་ཀུན་ནས་བསླངས་ཏེ་ཐོས་བསམ་སྒོམ་གསུམ་སེ་གོལ་གཏོག་པའི་ཡུན་ཙམ་ཡང་མི་བྱེད་པའི་གང་ཟག་རྣམས་དང། སྒོ་གསུམ་གྱི་སྤྱོད་པ་སྐད་ཅིག་ཙམ་བསྟུན་པར་མི་བྱེད། དེས་ན་སངས་རྒྱས་ཀྱི་བསྟན་པ་དང་
སེམས་ཅན་འབའ་ཞིག་ལ་དགོངས་པའི་སྔོན་དང་ད་ལྟའི་ཆོས་པ་རྣམ་དག་རྣམས་དང། ཁྱད་པར་ཚེ་འདིའི་དོན་མེད་ཀྱི་བྱ་བ་རྣམས་བློས་བཏང་ནས། ཚེ་འདི་དང་ཕྱི་མའི་དོན་ཐམས་ཅད་སྒྲུབ་པའི་ཕྱིར་དུ་རྒྱལ་པས་གསུངས་པའི་མདོ་སྔགས་ཀྱི་གསུང་རབ་སྤྱི་
དང། ཁྱད་བར་སངས་རྒྱས་ནས་བཟུང་སྟེ་རྩ་བའི་བླ་མ་ལ་ཐུག་བའི་བར་ཞལ་ནས་ཞལ་དང། སྙན་ནས་སྙན་དུ་བརྒྱུད་པའི་གདམས་པ་ཁྱད་པར་ཅན་རྣམས་ལ་ཐོས་བསམ་སྒོམ་གསུམ་དང་ཉམས་ལེན་ཁོན་མཛད་པའི་ཤར་རི་བོ་དགེ་ལྡན་པའི་སྐྱེས་བུ་དམ་པ་
རྣམས་ཀྱི་ཀུན་སྤྱོད་རྣམ་པར་དག་པ་ལ་བལྟ་བའི་ངོས་ནས། རང་གི་སྒོ་གསུམ་གྱི་སྤྱོད་པ་ཡང་སྐྱེས་བུ་དམ་བ་དེ་རྣམས་ཀྱི་ཀུན་སྤྱོད་དང་མཐུན་པར་བྱའོ། །དེ་ཡང་བློ་གྲོས་ཀྱི་ནུས་པ་ཤིན་ཏུ་ཆེ་བའི་རྣམ་དཔྱོད་ཅན་རྣམས་ཀྱིས་ཐུབ་པའི་དབང་པོའི་མདོ་སྔགས་ཀྱི་གསུང་

[030A]༄༅། །རབ་རྣམས་ཀྱི་དགོངས་པ་འགྲེལ་བ་ལ་འགྲན་ཟླ་དང་བྲལ་བ་རྗེ་བཙུན་ཆོས་ཀྱི་རྒྱལ་པོ་བློ་བཟང་གྲགས་པ་ཡབ་སྲས་ཀྱི་མདོ་སྔགས་ཀྱི་བསུང་རབ་མན་ངག་དང་བཅས་པ་ལ་ཐོས་བསམ་སྒོམ་གསུམ་གྱི་སྒོ་ནས་ཉམས་སུ་བླངས་ཏེ་
མྱོང་བ་ཁྱད་པར་ཅན་རྒྱུད་ལ་སྐྱེས་པར་བྱས་ལ། དེ་ལས་གཞན་པའི་བློ་གྲོས་ཀྱི་ནུས་པ་ཆུང་བ་རྣམས་ཀྱིས་ནི། རྗེ་བཙུན་ཙོང་ཁ་པ་ཡང་སྲས་རྣམས་ཀྱི་གསུང་གི་སྙིང་པོའི་སྙིང་པོ་ཉམས་ལེན་གྱི་མྱོང་འཁྲིད་ཀྱི་མན་ངག་དངོས་གྲུབ་ཀུན་འབྱུང་ཞེས་བྱ་བ་འདི་ཉིད་
ཐོས་བསམ་སྒོམ་གསུམ་ཁོ་ནའི་སྒོ་ནས་ཉམས་སུ་བླངས་ཏེ། མྱོང་བ་ཁྱད་པར་ཅན་ཚེ་འདི་ལ་དེས་པ་ཅན་དུ་རང་གི་རྒྱུད་ལ་སྐྱེས་པར་བྱེད་དགོས་པ་ཡིན་ནོ། །དེས་ན་ཐོས་བསམ་སྒོམ་གསུམ་སྤྱི་དང་ཁྱད་པར་ཉམས་ལེན་མྱོང་འཁྲིད་ཁོན་ལ་ཐོས་བསམ་
སྒོམ་གསུམ་གཙོ་བོར་བྱད་པའི་སྐལ་པ་དང་ལྡན་པའི་གང་ཟག་རྣམས་ཀྱིས་ནི། རྗེ་བཙུན་ཙོང་ཁ་པས་མཛད་པའི་བཅའ་ཡིག་ཆེ་ཆུང་གཉིས་དང། ཁྱད་པར་བཅའ་ཁྲིམས་ཀྱི་ཡི་གེ་འདི་ཉིད་ནས་བཤད་པ་ལྟར་ཉམས་ལེན་བྱེད་དགོས་པ་ཁོན་ཡིན་ནོ་
དེ་ཡང་དང་པོ་རང་ཅག་རྣམས་ཆོས་འདིའི་སྒོར་ཞུགས་པ་ཉིད་ནས་བཟུང་སྟེ་ཇི་སྲིད་འཚོའི་བར་དུ། དྲན་པ་དང་ཤེས་བཞིན་ན་རེ་བསྟེན་ནས་རང་སེམས་ཚེ་འདིའི་སྣང་ཤས་ཀྱིས་ཀུན་ནས་བསླངས་པའི་ཆགས་སྡང་གི་དབང་དུ་གཏན་མ་སོང་བའི་བསམ་པ་
རྣམ་དག་གལ་ཆེ་བས། དུས་ཐམས་ཅད་དུ་ལྷག་བསམ་རྣམ་དག་ལ་གནས་པར་བྱའོ། །ལྷག་བསམ་རྣམ་དྭག་ལ་གནས་པའི་སྒོ་ནས་བླ་མ་དང་ཡི་དམ་རྒྱལ་བ་སྲས་དང་སློབ་མར་བཅས་པ་དཔའ་བོ་དཔའ་མོ་མཁའ་འགྲོ་ཆོས་སྐྱོད་རྣམས་ཀྱི་སྤྱན་སྡང་ཇི་

[030B]
ལྟར་ཁས་བླངས་པའི་ཐེག་པ་ཐུན་མོང་བའི་སྡོམ་པ་དང། ཐེག་ཆེན་ཐུན་མོང་མ་ཡིན་པའི་སྡོམ་བ་དང། དམ་ཚིག་རྣམས་མིག་གི་འབྲས་བུ་ལས་ཀྱང་གཅེས་པའི་བསྲུང་སྡོམ་གལ་ཆེ་བར་བྱའོ། །དེ་ཡང་དང་པོད་བཤེས་གཉེན་བསྟེན་ཚུལ་འདི་ཤིན་
ཏུ་གལ་ཆེ་བས་བཤེས་གཉེན་བསྟེན་པར་འདོད་པ་རྣམས་ཀྱིས་སུ་རུ་རུང་ལ་སྟབ་སྟོབ་ཏུ་ཕྱག་དང་ཆོས་འབྲེལ་མི་བྱེད་པར་བླ་མར་འོས་མི་འོས་ཡུན་རིང་པོ་ལེགས་པར་བརྟགས་ནས། འོས་པ་ལ་ཕྱག་དང་ཆོས་འབྲེལ་བྱ་སྟེ། དེ་ཉིད་བསམ་སྦྱོར་གཉིས་
ཀྱིས་ཚུལ་བཞིན་དུ་བསྟེན་པའི་སྒོ་ནས་མཉེས་པ་ཁོན་བསྒྲུབ་ཅིང་མི་མཉེས་པ་སྐད་ཅིག་ཙམ་ཡང་མི་བྱེད། སློབ་མ་བསྟན་འདོད་པ་རྣམས་ཀྱིས་ཀྱང་སྣོང་དང་ལྡན་མི་ལྡན་ལེགས་པར་བརྟགས་ནས། སྣོད་དང་ལྡན་ན་ཆོས་འབྲེལ་བྱས་ལ་སྣོད་དང་མི་ལྡན་ན་
ཆོས་འབྲེལ་མི་བྱའོ། །དེས་ན་སྤྱིར་ས་ཀར་རྙིང་གསུམ་སོགས་ཆོས་ལུགས་སྣ་ཚོགས་འཛིན་པའི་གང་ཟག་དང། ཆོས་ལ་བརྙས་པ་དང། སྐུར་བ་མི་འདེབས་ཤིང་གུས་པར་བྱེད། རང་གི་བླ་མ་དང་ཆོས་དང་མཆེད་གྲོགས་སོགས་ལ་སྡང་བའི་གང་ཟག་གི་
མདུན་དུ། དེ་རྣམས་ཀྱི་བསྔགས་པ་དང་ཡོན་ཏན་མི་བརྗོད། འདུལ་བ་དང་དགོས་པ་ཁྱད་པར་ཅན་ཡོང་ན་དེ་རྣམས་ཀྱི་བསྔགས་པ་དང་ཡོན་ཏན་བརྗོད་པར་བྱ། དེ་ཡང་མཐུན་རྐྱེན་འཛོམ་ཞིང་ལུས་སྲོག་དང་ཆོས་ཀྱི་བར་ཆད་དུ་མི་འགྲོ་བར་ལུང་རྟོགས་ཀྱི་ཡོན་
ཏན་གོང་ནས་གོང་དུ་འཕེལ་བའི་གནས་དང་ས་ཕྱོགས་སུ་གནས་གཞི་འཆའ་ཞིང། དེ་ལས་འགལ་བ་དང་ཆགས་སྡང་སྐྱེ་བའི་ས་ཕྱོགས་དང་གནས་སུ་དགོས་པ་ཁྱད་པར་ཅན་མ་གཏོགས་ཞག་གཅིག་ཀྱང་མི་འདོད། གནས་ཁྱད་པར་ཅན་དུ་གཞི་བཅས་ནས་

[031A]༄༅། །ཀྱང༑ བསྟན་པ་དང་སེམས་ཅན་ལ་ཕན་ངེས་པའི་ཁང་པ་ཁང་ཆེན་མ་གཏོགས་ཁང་པ་ཁང་ཆེན་མི་འཆོས། འདོམ་གང་གྲུ་བཞི་པ་ལ་སོགས་པའི་རང་ཤོང་བ་ལ་སོགས་པའི་སྤྱིལ་བོ་ཁོ་ན་འཆོས་སོ། །མདོར་ན་ལུས་སྲོག་དང་ཆོས་ཀྱི་བར་ཆད་
དུ་མི་འགྲོ་ཞིང་ལུང་རྟོགས་ཀྱི་ཡོན་ཏན་གོང་འཕེལ་དུ་འགྲོ་བའི་རིའི་གནས་སམ། ཐང་ཆེན་པོའི་དཀྱིལ་ལམ། ཆུའི་འགྲམ་དང། རྩའི་སྤྱིལ་པོ་དང། ས་ཕུག་དང། བྲག་དང། ཤིང་གཅིག་དང་དུ་མ་ཡོད་པ་དང། གྲོང་དང་གྲོང་ཁྱེར་དང། རྒྱལ་པོའི་ཕོ་བྲང་
དང༑ གྲོང་འདབས་ཀྱི་དགོན་པ་དང། ལྷ་ཁང་ལ་སོགས་པའི་གནས་དང། ནགས་གསེབ་དང། བྲག་རི་དང། རྫ་རི་དང། སྤང་རི་གངས་ལ་སོགས་པའི་གནས་ཁྱད་པར་ཅན་རྣམས་སུ་རྣལ་འབྱོར་འབྱོར་ཕོ་མོ་རྣམས་བཤད་སྒྲུབ་ལ་རྩེ་གཅིག་ཏུ་གནས་པར་བྱའོ།།
གྲོགས་དང་འཁོར་ཡང་རང་དང་ལྟ་སྤྱོད་མཐུན་པ་ཞིག་དགོས་ལ། ཁྱད་པར་རང་ལ་ལྟོས་པའི་སློབ་མ་ནི་རང་དང་ལྟ་སྤྱོད་མཐུན་ཞིང་དང་པ་དང་འདུན་པ་དང་ལྡན་པ། རང་གིས་གང་བསླབས་བའི་ངག་ལ་ཉན་པ་ཞིག་དགོས་པ་ཡིན། རང་གི་དགེ་སྦྱོར་
གྱི་གྲོགས་སུ་འགྲོ་བའི་སྤྱིན་བདག་དང་རྟེན་འདྲིས་བྱས་ལ་དགོས་པ་ཁྱད་པར་ཅན་མ་གཏོགས་རང་གི་ལུང་རྟོགས་ཀྱི་ཡོན་ཏན་དགེ་བའི་བར་ཆད་དུ་འགྲོ་བའི་སྦྱིན་བདག་སོགས་དང་རྟེན་འདྲིས་གཏན་མི་བྱེ་དོ། །འཕྲལ་དང་ཕུགས་ཀྱི་རང་གི་དག་
སྦྱོར་གྱི་བྱ་བ་ལ་གནོད་མི་གནོད་ལེགས་པར་བརྟགས་ནས། རང་གིས་ཕར་སློང་བར་མ་བྱས་པར་ཚུར་ལ་སྦྱིན་བདག་སོགས་ཀྱིས་དང་ལ་བཟའ་བཏུང་དང་ཆོས་གོས་ལ་སོགས་པའི་ཡོ་བྱད་དང། གནས་ཁང་ལ་སོགས་བ་བྱིན་པ་ན་རང་གཞན་གྱི་

[031B] དགེ་བའི་བྱ་བ་ལ་མི་གནོད་ན་ལེན་པར་བྱེད་ལ། སྦྱིན་བདག་སོགས་ཀྱི་དད་པ་དང་སྙིང་རྗེ་ཁོ་ནས་ཀུན་ནས་བླངས་ཏེ། བཟའ་བཏུང་ལ་སོགས་པའི་ཡོ་བྱད་ནན་ཆེས་པས་སྟེར་བ་བྱུང་ན་
ལེན་ཅིང། སྤྱིན་བདག་སོགས་ལ་ཕར་སྟེར་དགོས་བྱུང་ན། སྦྱིན་བདག་སོགས་དེ་རང་གིས་བྱིན་པའི་བཟའ་བཏུང་ལ་སོགས་ཡོ་བྱད་དངོས་སམ། ཡོ་བྱད་དེ་གཞན་དུ་བསྒྱུར་ནས་སྟེར་བར་བྱེད་ལ། སྤྱིན་བདག་གཞན་གྱིས་དད་པ་དང་སྙིང་རྗེས་
ཕུལ་བའི་བཟའ་བཏུང་དང། ཡོ་བྱང་སོགས་སྦྱིན་བདག་གཞན་ལ་གཏན་མི་སྟེར་རོ། །མདོར་ན་རང་ལ་གཞན་གྱིས་དད་པས་བྱིན་པའི་བཟའ་བཏུང་དང། གོས་ལ་སོགས་པའི་ཡོ་བྱད་རྣམས་རང་དང་དཀོན་མཆོག་དང་གང་ཟག་ཁྱད་པར་ཅན་
ཁོ་ནས་ལོངས་སྤྱོད་པར་བྱ་ལ། ཚེ་འདིའི་ཁེང་གྲགས་ཀྱིས་ཀུན་ནས་བླངས་ཏེ་སྐྱེ་བོ་ཕལ་པ་ཞིག་ལ་བྱིན་ནས་དད་རྫས་ཆུད་ཟོས་པར་མ་བྱེད་ཅིག། དེ་ཡང་རང་གི་ལུང་དང་རྟོགས་པའི་ཡོན་ཏན་གྱི་བར་ཆད་དུ་མི་འགྲོ་ཞིང། དགེ་སྤྱོར་གྱི་གྲོགས་སུ་
འགྲོ་བ་བྱུང། སྔོན་གྱི་བསོད་ནམས་ཀྱི་མཐུས་རྙེད་པ་དང་བཀུར་སྟི་དང་ཤུགས་ཀྱིས་འབད་རྩོལ་མི་དགོས་པར་འདུ་བ་བྱུང་ན་བདག་གིར་བྱེད་དོ། །རང་གི་ལུང་རྟོགས་ཀྱི་ཡོན་ཏན་དགེ་སྦྱོར་གྱི་བར་ཆད་དུ་འགྲོ་ན་བདག་གིར་མི་བྱེད་ཅིང། གནས་
ཀྱང་དགེ་སྦྱོར་འཕེལ་བའི་གནས་གཞན་དུ་སྤོ་བར་བྱེད་ལ། སྔོན་གྱི་མཁས་གྲུབ་གོང་མ་རྣམས་ཀྱིས་དགོས་པ་ཁྱད་པར་ཅན་མ་གཏོགས། ཕྱི་ནང་གི་དངོས་པོའི་བདག་འཛིན་དང། འཇིག་རྟེན་གྱི་ངོ་འཛིན་དང། དགྲ་གཉེན་ཕན་ཚུན་གྱི་ཕྱོགས་རིགས་

[032A]༄༅། །རྣམས་སྤངས་ནས་འཕྲལ་གྱི་འཚོ་བ་ཡོ་བྱད་བསོད་སྙོམས་འབའ་ཞིག་ལ་བརྟེན་ནས། འཕགས་པའི་རིགས་བཞི་ལ་གནས་ཏེ་བཤད་པ་དང་སྒྲུབ་པ་རྩེ་གཅིག་ཏུ་མཛད་འདུག་པ་བཞིན་དུ་རང་ཅག་རྣམས་ཀྱིས་
ཀྱང་ཆོས་ལྡན་གྱི་དགོས་པ་ཁྱད་པར་ཅན་མ་གཏོགས། སྐྱེ་བོ་ཕོ་མོ་རྣམས་ཀྱི་ངོ་འཛིན་དང་ངོ་སྲུང། ཁྱད་པར་དགྲ་དང་གཉེན་ཕན་ཚུན་གྱི་ཕྱོགས་བཟུང་བའི་འདུལ་སྐྱོད་དང། ཆོས་དང་འགལ་བའི་གྲོང་མགོན་གྱི་འཛིན་སྐྱོང་དང། འཇིག་རྟེན་
པ་དང་འདྲ་བའི་སྒོ་ནས་ཐབ་ཆས་དང། གསེར་གཡུ་ལ་སོགས་པའི་རིན་ཆེ་དང། རས་དང་གོས་དར་དང། སྣམ་བུ་དང་རེ་ལྡེ་ལ་སོགས་པའི་ཡོ་བྱད་དང། ནས་དང་འབྲས་ལ་སོགས་པ་དང། ཤ་མར་དང་ཇ་བུར་སོགས་དང། གདན་དང་མལ་
ཆ་སོགས་དང། རྟ་དང་བ་གླང་ལ་སོགས་པའི་དུད་འགྲོ་དང། ཞིང་དང་རྫིང་བུ་སོགས་དང། མདོར་ན་ཆོས་དང་མི་མཐུན་ཅིང་ཆོས་དང་འགལ་བར་གྱུར་པའི་སྔར་གྱི་ཕྱི་ནང་གི་དངོས་པོ་དེ་རྣམས་དང། དེ་རྣམས་ལས་གཞན་པའི་ཕྱི་ནང་གི་དངོས་པོ་རྣམྶ ་
བདག་གིར་མི་བྱེད་ཅིང། འཕྲལ་ཕུགས་ཀྱི་འཚོ་བ་དང་ཆོས་གོས་ལ་སོགས་པའི་ཡོ་བྱད་རྣམས་བསོད་སྙོམས་འབའ་ཞིག་ལ་བརྟེན་ནས་འཕགས་པའི་རིགས་བཞི་ལ་གནས་པར་བྱའོ། །སྔོན་གྱི་བསོད་ནམས་ལ་གྲུབ་པའི་ཟས་ནོར་ལ་སོགས་
པའི་ཡོ་བྱད་ཡོད་ན་དེ་ཉིད་རང་གིས་ལོངས་སྤྱད་དེ་བཤད་སྒྲུབ་རྩེ་གཅིག་ཏུ་བྱའོ། །གཞན་ཡང་འདོད་ཆུང་ཆོག་ཤེས་ཀྱི་གང་ཟག་དང། གང་ཟག་འདོད་ཡོན་ལ་ཆགས་ཞེན་གཏན་མི་སྐྱེ་བ་རྣམས་ཀྱིས་ནི་མ་གཏོགས། དེ་ལས་གཞན་པའི་གང་ཟག་

[032B] །ཁེད་དྲེགས་དང་ལྡན་ལ་རེ་བའི་སྦྱིན་གཏོང་དང། ཕན་ཚུན་དུ་བཟའ་བཏུང་བ་སྟེར་རེས་དང། ཆོས་ལྡན་གྱི་
དགོས་པ་མ་གཏོགས། ཕན་ཚུན་དགའ་བསྡུས་ཀྱི་བཟའ་བཏུང་གི་མ་ནོག་མོ་སོགས་མི་བྱེད། བཟའ་བཏུང་སོགས་ཀྱི་ཡོ་བྱད་ཡོད་པ་རྣམས་ཀྱིས་ཀྱང་རང་ལོངས་སྤྱོད་པའི་མངོན་ཆུང་བ་བྱེད། ཕན་ཚུན་འགའ་བསྡུས་ཀྱིས་ལོངས་སྤྱོད་དགོས་པ་བྱུང་ན་
ཕྱོགས་གཞན་དུ་མངོན་ཚན་ཆུང་བར་བྱས་ཏེ་ལོངས་སྤྱོད་དགོས་པ་དང། སྟན་སོགས་ཀྱང་རྣལ་འབྱོར་ཕོ་མོ་སྤྱི་དང་མཐུན་པ་མ་གཏོགས། ཡོད་ངོམས་དང་འབྱོར་འདོད་ཀྱིས་གོས་སྟན་སོགས་ལ་ལོངས་མི་སྤྱོད། འཇིག་རྟེན་འདིའི་དུས་པ་དད། གཡོག་
འཁོར་དང། ནོར་ལོངས་སྤྱོད་དང། གཉེན་ལ་སོགས་པས་ང་རྒྱལ་བའི་སྤྱོད་པ་མི་བྱེད་ཅིང་དུས་རྒྱུན་པར་དམན་ས་བཟུང་ནས་ཆོས་དང་ཅི་མཐུན་བྱེད། ཁྱད་པར་ཐུན་མོང་དང་ཐུན་མོང་མ་ཡིན་པའི་མྱོང་འཁྲིད་ཡོངས་སུ་རྫོགས་པ་ལ་ཐོས་བསམ་
སྒོམ་གསུམ་བྱེད་པར་འདོད་པ་ནི། ཉམས་ལེན་མྱོང་འཁྲིད་ནས་བཤད་པ་ལྟར་གྱི་དགོན་སློབ་གཉིས་ཆར་གྱིས་བླ་མ་དང་སློབ་མའི་མཚན་ཉིད་ཡུན་རིང་དུ་བརྟགས་ནས་ཕན་ཚུན་མཚན་ཉིད་དང་ལྡན་པར་བཤེས་ནས། སྟེར་བ་པོས་ཀྱང་ཐེག་པ་
མཆོག་གི་སྡོམ་པ་ཡོངས་རྫོགས་ཤིག་སྤྱིན་ཅིང། ནོད་པ་པོས་ཀྱང་ཡོངས་རྫོགས་སུ་ནོས་ཏེ། སྤྱིར་ཇི་ལྟར་ཁས་བླངས་བའི་དམ་ཚིག་དང་ཚུལ་ཁྲིམས་དང། ཁྱད་པར་ལུགས་འདིའི་དམ་ཚིག་དང་སྡོམ་པ་དང། དམ་ཚིག་སྤྱི་དང། ཁྱད་པར་བླ་མ་དང་

[033A]༄༅། །སྤུན་གྱི་དམ་ཚིག་ལ་གནས་པར་བྱ་དགོས་སོ། །དེ་ཡང་བླ་མ་དང་རྡོ་རྗེ་འཆང་ཐ་མི་དད་དུ་ཤེས་ནས། རང་གི་ལུས་ལོངས་སྤྱོད་དགེ་རྩ་དང་བཅས་པ་ཕུལ་ནས་མཉེས་པ་ཁོ་ན་སྒྲུབ་ཅིང། མི་མཉེས་པ་སྐད་ཅིག་ཙམ་ཡང་མི་སྒྲུབ་
གང་གསུངས་པའི་བཀའ་ལས་འདའ་བར་མི་བྱེད་དོ། །སྤྱིར་སེམས་ཅན་ཐམས་ཅད་སྟོན་པའི་འདུ་ཤེས་བསྐྱེད་ཅིང་སྒོས་སྣོད་ཐམས་ཅད་གཞལ་ཡས་ཁང་དང་བཅུད་ཀྱི་སེམས་ཅན་ཐམས་ཅད་ལྷ་དང་ལྷ་མོའི་རང་བཞིན་དུ་ཤེས་པར་བྱ་དགོས་སོ། །
ཁྱད་པར་ཆོས་འདི་ཡོངས་སུ་རྫོགས་པར་ཐོབ་ནས་ནི། ངེས་པར་རྡོ་རྗེ་འཆང་ཡབ་ཡུམ་དུ་བལྟ་བ་ལ་སོགས་པའི་དམ་ཚིག་བསམ་གྱིས་མི་ཁྱབ་པ་མང་པོ་ཡོངས་མོད། ཆོས་འདིའི་ཡན་ལག་ཙམ་ཐོབ་པའི་མཆེད་གྲོགས་དང་སྤུན་ལ་ཡང་སངས་རྒྱས་
ཡབ་ཡུམ་དུ་བལྟ་ཞིང། ཕན་ཚུན་གཅིག་གིས་གཅིག་ལ་དག་སྣང་སྤྱང་ཞིང་ཕྲག་དོག་དང་སྡང་སེམས་གཏནས་མི་བྱེད་ཅིང། ངག་གིས་ཡོན་ཏན་འབའ་ཞིག་བརྗོད་པ་མ་གཏོགས། སྐྱོན་གྱི་ཉེས་པ་གཏནས་མི་བརྗོད་དོ། །ཕན་ཚུན་འཕྲད་པའི་ཚེ་བསུ་
བ་དད། སྟན་ལས་ལྡང་ནུས་ན་ལུས་ཀྱིས་ཕན་ཚུན་དུ་ཕྱག་དང་བསྐོར་བ་བྱེད། མ་ནུས་ན་ཡིད་ཀྱིས་བསྐོར་བ་བྱེད་ཅིང། ལུས་ཞྭ་འབུད་པ་དང་མགོ་འདུད་པ་ལ་སོགས་པ་བྱས་ལ། བླ་མ་ལ་སྨོད་པ་དང་རྡོ་རྗེ་སྤུན་གྱི་ཉེས་པ་བརྗོད་ནས་ཐུགས་དཀྲུགས་
པ་ལ་སོགས་པའི་དམ་ཚིག་རྣམས་ལས་འགལ་བའི་ཉེས་པ་བྱུང་ན། ཉིན་ཞག་གཅིག་གི་དྲུག་ཆའི་ནང་དུ་མ་བཤགས་ན། རྩ་ལྟུང་དུ་འགྱུར་ཉེ་བས་ཉིན་ཞག་གཅིག་གི་དྲུག་ཆའི་ཐུན་རེའི་ནང་དུ་བཤགས་པར་བྱེད་ལ། གལ་སྲིད་ཐུན་རེའི་ནང་དུ་

[033B] ཐུན་དྲུག་གི་རྣལ་འབྱོར་སོགས་ལ་ཅི་ནས་ཀྱང་ལེགས་པར་གནས་པ་བྱ་དགོས་པ་ཡིན་ནོ། །སྤྱི་འགོས་ཀྱི་ཐུགས་དམ་གྱི་རིམ་པ་ཡང། དགེ་བའི་དམིགས་
པ་གང་ཡང་རུང་བ་ཞིག་ལ་རྩེ་གཅིག་ཏུ་འཇོག་པ་ལ་སོགས་པའི་རྩེ་གཅིག་གི་རྣལ་འབྱོར་སོགས་ཡོང་ན་མ་གཏོགས་ཐུན་དྲུག་གི་རྣལ་འབྱོར་ལ་གནས་བཞིན་པའི་ངོས་ནས་སྐྱ་བས་འགྲོ་སེམས་བསྐྱེད། སྤྱན་འདྲེན་ཁྲུས་བསོལ། ཡན་
ལག་བདུན་པ། གནས་བརྟན་བཅུ་དྲུག་གི་གསོལ་འདེབས་དང་བཅས་པ་ཉམས་ལེན་མྱོང་འཁྲིད་ཀྱི་བླ་མ་བརྒྱུད་པ་རྣམས་ཀྱི་གསལ་འདེབས་དང་བཅས་པ། སྒྲོལ་མ་རྣམ་རྒྱལ། ཚེ་གཟུངས། ཚེ་དཔག་མེད་ཀྱི་མཚན་བརྒྱ་རྩ་རོ་དང་བཅས་པ། སྟོན་
པ་བདེ་བར་གཤེགས་བ་བརྒྱད་ཀྱི་མཚན་ཅི་མང་དང། ཁྱད་པར་སངས་རྒྱས་སྨན་བླའི་མཚན་བརྒྱ་རྩ་རེ་དང། ཤེར་སྙིད་བདུད་ཟློག་དང་བཅས་པ། མཁའ་འགྲོ་སེངྒེ་གདོང་ཅན་མའི་ཟློག་པ་དང། པི་ཤ་ཙི་དང་མ་ཎི་གང་མང་འདྲེན། བླ་མ་མགོན་
པོ་དབྱེར་མེད་གང་མང་དུ་བཅས་པའི་མགོན་པོའི་གཏོར་འབུལ། ལས་གཤིན་དང། གཞན་ཡང་རང་རང་གི་སྒོས་ཀྱི་ཆོས་སྐྱོང་དད་བཅས་པའི་གཏོང་འབུལ། གྲོར་མ་བརྒྱ་རྩ། མཚན་བརྗོད། བཟད་སྤྱོད་ལ་སོགས་པའི་སྨོན་ལམ། གཞན་
ཡང་བདེ་བ་ཅན་མ་ལ་སོགས་པའི་སྨོན་ལམ་བཀྲ་ཤིས་རྣམས་བྱེད་པ་གལ་ཆེ། སྤྱི་མཚམས་ཀྱི་དབང་དུ་བྱས་ན་ཕྱོགས་ཀྱི་མི་གསར་པ་མཐོ་ནང་དུ་མི་གཏོང་བ་དང། ཡང་མཐོ་ནང་ནས་ཕྱིར་མི་འཕགས་པའི་ངོས་ནས། ཐོས་བསམ་སྒོམ་གསུཾ་

[034A]༄༅། །ལ་གནས་བར་བྱེད། སྒོས་མཚམས་ཀྱི་དབང་དུ་བྱས་ན། རང་རང་གི་སྒྲུབ་ཁང་གི་མདུན་གྱི་མཚམས་ཐོའི་ནང་དུ་ཕྱི་མི་གཏོད་བ་དང། རང་ཉིད་ཀྱང་མཐོའི་ནང་ནས་ཕྱིར་མི་འཕགས་པའི་ངོས་ནས་བཤད་སྒྲུབ་ལ་བརྩོན་པར་
བྱའོ༑ ༑གཞན་ཡང་སྤྱིར་དུས་ཐམས་ཅད་དད། ཁྱད་པར་སྤྱི་མཚམས་སྒོས་མཚམས་ལ་གནས་བའི་དུས་ཐམས་ཅད་དུ། རང་གི་ལུས་སྲོག་འཚོ་བའི་ཕྱིར་དང། འབེལ་བའི་གཏམ་གྱིས་དགོས་པ་ཁྱད་པར་ཅན་མ་གཏོགས། ཐ་མལ་པའི་
གཏམ་སྤངས་པའི་དག་གཅོད་ཁོ་ན་ལ་གནས་པར་བྱ་ལ། རང་གི་ལུས་གསོ་བའི་ཕྱིར་ཐུག་པའི་སྡོར་ཙམ་མ་གཏོགས། བསད་ཤའི་ལག་ལེན་མི་བྱེད། ཆང་གི་ལག་ལེན་ཡང་མི་བྱེད་ལ། ལྷ་མཆོད་པའི་ཚེ་ཡང་ཤ་ཆང་དང་སྒོག་པའི་ལག་ལེན་
ཡང་མངོན་ཆུང་བྱེད་ལ། རབ་བྱུང་ཆ་ལུགས་ཀྱི་དབང་དུ་བྱས་ན། འདུལ་བའི་སྡེ་སྣོད་ནས་བཤད་པའི་རབ་བྱུང་བསྙན་རྫོགས་ཀྱི་སྔོམ་པ་རྣམ་དག་དད་ལྡན་པའི་རབ་བྱུང་དངོས་སམ། བསྟན་པ་དང་སེམས་ཅན་ལ་ཕན་ཕྱིར་དུ་ལྷག་བསམ་རྣམ་
དག་གིས་ཀུན་ནས་བླངས་ཏེ། འདུལ་བ་ནས་བཤད་པའི་རབ་བྱུང་བསྙེན་རྫོགས་ཀྱི་ཚུལ་བཟུང་བའི་རབ་བྱུང་བསྙེན་རྫོགས་རྣམས་ལ་ནི། སྤྱིར་རབ་བྱང་བསྙེན་རྫོགས་ཀྱི་ཡོ་བྱང་རྣམས་དང། ཁྱད་པར་གླ་གོས་དང་མཐང་གོས་སྣམ་སྦྱར་གང་དི་
བ་ཆུ་ཚགས་ལྷུང་བཟེད་རྣམས་དགོས་སོ། །རབ་བྱུང་བསྙེན་རྫོགས་ཀྱི་ཆ་ལུགས་ལ་གནས་པའི་ཐེག་པ་མཆོག་གི་སྔོམ་པ་དང་ལྡན་པ་རྣམ་དང། གཞན་ཡང་ཐེག་པ་མཆོག་གི་རྣལ་འབྱོར་ཕོ་མོ་རྣམས་ལ་ནི། མི་ལྤགས་སྟག་ལྤགས་

[034B] རུས་པའི་རྒྱན་དྲུག། མཆོག་ཕྱིར་ཐོགས། གཞན་ཡང་སྟོད་གཡོགས་དང་སྨད་གཡོགས་ལ་སོགས་པ་དང། དབུ་རྒྱན་དང་གཙུག་གཏོར། ཇོ་རྗེ་དྲིལ་བུ། ཅང་ཏེའུ། ཁ་ཊཱཾ་ག། ཀ་པླ་ལ། བགྲད་འཕྲེང། མི་
རྐང་གླིང་བུ། དགང་གཟར་དགང་བླུགས། བུམ་པ། རལ་གྲི༑ མངའ་གཞུ། སློབ་མ་སྡུང་བའི་ཕྱིར་དུ་དུད་ལ་སོགས་པ་རྣམས་གལ་ཆེའོ། །འདིར་མ་བཤད་པའི་བསླབ་བྱ་ཕྲ་རགས་ཀྱི་བཅའ་ཡིག་རྣམས་ལོགས་སུ་ཤེས་པར་བྱའོ། །མདོར་
ན་སྤྱིར་བསྟན་པ་དང་སེམས་ཅན་གྱི་དོན་དུ་ཆོས་འདི་ཉམས་སུ་བླངས་ནས། ཚེ་འདི་ཉིད་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་ནས། བསྟན་པ་དད་སེམས་ཅན་གྱི་དོན་རྒྱ་ཆེན་པ་བྱེད་པའི་སྐལ་ལྡན་གྱི་ཀྱེས་བུ་ཚོགས་བསགས་པ་
དེ་ལ་བླ་མ་ཡི་དམ་རྒྱལ་བ་སྲས་དང་སློབ་མར་བཅས་པ་རྣམས་དང། དཔའ་བོ་མཁའ་འགྲོ་ཆོས་སྐྱོང་སྲུང་མའི་ཆོགས་རྣམས་སྤྲིན་བཞིན་དུ་འདུས་ནས་འགལ་རྐྱེན་བར་ཆད་ཐམས་ཅད་སེལ་ཞིང། མཐུན་རྐྱེན་ཐམས་ཅད་འབད་རྩོལ་མེད་
པར་སྒྲུབ་པར་བྱེད་ངོ། །གཞན་ཡང་དད་ཟས་འབའ་ཞིག་དད་གཤིན་ཟས་ཟ་དགོས་བྱུང་ན། དེའི་རིང་ལ་རང་གཞན་ལ་ཕན་པའི་དཀོར་སྦྱོད་ལ་སོགས་པའི་དགེ་སྦྱོར་འབའ་ཞིག་བྱེད་པ་མ་གཏོགས། གཞན་འཇིག་རྟེན་འདིའི་གཡེང་བ་
རྣམས་སྤངས་བར་བྱ་ལ། ཆོས་འདིའི་ལུགས་ལ་དཔོན་སློབ་ལེགས་པར་བརྟགས་རྗེས་སུ། ཆོས་འབྲེལ་བྱེད་པ་བྱུང་ན་ཆོས་འབྲེལ་བྱེད་པའི་ཉིན་ཞག་དེའི་ནང་དུ་ཆོས་འབའ་ཞིག་བྱེད་པ་མ་གཏོགས། འཇིག་རྟེན་གྱི་བྱ་བྲེལ་རྣམྶ ་

[035A]༄༅། །སྤོང་བར་བྱེད་ལ། དེ་བཞིན་བྱེད་མི་ནུས་ན་ཆོས་འབྲེལ་མི་བྱེད་དོ། གཞན་ཡང་ཆོས་འདི་ཉམས་སུ་ལེན་པའི་གང་ཟག་བསོད་ནམས་ཅན་དེ་ནི། དེང་སང་གི་མི་ཕལ་ཆེ་བ་རྣམས་དང་མཐུན་པ་མ་ཡིན་ནོ། །པོ་ཏོ་པ་དད་ཕུ་
ཆུད་བ་སོགས་དང། མི་ལ་རས་པ་ལ་སོགས་པའི་བཀའ་གདམས་པ་རྣམས་དང། ཕྱག་རྒྱ་ཆེན་པོ་སོགས་ཀྱི་མཁས་གྲུབ་ཆེན་པོ་རྣམས་ལ་མིག་བལྟ་བར་བྱ་ལ། འདི་ཡང་དགེས་པ་ཁྱད་པར་ཅན་ལ་དགོངས་ནས་རྗེ་བླ་མ་ཉིད་ཀྱིས་ཕྱག་བྲིས་སུ་བཏབ་
པའོ།། །།བླ་མ་ལྷག་བའི་ལྷ་ལ་ཕྱག་འཚལ་ལོ། །འདིར་བླ་མ་ལྷ་ལ་གསོལ་བ་རྩེ་གཅིག་ཏུ་འདེབས་པའི་ཚུལ་ནི། སྐྱབས་འགྲོ་སེམས་བསྐྱེད་ཚང་མེད་བཞི་བསྒོམ་པ་དང་བརྗོད་པ་ནི་སྤྱི་འགྲོ་ལྟར་བྱས་ལ། ཁྱད་བང་སེམས་ཅན་ཐམས་ཅད་ཀྱི་དོན་
དུ་མྱུང་བ་མྱུར་བར་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བླ་མ་ལྷའི་རྣལ་འབྱོར་བསྒོམ་པར་བྱའོ་སྙམ་པ་གསུམ་སྔོན་དུ་བཏང་ནས། རང་གི་སྤྱི་བོར་སྣ་ཚོགས་པདྨ་ཟླ་བའི་སྟེང་དུ་རྗེ་བཙུན་བླ་མ་བློ་བཟང་གྲགས་པ་དགེ་སློང་གི་ཆ་བྱད་ཅན། ཞལ་གཅིག་
ཕྱག་གཉིས་གཡས་ཆོས་གཏོན་གྱི་ཕྱག་རྒྱ་དང། གཡོན་མཉམ་གཞག་གི་སྟེང་ན་བདུང་རྩིས་གང་བའི་ལྷུང་བཟེད་འཛིན་པ། སྐུ་ལ་ཆོས་གོས་གསུམ་དད་པཎ་ཞ་ལེགས་པར་གསོལ་བ། མཚན་དཔེས་བརྒྱན་ཅིང་འོད་ཀྱི་དད་བཞིན་ཅན། རྡོ་རྗེ་སྐྱིལ་ཀྲུང་གིས་
བཞུགས་པ། དེའི་སྤྱི་བོར་སྣ་ཚོགས་པདྨ་དང་ཟླ་བའི་སྟེང་དུ། རྗེ་བཙུན་འཇམ་དབྱངས་སྐུ་མདོག་དམར་སེར་གཡས་རལ་གྲི་དང་གཡོན་གླེགས་བམ་འཛིན་པ། འོད་ཀྱི་རང་བཞིན་ཅན་གྱིས་བཞུགས་པར་བསམ། དེའི་ཐུགས་ཀར་སྣ་ཚོགས་པདྨ་ཟླ་བའི་

[035B]
ཅན། དར་བཟང་པོའི་ནི་བཟའ་གསོལ་བ། རིན་པོ་ཆེའི་རྒྱན་གྱིས་བརྒྱན་ཅིང་ཞབས་རྡོ་རྗེ་སྐྱིལ་ཀྲུང་དུ་བཞུགས་པའི་སྤྱི་བོར་སྣ་ཚོགས་པད་ཟླ་ཉི་མའི་སྟེང་དུ། རྒྱལ་བ་རྡོ་རྗེ་འཆང་ཆེན་པོ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་
དང་དྲིལ་བུ་འཛིན་པ་ལ་རང་འདྲའི་ཡུམ་གྲི་གུག་དང་ཐོང་པ་འཛིན་པས་འཁྱུད་པ། དར་གྱི་ན་བཟའ་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། མཚན་དཔེས་བརྒྱན་པའི་འོད་ཀྱི་རང་བཞིན་ཅན། རྡོ་རྗེ་སྐྱིལ་ཀྲུང་གིས་བཞུགས་པའོ། །དེ་རྣམས་
ཀྱི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། དགའ་ལྡན་ལ་སོགས་པའི་རང་བཞིན་གྱི་གནས་ནས་བླ་མ་ལྷ་ལ་སངས་རྒྱས་བྱང་སེམས་ལ་སོགས་པའི་འཕགས་པའི་ཚོགས་ཀྱིས་བསྐོར་བ་ཐམས་
ཅད་སྤྱན་དྲངས་ནས། བླ་མ་ལྷ་ལ་ཐིམ་པར་བསམ། དེ་ནས། རྒྱལ་པ་ཀུན་གྱི་བདག་པོ་རྡོ་རྗེ་འཆང། །རྒྱལ་བའི་མཁྱེན་རབ་ཀུན་འདུས་འཇམ་པའི་དབྱངས། །རྒྱལ་བའི་དམ་ཆོས་ཀུན་འཛིན་བློ་བཟང་གྲགས། །རྣམ་གསུམ་དབྱེར་མེད་བླ་མ་ལ་ཕྱག་
འཚལ། །དངོས་བཤམས་ཡིད་ཀྱིས་སྤྲུལ་པའི་མཆོད་པ་མ་ལུས་འབུལ། །ཐོག་མེད་དུས་ནས་བསགས་པའི་སྡིག་ལྡུང་མ་ལུས་བཤགས། །སྐྱེ་འཕགས་དགེ་བ་རྣམས་ལ་རྗེས་སུ་ཡི་རང་ངོ། །འཁོར་བ་མ་སྟོངས་བར་དུ་ལེགས་པར་བཞུགས་

[036A]༄༅། །ནས་ནི། །འགྲོ་ལ་ཆོས་ཀྱི་འཁོར་ལོ་རབ་ཏུ་བསྐོར་དུ་གསོལ། །རང་གཞན་དགེ་རྣམས་བླ་མེད་བྱང་ཆུབ་ཆེན་པོར་བསྔོ། །གཞན་ཡང་རྒྱས་པར་བྱེད་ན་ཕྱག་འཚལ་བ་དང། མཎྜལ་ལ་སོགས་པའི་མཆོད་པ་འབུལ་བ་དང་
སྡོམ་པ་གསུམ་སོ་སོའི་བཤགས་བ་དང། བླ་མ་རྡོ་རྗེ་འཛིན་མ་རྣམས་བྱའོ། །དེ་ནས་བླ་མ་ལྷ་དེ་ཉིད་སྐྱབས་གསུམ་ཀུན་འདུས་ཀྱི་ངོ་བོ་ཡིན་སྙམ་དུ་པས་མ་ལ། དཔལ་ལྡན་རྩ་བའི་བླ་མ་རིན་པོ་ཆོ། །བདག་གི་སྤྱི་བོར་བད་ཟླའི་སྟེང་བཞུགས་
ལ༑ ༑བཀའ་དྲིན་ཆེན་བོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་ལ་དུ་གསོལ། །ལུས་ངག་ཡིད་ལ་སྐུ་གསུང་ཐུགས་ཞུགས་ལ། །བླ་མ་ཁྱེད་རང་ལྡ་བུར་བྱིན་གྱིས་རློབས། །དངོས་གྲུབ་ཀུན་འབྱུང་ཐུབ་དབང་རྡོ་རྗེ་
འཆད། །དམིགས་མེད་བརྩེ་བའི་གཏེར་ཆེན་སྤྱན་ནས་གཟིགས། །དྲི་མེད་མཁྱེན་པའི་དབང་པོ་ཞེས་སོགས་བརྒྱ་སྟོང་ཁྲི་འབུམ་ལ་སོགས་པ་མང་དུ་བརྗོད་པར་བྱའོ། །གཞན་ཡང་སྐྱབས་གསུམ་ཀུན་འདུས་ཀྱི་ངོ་བོ་བླ་མ་རྗེ་བཙུན་བློ་བཟང་གྲཌ་
པ་ལ་གསོལ་བ་འདེབས་སོ། །དམིགས་པ་ནི། སྤྱི་བོའི་བླ་མ་ལྷའི་སྐུའི་ཆ་ཐམས་ཅད་ལས་བདུང་རྩི་འོད་ཟེར་དང་བཅས་པ་བྱུང་བ་རང་གི་སྤྱི་བོ་ལ་སོགས་པའི་ལུས་ཀྱི་ཆ་ཐམས་ཅད་ལ་ཐིམ་པས། ལུས་ཀྱི་ནང་ཐམས་ཅད་བདུད་རྩི་འོད་ཟེར་དང་
བཅས་པས་གང། ཐོག་མ་མེད་པ་ནས་ད་ལྟའི་བར་དུ་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་དང། ནང་གདོན་ཐམས་ཅད་སངས་ཏེ་དག་པར་བསམ། ཚེ་དང་བསོད་ནམས་དཔལ་འབྱོར་རྣམས་དང། ཁྱད་པར་ལུད་

[036B] །དེ་ནས་གུས་པ་ཆེན་པོས། བླ་མ་རིན་པོ་ཆེ་བདག་གི་ཕྱིན་ཅི་ལོག་གི་བློ་སྣ་ཐམས་ཅད་འགག་པ་དང། ངེས་འབྱུང་བྱང་ཆུབ་ཀྱི་སེམས་ལ་སོགས་པའི་ཕྱིན་ཅི་མ་ལོག་པའི་བློ་སྣ་ཐམས་
ཅད་བདེ་བླག་ཏུ་རྒྱུར་ལ་སྐྱེ་བར་བྱིན་གྱིས་བརླབ་ཏུ་གསོལ། རྒྱུད་ལ་སྐྱེས་ནས་ཚེ་འདི་ཉིད་ལ་མཆོག་གི་དངོས་གྲུབ་ཐོབ་པར་བྱིན་  ྾  ཞེས་བརྗོད་པས་སྤྱི་བོའི་བླ་མ་ལྷ་དེ་ཉིད་ལས་བླ་མ་ལྷ་གཅིག་བྱུང་ནས་རང་ལ་ཐིམ་པས། རང་ཉིད་སྣ་ཚིགས་པདྨ་
དང་ཟླ་བའི་སྟེང་དུ། སྐད་ཅིག་གིས་བླ་མ་འཇམ་པའི་དབྱངས་སྐུ་མངོག་དམར་སེར། ཞལ་གཅིག་ཕྱག་གཉིས་ཀྱིས་གཡས་རལ་གྲི་དང་གཡོན་གླེགས་བམ་ཐུགས་ཀར་འཛིན་པ། ཞབས་གཉིས་རྡོ་རྗེ་སྐྱིལ་ཁྲུད་གིས་བཞུགས་པའི་ཐུགས་ཀར་
འཇམ་དབྱངས་ཡབ་ཡུམ། དེའི་སྤྱི་བོར་རྡོ་རྗེ་འཆང་ཡབ་ཡུམ་བཞུགས་པར་གྱུར་པའི་འཇམ་དབྱངས་ཡབ་ཡུམ་གྱི་ཐུགས་ཀར་ཟླ་བའི་སྟེང་དུ་དཧིཿ་དེའི་མཐའ་བསྐོར་ལ་ཨོཾ་ཨ་ར་པ་ཙ་ན་ཞེས་པ་དང། ཡུམ་གྱི་ཐུགས་ཀར་ཟླ་བའི་སྟེང་དུ་ཧྲཱི་ཡོད་
པར་བསམ་ལ། ཨོཾ་ཨ་ར་པ་ཙ་ན་དྷཱི་ཧྲཱི་ཞེས་པ་བརྒྱ་སྟོང་ཁྲི་འབུམ་ལ་སོགས་པ་མང་དུ་བརྗོད་པར་བྱའོ། །དམིགས་པ་ནི། །རང་དང་རང་གི་ཐུགས་ཀའི་ལྷའི་སྐུ་ཡི་དེ་དང་བཅས་པ་དང། སྤྱི་བོའི་བླ་མ་ལས་འོད་ཟེར་ཕྱོགས་བཅུར་འཕྲོས་པས་
ཕྱོགས་བཅུ་ན་བཞུགས་པའི་བླ་མི་ཡི་དམ་སངས་རྒྱས་བྱང་སེམས་ལ་སོགས་པ་ཐམས་ཅད་སྤྱན་དྲངས་ཏེ་རང་ཉིད་ལ་ཐིམ་པས། སྡིག་སྒྲིབ་ནད་གདོན་ལ་སོགས་པ་ཐམས་ཅད་བྱང་ཞིང་དག། །ཚེ་དང་བསོད་ནམས་ལ་སོགས་པ་ཐམས་ཅད་འཕེལ་

[037A]༄༅། །ཞིང་རྒྱས། ཁྱད་པར་དེ་ཐམས་ཅད་དང་བླ་མ་ལྷའི་བྱིན་རླབས་ཞུགས་ནས་རང་དང་བླ་མ་ལྷ་དབྱེར་མེད་དུ་སོང་བར་བསམ། གཞན་ཡང་དམིགས་པ་དང་གསོལ་འདེབས་བས་སྨོན་ལམ་སོགས་རང་གི་བློས་བཅས་
ནས་ཇི་ལྟར་རིགས་པར་བྱའོ། །འདི་ཡང་ཉིན་རེ་བཞིན་དུ་དགེ་སྦྱོར་དུ་བྱས་ན་ཕན་ཡོན་ཆེ་ཞིང་མཆོག་མཐུན་མོང་གི་དངོས་གྲུབ་མྱུར་དུ་ཐོབ་པར་འགྱུར་རོ། །ཡང་རང་འཇམ་དབྱངས་སུ་གསལ་བའི་སྙིང་ཁའི་འཇམ་དབྱངས་ཡབ་ཡུམ་གྱི་
སྤྱི་བོར་རྡོ་རྗེ་འཆང་ཡབ་ཡུམ་དེ་འཇམ་དབྱངས་ཡབ་ཡུམ་ལ་ཐིམ་པས། རྡོ་རྗེ་འཆང་ཡབ་ཡུམ་དུ་གྱུར་པའི་སྤྱི་བོ་དང་མགྲིན་པ་དང་སྙིང་ཁའི་གནས་གསུམ་དུ་ཨོཾ་ཨཱ་ཧཱུཾ་གསུམ་ཡོད་པར་བསྒོམས་ན་དགོས་པ་ཆེན་པོ་ཞིག་ཡོད་པ་ཡིན་ནོ། །
བླ་མ་ལྷའི་རྣལ་འབྱོར་གྱི་རིམ་པ་འདི་ནི་ཆོས་ཀྱི་རྗེ་རག་དབང་གྲགས་པ་ལ་དགྱེས་པ་ཆེན་པོས་ལེགས་བར་གདམས་པའོ།། །།དུས་གསུམ་སངས་རྒྱས་ཐམས་ཅད་ཀྱི། །མཁྱེན་བརྩེ་མ་ལུས་གཅིག་བསྡུས་པའི། །རྗེ་བཙུན་བླ་མ་དམ་པ་
ལ། །གུས་བས་ཕྱག་འཚལ་གསོལ་བ་འདེབས། །འདིར་དུས་གསུམ་སངས་རྒྱས་ཐམས་ཅད་ཀྱི་མཁྱེན་བརྩེ་གཅིག་ཏུ་བསྡུས་པ། རྗེ་བཙུན་བླ་མ་བློ་བཟང་བྲགས་པའི་རྣམ་འབྱོར་གྱི་རིམ་པ་ཉམས་སུ་བླང་པའི་ཚུལ་ནི། དང་པོར་སེམས་མ་
ཡེངས་པར་བྱས་ཏེ་སྐྱབས་འགྲོ་སེམས་བསྐྱེད་ཚང་མེད་བཞི་རྣམས་སྤྱི་འགྲོ་ལྟར་བྱས་པའི་རྗེས་སུ། སེམས་ཅན་ཐམས་ཅད་ཀྱི་དོན་དུ་མྱུར་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཐུབ་དབང་རྡོ་རྗེ་འཆད་ཆེན་པོའི་རྣམ་སྤྲུལ་རྗེ་བཙུན་

[037B] །སྙམ་པ་གསུམ་ལ་སོགས་པ་སྔོན་དུ་བཏང། དེ་ནས་རང་གི་སྤྱི་བོར་སྣ་ཚོགས་པད་མ་ཟླ་བའི་སྟེང་དུ་རྗེ་བཙུན་བླ་མ་བློ་བཟང་གྲགས་པ་དགེ་སློང་གི་ཆ་བྱད་ཅན་
ཞལ་གཅིག་ཕྱག་གཉིས་རྡོ་རྗེ་སྐྱིལ་ཀྲུང་དུ་བཞུགས་པ། ཕྱག་གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་དང། གཡས་ཆོས་སྟོན་གྱི་ཕྱག་རྒྱ་བྱས་པའི་གཡས་གཡོན་གྱི་མཐེབ་མཛུབ་གཉིས་ཀྱིས་མེ་ཏོག་པདྨའི་
རྩ་བ་འཛིན་ཅིང། རྩེ་མོ་དཔུང་མགོ་གཡས་གཡོན་དུ་ཡོད་པའི་གཡས་ཕྱོགས་སུ་མི་ཤེས་པའི་མུན་པའི་རྩ་བ་གཅོད་པའི་རལ་གྲི་དང། གཡོན་དུ་མདོ་སྔགས་ཀྱི་གསུང་རབ་ཐམས་ཅད་ཀྱི་སྙིང་པོ་བསྡུས་པའི་པུ་ཏི་ཡོད་པ། སྐུ་ཆོས་གསུམ་
དང་པཎ་ཞྭ་ལེགས་བར་གསོལ་བ་མཚན་དཔེས་བརྒྱན་པའི་དངས་གསལ་འོད་ཀྱི་རང་བཞིན་ཅན་དུ་གྱུར་པའི་ཐུགས་ཀར་སྣ་ཚོགས་པད་མ་དང་ཟླ་བའི་སྟེང་དུ། རྒྱལ་བ་ཤཱཀྱ་ཐུབ་པ་ཞལ་གཅིག་ཕྱག་གཉིས་རྡོ་རྗེ་སྐྱིལ་ཀྲུང་གིས་བཞུགས་པ་
ཕྱག་གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་ཡོད་པ། གཡས་པས་ས་གནོན་མཛད་པ། སྐུ་ལ་ཆོས་གོས་གསུམ་གསོལ་བ། དབུ་གཙུག་ཏོར་དང་ལྡན་ཞིང་གསེར་གྱི་མདོག་ཅན། མཚན་དཔེས་བརྒྱན་པའི་དྭངས་གསལ་
འོད་ཀྱི་དང་བཞིན་ཅན་དུ་གྱུར་པའི་ཐུགས་ཀར་སྣ་ཚོགས་པདྨ་དང་ཉི་མའི་གདན་གྱི་སྟེང་དུ། རྒྱལ་བ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་རྡོ་རྗེ་དང་དྲིལ་བུ་ཐུགས་ཀར་བསྣོལ་ནས་འཛིན་པ། དབུ་སྐྲ་རལ་པའི་ཐོར་ཚུགས་ཅན་

[038A]༄༅། །ངར་བཟང་པོའི་ན་བཟའ་གསོལ་བ། དབུ་རྒྱན། སྙན་རྒྱན། འགུལ་རྒྱན། ཕྱག་གདུབ་ཞབས་གདུབ་རྣམས་རིན་པོ་ཆེ་སྣ་ཚོགས་ལས་བྱས་པ། མཚན་དཔེས་བརྒྱན་པའི་སྐུ་རྡོ་རྗེ་སྐྱིལ་ཀྲུང་གིས་བཞུགས་པ། རྗེ་བཙུན་བླ་
མའི་གཡས་སུ་སྣ་ཚོགས་པདྨ་དང་ཟླ་བའི་སྟེང་དུ། འཕགས་པ་སྤྱན་རས་གཟིགས་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱི་གཡས་མཆོག་སྦྱིན་དང། གཡོན་པས་མེ་ཏོག་པདྨ་དཀར་པོ་ཐུགས་ཀར་འཛིན་པ། རྗེ་བཙུན་བླ་མའི་གཡོན་
དུ་སྣ་ཚོགས་པདྨ་དང་ཟླ་བའི་སྟེང་དུ། འཕགས་པ་འཇམ་དཔལ་སྐུ་མདོག་སེར་པོ་ཞལ་གཅིག་ཕྱག་གཉིས་པ་ཕྱག་གཉིས་ཆོས་སྟོན་གྱི་ཕྱག་རྒྱའི་མཐེབ་མཛུབ་གཉིས་ཀྱིས་མེ་ཏོག་གི་རྩ་བ་འཛིན་ཅིང། རྩེ་མོ་དཔུང་མགོར་ཡོད་པའི་གཡས་
ཕྱོགས་སུ་རལ་གྲི་དང། གཡོན་ཕྱོགས་སུ་གླེགས་བམ་ཡོད་པ། གཉིས་ཀ་ཞབས་གཉིས་མཉམ་པར་བཞེངས་པ། རལ་པའི་ཐོར་ཚུགས་ཅན། དར་གྱི་ན་བཟའ་གསོལ་བ། རིན་པོ་ཆེ་རྒྱན་གྱིས་བརྒྱན་པའི་སྐུ་ཅན་དུ་གྱུར། རྗེ་བཙུན་བླ་མའི་སྤྱི་
བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། དེའི་གནས་གསུམ་གྱི་ཡི་གེ་གསུམ་དང་སྐུའི་ཆ་ཐམས་ཅད་ལས་འོད་ཟེར་འཕྲོས་པས། དགའ་ལྡན་ལ་སོགས་པའི་རང་བཞིན་གྱི་གནས་ནས། རྗེ་བཙུན་བླ་མ་བློ་བཟང་
གྲགས་པ་ལ་རྩ་བརྒྱུང་བླ་མའི་ཚོགས་ཀྱིས་བསྐོར་བ་སྤྱན་དྲངས་པར་བསམ་ལ། ངག་ཏུ༑ བདག་གི་བླ་མ་བློ་བཟང་གྲགས་པའི་དཔལ། །དགའ་ལྡན་བདེ་བ་ཅན་དང་མཁའ་སྤྱོང་སོགས། །ཞིང་ཁམས་རྣམ་དག་གང་ན་བཞུགས་ཀྱང་

[038B] ༑སྤྱན་འདྲེན་མཆོད་པའི་གནས་འདིར་གཤེགས་སུ་གསོལ། །ཞེས་བརྗོད་ནས་སྤྱི་བོའི་རྗེ་བཙུན་བླ་མ་ལ་ཐིམ་པས་གཉིས་སུ་མེད་པར་གྱུར། ཡང་རྗེ་བཙུན་བླ་མ་སོགས་ཀྱི་སྐུ་ལས་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུ་ནས་
རྒྱལ་བ་སྲས་དང་སློབ་མར་བཅས་པ་དཔའ་བོ་དཔའ་མོ་ཆོས་སྐྱོད་སྲུང་མའི་ཚོགས་ཐམས་ཅད་སྤྱན་དྲངས་ནས། དེ་རྣམས་ལ་ཐིམ་ལས་ངོ་བོ་དབྱེར་མེད་དུ་གྱུར་པར་བསམ་ལ། ཕྱོགས་དུས་ཀུན་ཁྱབ་སྐྱབས་གསུམ་བཀའ་སྡོད་བཅས། ཞེས་སོཌ་
བརྗོད། དེ་ནས་ལུས་དག་ཡིད་གསུམ་གུས་པའི་སྒོ་ནས། སངས་རྒྱས་ཐམས་ཅད་འདུས་པའི་སྐུ། །ཞེས་པ་ནས། བླ་མ་ཉིད་ལ་ཕྱག་འཚལ་ལོ། །སྟོན་པ་བླ་མེད་སངས་རྒྱས་རིན་པོ་ཆེ། །སྐྱོབ་པ་བླ་མེད་དམ་ཆོས་རིན་པོ་ཆེ། །འདྲེན་པ་བླ་མེད་
དགེ་འདུན་རིན་པོ་ཆེ། །སྐྱབས་གསུམ་ཀུན་འདུས་བླ་མ་ལ་ཕྱག་འཚལ། །ཞེས་པས་ཕྱག་བྱ། དེ་ནས་མཎྜལ་རྒྱས་བསྡུས་གང་རུང་དབུལ། ཆུ་གཉིས་ཉེར་སྤྱོད་རོལ་མོ་དང་བཅས་པ། རབ་འབྱམས་རྒྱ་མཚོ་དཔག་མེད་ན། །ཞེས་སོགས་ཚིགས་
བཅད་དང་བཅས་པས་དབུལ། དེ་ནས་སྡོམ་པ་གསུམ་གྱི་ཕྱིར་བཅོས་རྒྱས་བསྡུས་གང་རུང་དང། བླ་མ་རྡོར་འཛིན་མ་རྣམས་བྱའོ། །དེ་ནས་ཡན་ལག་ལྷག་མ་མདོར་བསྡུས་ནི། དངོས་བཤམས་ཡིད་ཀྱིས་སྤྲུལ་པའི་མཆོད་པ་མ་ལུས་འབུལ།།
ཐོག་མེད་དུས་ནས་བསགས་པའི་སྡིག་ལྟུང་མ་ལུས་བཤགས། །སྐྱེ་འཕགས་དགེ་བ་རྣམས་ལ་རྗེས་སུ་ཡི་རང་ངོ། །འཁོར་བ་མ་སྟོངས་བར་དུ་ལེགས་བཞུགས་ནས། འགྲོ་ལ་ཆོས་ཀྱི་འཁོར་ལོ་བསྐོར་བ་དང། །བདག་གཞན་དགེ་རྣམས་

[039A]༄༅། །བྱང་ཆུབ་ཆེན་པོར་བསྔོ། །ཞེས་བརྗོད་ངོ། །དེ་ནས་སྤྱི་བོ་ན་ཡོད་པའི་རྗེ་བཙུན་བླ་མ་ཐུབ་དབང་རྡོ་རྗེ་འཆར་ཆེན་པོ་དེ་ཉིད་དཀོན་མཆོག་གསུམ་འདུས་པའི་ངོ་བོར་བསམ་ལ། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་
པད་ཟླའི་གདན་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །དེ་ནས༑ དངོས་གྲུབ་ཀུན་འབྱུབ་ཐུབ་དབང་རྡོ་རྗེ་འཆང། །དམིགས་མེད་བརྩ་པའི་གཏེར་ཆེན་སྤྱན་ངས་གཟིགས། །དྲི་
མེད་མཁྱེན་པའི་དབང་པོ་འཇམ་པའི་དབྱངས། །བདུད་དཔུང་མ་ལུས་འཇོམས་བའི་གསངས་བའི་བདག་གངས་ཅན་མཁས་པའི་གཙུག་རྒྱན་བློ་བཟང་གྲགས། །སྐྱབས་གསུམ་ཀུན་འདུས་བླ་སངས་རྒྱས་ལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །གསོལ་བ་འདེབས་སོ་དངོས་གྲུབ་མ་ལུས་སྩོལ། །ཞེས་བརྒྱ་སྟོང་ཁྲི་འབུམ་སོགས་མང་དུ་བརྗོད་པར་བྱའོ། །དམིགས་པ་ནི། སྤྱི་བོའི་ལྷ་རྣམས་ཀྱི་སྐུ་ལས་བདུང་རྩི་འོད་ཟེར་དང་བཅས་པ་བྱུང་བ་དང་ལ་ཐིམ་པས་
རང་གི་ལུས་ཐམས་ཅད་གང། ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་དང་ནང་གདོན་ཐམས་ཅད་སྦྱངས། རྗེ་བཙུན་བླ་མའི་བྱིན་རླབས་ཞུགས་པས། ཚེ་དང་བསོད་ནམས་ངེས་འབྱུང་བྱང་ཆུབ་ཀྱི་སེམས་ལྟ་བ་རྣམ་དག། ཁྱད་
པར་རིམ་པ་གཉིས་ཀྱི་རྟོགས་པ་ཁྱད་པར་ཅན་རང་རྒྱུད་ལ་སྐྱེས་བྱུང་སྙམ་དུ་བསམ་མོ། །དེ་ནས༑ བློ་གྲོས་ཁང་བཟང་སོགས་ཀྱི་བསྟོང་བ་གང་ཤེས་བྱ། དེ་ནས༑ དེང་ནས་བརྩམས་ཏེ་ཚེ་རབས་ཀུན་ཏུ་བདག་ཅེས་པ་ནས། འགྲོ་ཀུན་སངས་

[039B] ཅེས་པའི་བར་རྣམས་དམིགས་པ་དང་བཅས་ནས་བརྗོད་པར་བྱའོ། །དེ་ནས་གཡས་གཡོན་གྱི་སྤྱན་རས་གཟིགས་དང་རྗེ་བཙུན་འཇམ་དབྱངས་བླ་མ་ལ་ཐིམ། རྗེ་བཙུན་བླ་མ་ལས་རྗེ་བཙུན་བླ་མ་གཉིས་པ་ཞིག་
བྱུང་ནས། རང་ལ་ཐིམ་པས་རང་གི་ལུས་ངག་ཡིད་གསུམ་དང་བླ་མའི་སྐུ་གསུང་ཐུགས་དབྱེར་མེད་དུ་ཀྱུར་པར་བསམ་ལ། སྣ་ཚོགས་པད་ཟླའི་སྟེང་དུ་རང་ཉིད་རྗེ་བཙུན་བླ་མར་གྱུར་པའི་ང་རྒྱལ་དང་གསལ་སྣང་ལ་གནས་པར་བྱའོ། །དེ་ནས་
རང་དང་སྤྱི་བོའི་རྗེ་བཙུན་བླ་མ་ལས་འོད་ཟེར་འཕོས་པས་སེམས་ཅན་ཐམས་ཅད་གྱི་སྡིག་སྒྲིབ་སྦྱངས་ནས། སེམས་ཅན་ཐམས་ཅད་རྗེ་བཙུན་བླ་མའི་གོ་འཕང་ལ་བཀོད་པར་བསམ་མོ། །དེ་ནས། སྟོན་པ་བླ་ན་མེད་པའི་བསྟན་པ་དང། །མཇལ་
བ་འདི་འདྲ་བླ་མའི་དྲིན་ཡིན་པས། །དགེ་བ་འདི་ཡིས་འགྲོ་བ་མ་ལུས་པ། །བློ་བཟང་གྲགས་པས་འཛིན་པའི་རྒྱུ་རུ་བསྔོ། །ཞེས་སོགས་ཀྱི་སྨོན་ལམ་སོགས་ཀྱང་བརྗོད་དོ། །འདི་ནི་ཐུབ་དབང་རྡོ་རྗེ་འཆང་ཆེན་པོའི་རྣམ་སྤྲུལ་རྗེ་བཙུན་བླ་མ་
བློ་བཟང་ཟགས་པ་ལ་བ་སོལ་བ་འདེབས་པའི་གདམས་པ་ཤིན་ཏུ་ཐབ་པ་ཅིག་ཡིན་ལ། འདི་ནི་མང་ཡུལ་བ་དགེ་ཚུལ་དཔལ་འབྱོར་བཟང་པོ་ལ་བརྩེ་བས་གདམས་པ་ཡིན་ནོ།། །།བླ་མ་ལྷག་པའི་ལྷ་ཐུབ་དབང་རྡོ་རྗེ་འཆང་
ཆེན་པོ་དེ་ཉིད་ཀྱི་ཞབས་ལ་གུས་པ་ཆེན་པོས་ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་བཟུང་དུ་གསོལ། དེ་ལ་སྐལ་ལྡན་གྱི་སྐྱེས་བུ་བླ་མ་ལྷའི་ལམ་གྱི་སྒོ་ནས། བདེ་བ་ཆེན་པོའི་གནས་རྡོ་རྗེ་འཆང་གི་སར་བདེ་བླག་

[040A]༄༅། །ཏུ་བགྲོད་པར་བྱེད་པའི་ཚུལ་ལ། སྐལ་ལྡན་གང་གིས་ཡིད་མཐུན་གྱི་གནས་སུ་བདེ་བའི་སྟན་ལ་ལེགས་པར་འདུག་སྟེ། དགེ་སེམས་ཁྱད་པར་ཅན་གྱི་དང་ནས་སྐྱབས་ཡུལ་གསལ་བཏབ་སྟེ། སྐྱབས་འགྲོ་སེམས་
བསྐྱེད་སྤྱི་དང་ཁྱད་པར་མན་ངག་བཞིན་ཉམས་སུ་ལེན་པ་ནི་སྦྱོར་བའི་ཆོས་ཡིན་ནོ། །དེ་ནས་དངོས་གཞིའི་ཉམས་ལེན་ནི། རང་གི་སྤྱི་བོར་སེངེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་
གདན་ལ། རྒྱལ་པ་ཐམས་ཅད་ཀྱི་མཁྱེན་བརྩེ་ཐུབ་དབང་རྡོ་རྗེ་འཆང་ཆེན་པོའི་རྣམ་སྤྲུལ་རྩ་བའི་བླ་མ་བློ་བཟང་གྲགས་བ་སྐུ་མདོག་དཀར་གསལ་ཆོས་སྟོན་མཉམ་གཞག་ལྷུང་བཟེད་དང་བཅས་པ། ཨུཏྤ་ལ་སྔོན་པོ་བཟུང་སྟེ་གླེགས་བམ་རལ་གྲིས་
མཚན་པའི་སྡོང་བུ་འཛིན་པ། དབུ་པཎ་གསེར་མདོག་ཆོས་གོས་རྣམ་གསུམ་གསོལ་བ་འོད་ཀྱི་དཀྱིལ་འཁོར་གྱི་དབུས་ན་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ། དེ་ཉིད་ཀྱི་ཐུགས་ཀར་ཐུབ་དབང་རྡོ་རྗེ་འཆང། སྤྱི་བོར་རྗེ་བཙུན་འཇམ་
དབྱངས། གཡས་སུ་སྤྱན་རས་གཟིགས། གཡོན་དུ་ཕྱག་ན་རྡོ་རྗེ། མཐའ་བསྐོར་དུ་དངོས་དང་བརྒྱུད་པའི་བླ་མ་ཡི་དམ། སངས་རྒྱས་བྱང་སེམས་དཔའ་བོ་དཔའ་མོ་ཆོས་སྐྱོང་སྲུང་མའི་ཚོགས་ཀྱིས་བ་སྐོར་བ། རང་རང་གི་མདུན་ན་རང་གིས་གསུངས་
པའི་ཆོས་ཚུལ་གྱི་གླེགས་བམ་འོད་ཀྱི་རང་བཞིན་ཅན་ཡོད་པ། གང་ལ་གང་འདུལ་གྱི་སྤྲུལ་པའི་བཀོད་པ་བསམ་གྱིས་མི་ཁྱབ་པ་ཕྱོགས་བཅུར་འཕྲོ་བར་གྱུར་པའི་གཙོ་འཁོར་རྣམས་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་

[040B] ལྟེ་བར་སཱ་སེར་པོ། གསང་བར་ཧཱ་ལྗང་ཁུ་འོད་ཟེར་ལྔ་འཕྲོ་བ། ཐུགས་ཀའི་ཧཱུཾ་ལས་འོད་ཟེར་ཕྱོགས་བཅུར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་རྣམས་སྤྱན་དྲངས། ཨོཾ་ཨཱ་ཧཱུཾ་གུ་རུ་བཛྲ་སརྦ་བུདྡྷ་བོ་དཧི་སཏ་ས་པ་རི་
ཝཱ་ར་ཨེ་ཧྱ་ཧི་བཛྲ་ས་མ་ཡ་ཛ་ཛ་ཛཿ་ཧཱུཾ་བཾ་ཧོ། ངེ་ནས། སྐྱབས་གནས་ཀུན་འདུས། བར་ཆང་ཀུན་སེལ། དངོས་གྲུབ་མཆོག་སྩོལ་དུ་ལེགས་པར་བལྟས་ནས། ཡན་ལག་བདུན་པའི་སྙིང་པོ་མཎྜལ་དང་བཅས་པ་ཆོ་ག་བཞིན་ཕུལ་ཏེ། གསོལ་
བ་གདབ་པ་ནི། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་འབྲལ་མེད་ལེགས་བཞུགས་ནས། །ལུས་ངག་ཡིད་ལ་སྐུ་གསུང་ཐུགས་ཞུགས་ལ། །བླ་མ་ཁྱེད་རང་ལྟ་བུར་བྱིན་གྱིས་རློབས། །དངོས་གྲུབ་ཀུན་འབྱུང་ཐུབ་དབང་རྡོ་རྗེ་འཆང།།
དྲི་མེད་མཁྱེན་པའི་དབང་པོ་འཇམ་པའི་དབྱངས། །དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །བདུད་དཔུང་མ་ལུས་འཇོམས་མཛད་གསང་བའི་བདག་གངས་ཅན་མཁས་བའི་གཅུག་རྒྱན་བློ་བཟང་གྲགས། །སྐྱབས་གནས་
ཀུན་འདུས་བླ་མ་སངས་རྒྱས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གསོལ་བ་འདེབས་སོ་དངོས་གྲུབ་མ་ལུས་སྩོལ། །ཞེས་ལན་གསུམ་མམ་བདུན་ནམ་ཉིར་གཅིག་སོགས་སྐབས་དང་སྦྱར་ནས་གསོལ་བརྩེ་
གཅིག་ཏུ་འདེབས་པ་མན་ངག་བཞིན་ཉམས་སུ་ལེན། དེ་ནས་རིགས་གསུམ་མགོན་པོ་སྐུ་ལ་ཐིམ་པའི་རྗེ་བཙུན་བླ་མ་ལས། བླ་མ་གཉིས་པ་ཞིག་ཆད་ནས་རང་ལ་ཐིམ་པས་རང་རྗེ་བཙུན་བླ་མ་བློ་བཟང་གྲགས་པར་བསམ། ཐུགས་ཀར་མཾ་ཧཱུཾ་

[041A]༄༅། །གིས་མཚན་པའི་མཐའ་བསྐོར་དུ། སྔགས་ཀྱིས་བསྐོར་བའི་ཧཱུཾ་ལས་འོད་ཟེར་ཕྱོགས་བཅུར་འཕྲོས་པས་སངས་རྒྱས་བྱང་སེམས་ཐམས་ཅད་རྗེ་བཙུན་བླ་མའི་རྣམ་པར་སྤྱན་དྲངས་ནས། རང་ཉིད་ལ་ཐིམ་པས་བྱིན་
རླབས་ཞུགས་པར་མོས་པའི་དམིགས་པ་དང་ལྡན་པའི་ངང་ནས། ཨོཾ་ཨཱ་གུ་རུ་བཛྲ་དྷ་ར་སུ་མ་ཏི་ཀིརྟི་ཤྲཱི་ཧཱུཾ་ཧཱུཾ་ཕཊ་ཕཊ་སཱཧཱ། ཞེས་སྐབས་དང་སྦྱར་ནས་བཟླ་བར་བྱའོ། །དེ་ནས། ཁྱེད་ལ་མཆོད་ཅིང་གསོལ་བ་བཏབ་པའི་མཐུས།།
བདག་ཅག་གང་དུ་གནས་པའི་ས་ཕྱོགས་དེར། །ནད་དང་འཐབ་རྩོད་དབུལ་ཕོངས་ཞིབ་དང། །ཆོས་དང་བཀྲ་ཤིས་འཕེལ་བར་མཛེད་དུ་གསོལ། །རྩེ་གཅིག་ཡིད་ཀྱིས་ཁྱེད་ལ་གསོལ་འདེབས་ན། །མཁྱེན་བརྩེ་ནུས་པ་ཆེན་པོས་རྗེས་
བཟུང་སྟེ། །གནས་སྐབས་མཐར་ཐུག་དགོས་འདོད་མ་ལུས་པ། །འབད་མེད་ལྷུན་གྱིས་འགྲུབ་པར་མཛད་དུ་གསོལ། །མདོར་ན་དེང་ནས་བྱང་ཆུབ་སྙིང་པོའི་བར། །ཁྱོད་ཞབས་གུས་པས་མཆོད་པ་མ་གཏོགས་པ། །སྐྱབས་མགོན་རེས་
གཞན་ནས་མི་འཚོལ་བས། །བརྩེ་བས་དགོངས་ལ་མྱུར་དུ་བསྐྱབ་ཏུ་གསོལ། །དགེ་བ་འདི་ཡིས་ཚེ་འདི་ཉིད་ལ་བདག་རྗེ་བཙུན་བླ་མ་ཉིད་ཀྱི་ཐུགས་རྗེ་ལས། །ས་དང་ལམ་གྱི་རིམ་པ་མཐར་སོན་ནས། །འགྲོ་ཀུན་སངས་རྒྱས་ས་ལ་འགོད་
པར་ཤོག་སྡེ་སྣོང་གསུམ་དང་རྒྱུད་སྡེ་རྣམ་པ་བཞི། །གདམས་པའི་མཆོག་ཏུ་གཟིགས་པའི་བཤད་སྒྲུབ་ཀྱིས། །ཐུབ་བསྟན་ཕྱོགས་དུས་ཀུན་ཏུ་རྒྱས་མཛད་པ། །བློ་བཟང་གྲགས་པའི་དཔལ་གྱི་བཀྲ་ཤིས་ཤོག་དེ་ནས་རྗེ་བཙུན་བླ་

[041B] རང་གི་སྤྱི་བོར་བླ་མ་ཐུབ་པའི་དབང་པོ་གཙོ་འཁོར་བཞུགས་པ་ལ་དམིགས་ནས། ཡན་ལག་བདུན་པ་མཎྜལ་དང་བཅས་པ་ཕུལ་ཏེ། གསོལ་བ་འདེབས་པ་དང། ཐུབ་དབང་
གཉིས་པ་རང་ལ་ཐིམ་པས། རང་ཉིད་ཐུབ་དབང་དུ་གསལ་བའི་ངང་ནས་སྔགས་མན་ངག་བཞིན་བཟླ་བར་བྱེད་དོ། །དེ་ནས་སྤྱི་བོ་ན་བཞུགས་པའི་བླ་མ་ཐུབ་པ་འོད་ཀྱི་རྣམ་པར་གྱུར་ནས་རྡོ་རྗེ་འཆང་ལ་ཐིམ་པས། རང་གི་སྤྱི་བོར་སྣ་ཚོཌ་
པད་ཟླ་ཉི་མའི་དཀྱིལ་འཁོར་གྱི་གདན་ལ། བླ་མ་རྡོ་རྗེ་འཆང་ཡབ་ཡུམ་དུ་གྱུར་པ་ནི། སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་སྔོན་མོ་གྲི་གུག་དང་ཐོད་པ་
འཛིན་པ་ལ་འཁྱུད་པ་ཡབ་དབུ་སྐྲ་ཐོར་ཚུགས་དང་ཡུམ་དབུ་སྐྲ་ཕྱེད་བཅིངས་སུ་བྱས་པ། གཉིས་ཀ་རུས་པ་དང་རིན་པོ་ཆེའི་རྒྱན་གྱིས་བརྒྱན་ཅིང། དར་གྱི་ན་བཟའ་གསོལ་བ་འོད་ཀྱི་དཀྱིལ་འཁོར་གྱི་དབུས་ན་ཡབ་རྡོ་རྗེ་སྐྱིལ་ཀྲུང་དང་
ཡུམ་པདྨའི་སྐྱིལ་ཀྲུང་གིས་བཞུགས་པའི་སྤྱི་བོར་རྣམ་སྣང་ཡབ་ཡུམ། མགྲིན་པར་འོད་དཔག་མེད་ཡབ་ཡུམ། སྙིང་གར་མི་སྐྱོད་པ་ཡབ་ཡུམ། ལྟེ་བར་རིན་འབྱུང་ཡབ་ཡུམ། གསང་བར་དོན་གྲུབ་ཡབ་ཡུམ། རྣམ་སྣང་གི་ཐུགས་ཀར་
ཨོཾ་དཀར་པོ། འོད་དཔག་མེད་ཀྱི་ཐུགས་ཀར་ཨཱ་དམར་པོ། མབི་སྐྱོད་པའི་ཐུགས་ཀར་ཧཱུཾ་སྔོན་པོ། རིན་འབྱུང་གི་ཐུགས་ཀར་སཱ་སེར་པོ། དོན་གྲུབ་ཀྱི་ཐུགས་ཀར་ཧཱ་ལྗང་ཁུ་འོད་ཟེར་ལྔ་འཕྲོ་བ། ཐུགས་ཀའི་ཧཱུཾ་ལས་འོད་ཟེར་ཕྱོགས་བཅུར་

[042A]༄༅། །འཕྲོས་པས། བླ་མ་རྡོ་རྗེ་འཆང་ལ་བླ་མ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་ཆོས་སྐྱོང་སྲུང་མའི་ཚོགས་ཀྱིས་བསྐོར་བ་སྤྱན་དྲངས། ཨོཾ་ཨཱ་གུ་རུ་བཛྲ་སརྦ་བུདྡྷ་བོ་དཧི་སཏ་ས་པ་རི་ཝཱ་ར་ཨེ་ཧྱེ་ཧི་བཛྲ་ས་མ་ཡ་ཛ་ཛ་ཛཿ་ཧཱུཾ་བཾ་
ཧོཿ་གང་གི་དྲིན་གྱིས་བདེ་ཆེན་གནས། །སྐད་ཅིག་ཉིད་ལ་རྩོལ་མཛད་པ། །སྐྱབས་གནས་ཀུན་འདུས་བླ་མ་ལ། །རྡོ་རྗེ་འཆང་ལ་ཕྱག་འཚལ་ལོ། །ཕྱོགས་བཅུར་བཞུགས་པའི་བླ་མ་དང། །ཡི་དམ་སྐྱབས་གནས་དཀོན་མཆོག་གསུམ། །མཁའ་
འགྲོ་སྲུང་མའི་ཚོགས་རྣམས་ལ། །གུས་པས་སོ་སོར་ཕྱག་འཚལ་ལོ། །བདེ་ཆེན་གསང་གསུམ་དེ་ཁོ་ན། །ཀུན་བཟང་མཆོད་སྤྲིན་མཉེས་ཕྱིར་འབུལ། །ཀུན་རྟོག་ལས་བྱུང་སྡིག་ལྟུང་རྣམས། །བསམ་པ་དག་པས་བཤགས་པར་བགྱི། །ཁྱེད་ཀྱི་ཕྱི་
ནང་གསང་བའི་མཛོད། །རྣམ་དཀར་བཅས་ལ་ཡི་རང་ངོ། །ནམ་མཁའ་ཇི་སྲིད་བརྟན་བཞུགས་ནས། །བདེ་ཆེན་ཆོས་འཁོར་བསྐོར་དུ་གསོལ། །འདིས་མཚོན་རྣམ་དཀར་དགེ་བ་རྣམས། །བདེ་ཆེན་བྱང་ཆུབ་རྒྱུར་གྱུར་ཅིག། དེ་ནས་སྐྱབས་གནས་ཀུན་འདུས་
ཀྱི་ངོ་བོ་བླ་མ་རྡོ་རྗེ་འཆང་འཁོར་བཅས་གསལ་བའི་ངང་ནས། བདག་དང་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་བླ་མ་ཡི་དམ་སྐྱབས་གནས་ཀུན་གྱི་ངོ་བོ་བླ་མ་རྡོ་རྗེ་འཆང་འཁོར་དང་བཅས་པ་ལ་གསོལ་བ་འདེབས་སོ། །
ཞེས་ལན་གསུམ་སོགས་བརྗོད། བླ་མ་ཡབ་ཡུམ་འཁོར་དང་བཅས་པ་དང། གནས་ལྔར་བཞུགས་པའི་རིགས་ལྔའི་སྐུའི་ཆ་ཐམས་ཅད་ལས་བདུད་རྩི་སྣ་ལྔ་འོད་ཟེར་དང་བཅས་པ་བྱུང་བ་རང་གི་ལུས་ལ་ཐིམ་པས། ལུས་ངག་ཡིད་

[042B]ཚེ་དང་བསོད་ནམས་སོགས་དང་ངེས་འབྱུང་བྱང་སེམས་ལྟར་
རྣམ་དག་རིམ་པ་གཉིས་ལ་སོགས་པའི་ཡོན་ཏན་རྣམས་འཕེལ་ཞིང་རྒྱས། མཐར་ཐུག་གི་ཡེ་ཤེས་ལྔའི་དངོས་གྲུབ་ཐོབ་བྱུང་སྙམ་དུ་བསམ་མོ། །དེ་ནས་བླ་མ་ཡབ་ཡུམ་ལྷ་ལྔ་དང་བཅས་པ་ལས། ལྷ་ལྔ་ཡབ་ཡུམ་དཀར་དམར་
མཐིང་སེར་ལྗང་ཁུ་འོད་ཟེར་ལྔ་དང་བཅས་པ་རང་གི་ལུས་ཀྱི་ཆ་ཐམས་ཅད་དང། ཁྱད་པར་གནས་ལྔར་ཐིམ་པས་བུམ་དབང་ལ་སོགས་པའི་དབང་བཞི་ཐོབ་བྱུང་སྙམ་དུ་དགའ་བ་བསྒོམ། དེ་ནས་འཁོར་གྱི་ལྷ་རྣམས་བླ་མ་རྡོ་རྗེ་འཆང་
ཡབ་ཡུམ་ལ་ཐིམ། བླ་མ་ལྷ་དེ་ཉིད་ལས་བླ་མ་ལྷ་ཡབ་ཡུམ་རིགས་ལྔ་དང་བཅས་པ་བྱུང་བ་རང་ལ་ཐིམ་པས། རང་གི་ལུས་དགུ་ཡིད་གསུམ་སོགས་དང་བླ་མ་ལྷའི་སྐུ་གསུང་ཐུགས་ངོ་བོ་དབྱེར་མེད་དུ་གྱུར་པར་བསམ་མོ། །དེ་ཡང་
རང་ཉིད་བླ་མ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་ཡུམ་དང་བཅས་པ་ཡིན་སྙམ་པའི་ང་རྒྱལ་དང་གསལ་སྣང་ལ་གནས་པར་བྱའོ། །དེ་ནས་མི་བསྐྱོད་པའི་ཐུགས་ཀར་ཉི་གདན་ལ་གནས་
པའི་ཧཱུཾ་སྔོན་པོའི་མཐའ་སྐོར་དུ། ཨོཾ་ཨཱ་གུ་རུ་བཛྲ་དྷ་ར་ཧཱུཾ་ཧཱུཾ་ཕཊ་ཕཊ་སཱ་ཧཱ། ཞེས་པའི་སྔགས་ཀྱིས་བསྐོར་བར་བསམ་ལ། སྔགས་དེ་ཉིད་བརྒྱ་སྟོང་ཁྲི་འབུམ་ལ་སོགས་པ་མང་དུ་བཟླ་བར་བྱའོ། །དེའི་ཆོ་ཐུགས་ཀའི་ཧཱུཾ་ལས་འོད་ཟེར་

[043A]༄༅། །ཕྱོགས་བཅུར་འཕྲོས་པས། བླ་མ་ཡི་དམ་སངས་རྒྱས་བྱང་སེམས་ཞི་ཁྲོ་ཐམས་ཅད་བླ་མ་ཡབ་ཡུམ་གྱི་རྣམ་པར་སྤྱན་དྲངས་ནས་རང་ཉིད་བླ་མ་ལྷ་ཡབ་ཡུམ་དུ་གསལ་བ་ལ་ཐིམ་པས་སྤྱི་དང་ཁྱད་པར་གྱི་བྱིན་
རླབས་ཞུགས། མཆོག་གི་དངོས་གྲུབ་ཐོབ་པར་བསམ་ཞིང། གནས་གསུམ་གྱི་ཡི་གེ་གསུམ་ལས་འོད་ཟེར་འཕྲོས་པས། དུས་གསུམ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་དྭངས་མ་ཡི་གེ་གསུམ་གྱི་རྣམ་པར་བསྡུས་ནས་རང་གི་
གནས་གསུམ་དུ་ཐིམ་པར་བསམ་ཞིང་ཡི་གེ་གསུམ་ཡང་བཟླ་བར་བྱའོ། །དེ་ནས། དགེ་བ་འདི་ཡིས་མྱུར་དུ་བདག་སངས་རྒྱས་ཀུན་གྱི་ཀུན་བདག་ཉིད། །རྡོ་རྗེ་འཆང་དབང་འགྲུབ་གྱུར་ནས། །འགྲོ་བས་ཀྱང་ནི་དེ་ཐོབ་ཤོག་བྱང་ཆུབ་ཕྱིར་ནི་
སྤྱོད་གང་དང། །རྫོགས་སངས་རྒྱས་ཀྱི་གང་ཡིན་དང། །བྱང་ཆུབ་རྡོ་རྗེས་གང་གསུངས་བ། །སྤྱོད་དེ་གཉིས་ཀའང་བདག་སྤྱོད་ཤོག་བློ་བཟང་བྱིན་རླབས་ཆེན་པོའི་སྟོབས་རྒྱས་ཏེ། །ཉེ་བར་འཚེ་བ་མ་ལུས་པ་ཞི་ཞིང། །བསམ་དོན་གེགས་མེད་
མྱུར་དུ་འགྲུབ་གྱུར་ཅིག་འདི་ཉིད་རྗེ་བླ་མའི་ཞལ་ལས་བྱུང་བའི་གདམས་པའི་སྙིང་པོ་ཅིག་ཡིན་ལ།། །།ཁྱབ་བདག་རྡོ་རྗེ་འཆང་ཆེན་པོ་དང་དབྱེར་མ་མཆིས་པའི་དཔལ་ལྡན་བླ་མ་དམ་པའི་ཞབས་ལ་ཕྱག་འཚལ་ལོ། །དེ་ལ་འདིར་བླ་
མའི་རྣལ་འབྱོར་སྒོམ་པར་བྱེད་པ་ལ། སྐྱབས་འགྲོ་སེམས་བསྐྱེད་ཚད་མེད་བཞི་སྔོན་དུ་བཏང་ནས། རང་གི་སྤྱི་བོར་སེངྒེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་དུ། པདྨ་དང་ཟླ་བའི་གདན་ལ་ངོ་བོ་དྲིན་ཅན་རྩ་བའི་བླ་མ་ཆོས་

[043B] རྣམ་པ་རྗེ་བཙུན་འཇམ་དཔལ་དབྱངས་སྐུ་མདོག་དམར་སེར་ཞལ་གཅིག་ཕྱག་གཉིས་པ་ཕྱག་གཡས་རལ་གྲི་འཕྱར་ཞིང་གཡོན་གྱིས་གླེགས་བམ་ཐུགས་ཀར་འཛིན་པ་ཞབས་རྡོ་རྗེ་སྐྱིལ་ཀྲུང་གིས་
བཞུགས་པ། དར་དང་རིན་པོ་ཆེའི་རྒྱན་སྣ་ཚོགས་པས་སྤྲས་པ། མཚན་དཔེས་བརྒྱན་པའི་ལྷའི་སྐུ་སྣང་ལ་རང་བཞིན་མེད་པ་ནམ་མཁའི་འཇའ་ཚོན་ལྟ་བུ་འོད་ཟེར་གྱི་ཕུང་པོ་ཆེན་པོའི་དབུས་ན་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་
པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། དེའི་སྐུ་གསུང་ཐུགས་ལས། ཐུགས་ཀའི་ཧཱུཾ་ལས་འོད་ཟེར་འཕྲོས། ཟབ་མོ་ལྟ་བརྒྱུད་རྒྱ་ཆེན་སྤྱོད་བརྒྱུད་ཉམས་ལེན་བྱིན་རླབས་བརྒྱུད་པའི་བླ་མ་རྣམས་དང། རང་ལ་ཆོས་འབྲེལ་དངོས་སུ་ཡོད་པའི་
བླ་མ་དང། གཞན་ཡང་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་བྱང་སེམས་བཀའ་སྔོད་ཆོས་སྐྱོང་སྲུང་མའི་ཚོགས་དང་བཅས་པ་སྤྱན་དྲངས། སྤྱི་བོའི་བླ་མ་རྗེ་བཙུན་འཇམ་དབྱངས་ཀྱི་རྣམ་པ་ལ་ཐིམ་པས། དེ་ཉིད་སྐྱབས་གསུམ་ཀུན་
འདུས་ཀྱི་བདག་ཉིད་དུ་བསམ་ནས་མཎྜལ་ཕུལ་ལ། གདུང་ཤུགས་དྲག་པོས་གསོལ་བ་བཏབ་པས་བླ་མའི་ཐུགས་ཀ་ནས་ཡེ་ཤེས་ཀྱི་བདུད་རྩིའི་རྒྱུན་ཕྱག་གཡས་པའི་རལ་གྲིའི་རྩེ་མོ་རང་གི་ཚངས་བུག་ལ་གཏང་པ་ན་མར་བབས་ཏེ་ལས་ཡེ་
ཤེས་ཀྱི་བདུད་རྩིས་མེར་ཏེ་གད། སྒོ་གསུམ་གྱི་སྒོ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་སོལ་ཁུ་དང་དུད་ཁུའི་རྣམ་པ་བཞིན་དུ་དབང་པོའི་སྒོ་དང་བ་སྤུའི་བུ་ག་ཐམས་ཅད་ནས་ཐོན། ལུས་ཤེལ་གོང་གཡའ་དག་པ་

[044A]༄༅། །བཞིན་དུ་གྱུར་པར་བསམ་ལ། དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །ཞེས་སོགས་ཅི་མང་འདྲེན། དེ་ནས་ཏིང་ངེ་འཛིན་གྱི་དབང་བཞི་ལེན་ཚུལ་ནི། བླ་མའི་སྤྱི་བོའི་ཨོཾ་ལས་འོད་དང་བདུད་རྩི་དཀར་པོ་དཔག་ཏུ་
མེད་པ་བྱུང་རང་གི་དཔྲལ་བ་ནས་ཐིམ། ལུས་ཀྱི་ནད་ཐམས་ཅད་གང་འཁོར་བ་ཐོག་མ་མེད་པ་ནས་ལུས་ཀྱི་སྒོ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་དག། བུམ་པའི་དབང་ཐོབ། སྐུའི་བྱིན་རླབས་ཞུགས། སྐུ་རྡོ་རྗེ་འགྲུབ་
པའི་ནུས་པ་བཞག་བྱུང་སྙམ་དུ་མོས་ནས་ཡང་དམིགས་བརྩེ་མ་འདྲེན། དེ་བཞིན་དུ་གཞན་རྣམས་སྔར་དང་འདྲ་བ་ལ་གསང་དབང། ཤེས་རབ་ཡེ་ཤེས་ཀྱི་དབང། དབང་བཞི་པ་ཚིག་དབང་རིན་པོ་ཆེ་རྣམས་རིམ་བཞིན་ཐོབ་པར་བསམ་པ་རྣམས་རིགས་
འགྲེའོ། །དེ་ནས་རང་གི་སྤྱི་བོ་ནས་སྙིང་གའི་བར་དུ་རྩ་དབུ་མ་ཕྱི་དཀར་ལ་ནང་དམར་བ། ཡར་སྣ་སྤྱི་བོ་ལ་ཟུག་པ་རྒྱ་མཐོངས་ཁ་བྱེ་བ་བཞིན་བུ་ག་སྐྱ་ཐལ་ལེ་ཡོད་པ། མར་སྣ་རག་དུང་གི་ཞབས་ཀྱི་རྣམ་པ་ཅན་སྙིང་ཁར་གནས་པ། དེའི་ནང་ཙམ་དུ་རང་གི་སྙིང་
པདྨ་དམར་པོ་འདབ་མ་བརྒྱད་པ་ཁ་གྱེན་དུ་ཤག་སྟེ་བྱེ་བ། དེའི་དབུས་སུ་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ངོ་བོ་དྷཱི་དམར་སེར་དུ་བསམ། སྤྱི་བོའི་བླ་མ་ལ་དམིགས་ནས་གདུང་ཤུགས་དྲག་པོས་བླ་མ་རིན་པོ་ཆེ་བདག་གི་བློ་ཆོས་སུ་འགྲོ་བར་
གྱིན་གྱིས་རློབས། ཆོས་ལམ་དུ་ལོངས་པར་  ྾  ཆོས་ལ་བར་ཆད་མེད་པར་  ྾  ཕྱིན་ཅི་ལོག་གི་བློ་སྣ་མཐའ་དག་འགག་པར་  ྾  ཕྱིན་ཅི་མ་ལོག་པའི་བློ་སྣ་མཐའ་དག་བདག་གི་རྒྱད་ལ་སྐྱེ་བར་  ྾  བྱམས་སྙིང་རྗེ་བྱང་ཆུབ་ཀྱི་སེམས་ཁྱད་པར་ཅན་བདག་གི་རྒྱུད་ལ་

[044B]  ྾  བདག་མེད་རྟོགས་པའི་ཤེས་རབ་ཁྱད་པར་ཅན་སྐྱེ་བར་  ྾  ལཾ་རིམ་པ་གཉིས་ཀྱི་རྟོགས་པ་ཁྱད་པར་ཅན་སྐྱེ་བར་བྱིན་གྱིས་རློབས། ཞེས་གསོལ་བ་བཏབ་པས་བླ་མ་རང་གི་ཚངས་བུག་ན་མར་ཞུགས་རྩ་དབུ་མའི་ནངས་ན་མར་བྱོན་ཏེ་སྙིང་ཁའི་རང་གི་སེམས་དྷཱི་ར་གསལ་བ་ལ་
ཐིམ་པས་བླ་མ་དང་རང་སེམས་རྗེ་བཙུན་གསུམ་དབྱེར་མི་ཕྱེད་པ་ལ་ཅུང་ཟད་བཞག་གོ། དེ་ནས་སྙིང་ཁའི་པདྨ་འུབ་ཀྱིས་འདུས་པའི་རྩེ་དང། རྗེ་བཙུན་གྱི་རལ་པའི་རྩེ་མོ་མཉམ་པ་ཡོད་པའི་མཚམས་དེར་ཨ་ར་པ་ཙ་ནའི་སྔགས་ཀྱིས་བསྐོར་བ་བསམ་མོ།། །།
རྗེ་བཙུན་བླ་མ་ལ་བརྟེན་པའི་མཚོན་བསྲུངས་བཞུགས།། །།བླ་མའི་རྣལ་འབྱོར་ལ་བརྟེན་པའི་མཚོན་བསྲུང་བ་ནི། དུས་རྒྱུན་པ་དད་ཁྱད་བར་མཚོན་གྱི་གནོད་པ་ཡོད་པའི་དུས་སུ། རང་གི་སྤྱི་བོར་སྣ་ཚོགས་པདྨ་དང་ཟླ་བ་དང་ཉི་མའི་དཀྱིལ་འཁོར་གྱི་
སྟེང་དུ་ངོ་བོ་རང་གི་རྩ་བའི་བླ་མ་ཡིན་པ་ལ། རྣམ་པ་རྗེ་བཙུན་བློ་བཟང་གྲགས་པ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱི་གཡས་རལ་གྲི་དགྲ་ལ་འཕྱར་ཞིང་གཡོན་སྡིགས་མཛུབ་མཛད་པས་ཕ་རོལ་གྱི་མཚོན་བསྲུང་བ། ཤིན་ཏུ་འཇིགས་
ཤིང་ཕ་རོལ་གྱི་སྟོབས་གནོན་པ། ཞབས་གཉིས་ངོར་སྟབས་ཀྱིས་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་འཕྲོས་རྩ་བའི་བླ་མ་དང་རྗེ་བཙུན་བློ་བཟང་གྲགས་པ་
སྤྱན་དྲངས། གཉིས་སུ་མེད་པར་བསྟིམ། སླར་ཡང་ཐུགས་ཀའི་ཧཱུཾ་ལས་འོད་འཕྲོས་པས་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་རྣམས་སྤྱན་དྲངས། དེ་ལ་བསྟིམ་པས་

[045A]༄༅། །དེ་དང་དབྱེར་མེད་དུ་འདྲེས་པར་བསམ་ལ་དེ་ཉིད་སྐྱབས་གསུམ་ཀུན་འདུས་ཀྱི་བདག་ཉིད་ཅན་དུ་བསམ་ལ། འདི་སྐད་དུ་གསོལ་བ་རྩེ་གཅིག་ཏུ་འདེབས་ལ། བླ་མ་ཡི་དམ་སྐྱབས་གསུམ་ཀུན་འདུས་ཀྱི་བདག་ཉིད་བློ་བཟང་
གྲགས་པའི་དཔལ་ལ་གསོལ་བ་འདེབས། བདག་འཇིགས་པ་ཐམས་ཅད་དང་ཁྱད་པར་མཚོན་གྱི་འཇིགས་པ་ཐམས་ཅད་ལས་བསྐྱབ་ཏུ་གསོལ། བདག་གི་ལུས་ལ་གནོད་བྱེད་ཀྱི་མཚོན་ཐམས་ཅད་སྲུང་དུ་གསོལ། བདག་ལ་གནོད་བྱེད་
ཀྱི་མཚོན་ཐམས་ཅད་ཞི་བར་མཛད་དུ་གསོལ། ཞེས་གསོལ་བ་མང་དུ་བཏབ་པའི་རྗེས་སུ། བླ་མའི་སྐུ་དེ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་སྐུ་གཅིག་རང་ལ་ཐིམ་པས། རང་གི་ལུས་ངག་ཡིད་གསུམ་བླ་མའི་སྐུ་གསུང་ཐུགས་
སུ་བྱུང་པས་འཇིགས་པ་ཐམས་ཅད་དང་བྲལ་བར་བསམ་མོ། །འདི་རྗེ་བླ་མ་ཉིད་ཀྱི་སྐལ་ལྡན་དགའི་ཆེད་དུ་ཕྱག་གྲིས་སུ་འགོད་པར་མཛད་པ་ཡིན་ནོ།། །།བླ་མ་ལྷའི་རྣལ་འབྱོར་ཚིགས་བཅད་དུ་བསྒྲིགས་ནས་ངག་འདོན་བདེ་བར་བཀོད་
པ་དངོས་གྲུབ་ཀུན་འབྱུང་བཞུགས་སོ།། །།ལྷུན་གྲུབ་ཆོས་སྐུ་བདེ་ཆེན་ངང་ལས་རང་གི་སྤྱི་བོའི་གཙུག་ཏུ་ནི། །སེང་གེས་བཏེག་པའི་རིན་ཆེན་ཁྲི་སྟེང་པདྨ་འདབ་སྟོང་ལྡན་པའི་དབུས། །སྣ་ཚོགས་ཚོན་གྱིས་བཀྲ་བའི་འཇའ་མཚོན་གུར་
ཕུབ་ཉི་མ་ཟླ་བའི་སྟེང། །རྩ་བའི་བླ་མ་རྡོ་རྗེ་འཆང་དབང་སྐུ་མདོག་སྔོན་བོ་ཞལ་གཅིག་པ། །ཕྱག་གཉིས་རྡོ་རྗེ་དྲིལ་བུ་ཐུགས་ཀར་བསྣམས་ཤིང་མཛུམ་པའི་མདངས་དང་ལྡན། །དབུ་རྒྱན་མགུལ་རྒྱན་དོ་ཤལ་ལ་སོགས་རིན་ཆེན་རྒྱན་

[045B] །སྣ་ཚོགས་དར་གྱི་ན་བཟའ་དང་ལྡན་ཞབས་གཉིས་རྡོ་རྗེ་སྐྱིལ་ཀྲུང་བཞུགས། །མཚན་དཔེའི་གཟི་འབར་དབང་ཕྱུག་བརྒྱད་ལྡན་བླ་མ་རྡོ་རྗེ་འཆང་ཆེན་དེའི། །སྤྱི་བོའི་སྟེང་ནས་རྒྱུད་པའི་བླ་མས་བྱིན་རླབས་ཆར་རྒྱུན་
འབེབས་པར་མཛད། །ཐུགས་ཀར་ཡི་དམ་ལྷ་ཚོགས་བཞུགས་པས་གང་འདོད་དངོས་གྲུབ་སྩོལ་བར་མཛད། །ལྟེ་བར་མཁའ་འགྲོ་ཆོས་སྐྱང་བཞུགས་པས་སྣ་ཚོགས་འཕྲིན་ལས་ཚུལ་བཞིན་སྒྲུབ། །དེ་ལྟར་གསལ་བའི་བླ་མའི་སྤྱི་བོར་ཨོཾ་
དཀར་མགྲིན་པར་ཨཱ་ཡིག་དམར། །ཐུགས་ཀར་ཧཱུཾ་ཡིག་སྔོན་པོ་རང་རང་ཐུགས་ཀའི་ཧཱུཾ་གི་འོད་ཟེར་གྱིས། །རང་བཞིན་གནས་ནས་རྩ་བའི་བླ་མ་རྒྱུད་པའི་བླ་མ་དང་བཅས་པ། །སངས་རྒྱས་བྱང་སེམས་སོགས་ཀྱིས་བསྐོར་བ་མདུན་གྱི་ནམ་
མཁར་སྤྱན་དྲངས་ཏེ། །བླ་མའི་སྐུ་གསུང་ཐུགས་དང་རང་རང་དམ་ཚིག་པ་ལ་དབྱེར་མེད་ཐིམ། །སླར་ཡང་ཐུགས་ཀའི་ཧཱུཾ་ལས་འོད་ཟེར་རབ་འཕྲོས་ཕྱོགས་བཅུའི་ཞིང་ཀུན་ནས། །བླ་མ་ཡི་དམ་མཁའ་འགྲོ་ཆོས་སྐྱོང་ནམ་མཁར་སྤྲིན་བཞིན་སྤྱན་དྲངས་
བཞུགས། །སྐུ་གསུམ་མངའ་བདག་སྐྱབས་གསུམ་ངོ་བོ་ནན་སོང་འཇིགས་ལས་སྐྱོབ་པའི་སྐྱབས། །མཚུངས་མེད་བླ་མའི་སྐུ་གསུང་ཐུགས་ལ་དུས་གསུམ་ཀུན་ཏུ་སྒོ་གསུམ་གུས་པས་ཕྱག་འཚལ་ལོ། །འཛུམ་སྒེག་ཡིད་འོང་སྣ་ཚོགས་རྒྱན་
མཛེས་མཆོད་པའི་ལྷ་མོ་དཔག་མེད་ཀྱིས། །མེ་ཏོག་བདུག་སྤོས་མར་མེ་དྲི་དང་ཞལ་ཟས་རོལ་མོ་འདོད་ཡོན་ལྔ། །རིན་ཆེན་བདུན་དང་གླིང་བཞི་རི་རབ་ལྷ་མའི་དཔལ་འབྱོར་བདག་ལུས་བཅས། །དངོས་བཤམས་ཡིད་ཀྱིས་སྤྲུལ་ཏེ་འཁོར་

[046A]༄༅། །གསུམ་དམིགས་པ་མེད་པས་འབུལ་ལགས་ཀྱིས། །ཡིད་འོང་མཆོད་སྤྲིན་བདག་གིར་མཛད་ནས་བདག་ཅག་ཚོགས་གཉིས་འཕེལ་བ་དང། །ཐོག་མེད་དུས་ནས་སྒོ་གསུམ་གྱིས་བསགས་སྒྲིབ་གཉིས་མ་ལུས་བྱང་དུ་
གསོལ༑ ༑གནས་སྐབས་མཐར་ཐུག་བདེ་བའི་འབྱུང་གནས་ཚུལ་ཁྲིམས་དག་ཅིང་ཚེ་འདི་བློ་ཡིས་ཐོང་བ་དང། །མི་དགེའི་སྡིག་གྲོགས་སྤངས་ནས་ཡང་དག་ལམ་དང་འཕྲད་པར་བྱིན་གྱིས་རློབས། །རང་དོན་ཚུལ་མིན་ཡིད་བྱེད་ཞི་ནས་བྱང་ཆུབ་
སེམས་མཆོག་སྐྱེ་བ་དང། །རྒྱལ་སྲས་སྤྱོད་པ་མ་ལུས་རྫོགས་ནས་ས་བཅུ་བགྲོད་པར་བྱིན་གྱིས་རློབས། །བདེན་འཛིན་འཁྲུལ་པ་ཞི་ནས་མཐའ་བྲལ་ལྟ་བ་རྟོགས་པར་བྱིན་  ྾  ཕྱིན་ཅི་ལོག་གི་རྟོག་པ་འགགས་ནས་ཡང་དག་རྟོགས་པ་བསྐྱེད་དུ་གསོལ།།
དགེ་ལ་ཡི་རང་ཐུབ་བསྟན་རྒྱས་ཕྱིར་ཆོས་འཁོར་མ་ལུས་བསྐོར་དུ་གསོལ། །ཐུབ་བསྟན་སྤྱི་དང་ཁྱད་པར་བློ་བཟང་བསྟན་པ་རྒྱས་པར་བྱ་ཕྱིར་དུ། །ཁྱོད་སྐུ་ནམ་མཁའ་ཇི་སྲིད་གནས་ཀྱི་བར་དུ་གནས་པར་གསོལ་བཏབ་ནས། །རིམ་གཉིས་བདུད་
རྩིར་གཉིས་འཐུང་དབང་པོས་རོལ་པའི་ཟེགས་མའི་ཆུ་རྒྱུན་གྱིས། །བདག་གི་ཉོན་མོངས་ཚ་གདུང་ཞི་ནས་དགེ་ལེགས་མྱུ་གུ་བསྐྱེད་དུ་གསོལ། །ཁྱོད་ནི་བླ་མ་ཁྱོད་ནི་ཡི་དམ་ཁྱོད་ནི་བསྟན་སྲུང་ཆོས་སྐྱོང་སྟེ། །འདི་ནས་བྱང་ཆུབ་མ་ཐོབ་བར་དུ་
ཁྱོད་མིན་སྐྱབས་གཞན་མ་མཆིས་ཀྱི། །བདག་ནི་གནས་སྐབས་ཇི་ལྟར་གྱུར་ཀྱང་ཐུགས་རྗེའི་སྤྱན་གྱིས་གཟིགས་པ་དང། །འདི་ས་མཚོན་དགེ་བས་བླ་མེད་བྱང་ཆུབ་མྱུར་དུ་ཐོབ་པར་བྱིན་གྱིས་རློབས། །མཆོད་ཅིང་གསོལ་བས་ནམ་

[046B] །བླ་མའི་གནས་གསུམ་ཡི་དམ་མཁའ་འགྲོའི་ཚོགས་རྣམས་ཐུགས་ཀའི་ཧཱུཾ་ལ་ཐིམ། །དགྱེས་པའི་རྣམ་པས་བླ་མ་འོད་དུ་ཞུ་ནས་རང་ལ་ཐིམ། །སྐུ་གསུང་ཐུགས་དང་ལུས་ངག་ཡིད་གསུམ་
དབྱེར་མེད་བདེ་བ་ཆེན་པོར་གྱུར། །ཞེས་བླ་མ་དང་རང་ངོ་བོ་དབྱེར་མེད་དུ་གྱུར་སྙམ་པའི་ང་རྒྱལ་དང། བདེ་བའི་ཉམས་ཀྱིས་སྟོང་ཉིད་ཀྱི་ལྟ་བ་དྲན་པར་བྱའོ། །བླ་མའི་རྣལ་འབྱོར་ཚིགས་བཅད་དུ་བསྒྲིགས་ནས་འདོན་བདེ་བར་བགོད་པ་འདི་ནི་
འཕྲལ་ལ་ཡིད་ལ་དྲན་ནས་འཕྲལ་ལ་ལག་ལེན་ལ་འགེལ་བའི་སྨྱོན་པ་འདྲ་བའི་སྤྱོད་པའི་བརྟུལ་ཞུགས་ལ་དུས་རྟག་ཏུ་གནས་པའི་རྣལ་འབྱོར་པས་ཡི་གེར་བྲིས། རྒྱལ་བ་བློ་བཟང་གྲགས་པའི་གསུང་གི་སྙིང་པོ་ནི། གཞི་བདེ་བ་ཆེན་པོའི་སྐོར་
ལམ་བདེ་བ་ཆེན་པོའི་སྐོར། འབྲས་བུ་བདེ་བ་ཆེན་པོའི་སྐོར་ཏེ་བདེ་ཆེན་སྐོར་གསུམ་གྱི་ཆོས་ལ་ཡིད་ཆེས་ནས་ཉམས་སུ་ལེན་པར་གྱུར་ཅིག་འདི་ནི་གནས་བརྟན་ནོར་བུ་རྒྱ་མཚོས་གསོལ་བ་བཏབ་ཚེ་ལེགས་པར་གདམས་པའོ།། །།
བླ་མ་རྒྱུད་སྡེ་བཞིའི་རྣལ་འབྱོར་གྱི་རིམ་པ་ཉམས་སུ་ལེན་ཚུལ་དངོས་གྲུབ་ཀུན་འབྱུང་བཞུགས།། །བླ་མ་རྡོ་རྗེ་འཆང་ཆེན་པོའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །འདིར་ཚེ་གཅིག་ལུས་གཅིག་ཉིད་ལ་རྡོ་རྗེ་འཆང་
གི་གོ་འཕང་ཐོབ་པར་བྱེད་པའི་ལམ་ཟབ་མོ་བླ་མའི་རྣལ་འབྱོར་སྒོམ་པར་བྱེད་པའི་ཚུལ་ཅུང་ཟད་བརྗོད་པར་བྱའོ། །དེ་ལ་རང་ཉིད་ཡི་དམ་གྱི་ལྷ་ཡབ་ཡུམ་དུ་གསལ་བཞིན་པའི་ངང་ནས། ཐུན་མོང་བའི་སྐྱབས་འགྲོ་སེམས་བསྐྱེད་སྔོན་

[047A]༄༅། །དུ་བཏང། དེ་ནས་སེམས་ཅན་ཐམས་ཅད་ཀྱི་དོན་དུ་བདག་གིས་ཚེ་འདི་ཉིད་ལ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱའོ། །དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་ཉམས་སུ་བླང་བ་ལ་འཇུག་པར་བྱའོ་
སྙམ་པ་གསུམ་ལ་སོགས་པ་སྔོན་དུ་བཏང་ནས། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨ་སྭ་བྷཱ་ཝ་ཤུདྡྷོཉཧཾ། སྣང་བ་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་ལས་མདུན་གྱི་ནམ་མཁར་སེངྒེས་བཏེག་པའི་རིན་པོ་ཆེའི་ཁྲི་ཡང་ཞིང་རྒྱ་ཆེ་བ། དེའི་སྟེང་དུ་པཾ་ལས་
སྣ་ཚོགས་པད་མ་འདབ་མ་འབུམ་ཕྲག་དུ་མ་ཡོད་པ། དེའི་དབུས་སུ་པདྨ་འདབ་མ་བཞི་པ་ལྟེ་བ་དང་བཅས་པའི་ལྟེ་བར་སྣ་ཚོགས་པདྨ་དང་ཟླ་བ་དང། ཉི་མའི་སྟེང་དུ་སྐད་ཅིག་གིས་བླ་མ་ཡི་དམ་སྐྱབས་གསུམ་ཀུན་འདུས་ཀྱི་ངོ་བོ་བླ་མ་རྡོ་རྗེ་འཆང་ཆེན་པོ་
སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་ཐུགས་ཀར་བསྣོལ་ནས་འཛིན་པ། རལ་པའི་ཐོར་ཅོག་ཅན་དབུ་རྒྱན༑ སྙན་རྒྱན༑ མགུལ་རྒྱན༑ དཔུད་རྒྱན༑ ཕྱག་གདུབ་ཞབས་གདུབ་རྣམས་རིན་པོ་ཆེས་བརྒྱན་པ། གཞན་ཡང་རིན་པོ་ཆེ་སྣ་
ཚོགས་པས་བརྒྱན་ཅིང། དར་བཟང་པོའི་ན་བཟའ་གསོལ་བ་རྡོ་རྗེ་སྐྱིལ་ཀྲུང་གིས་བཞུགས་པ་མཚན་དཔེས་སྤྲས་པ། རང་སྣང་གི་ཤེས་རབ་མ་ལ་འཁྱུད་པའི་དྭངས་གསལ་འོད་ཀྱི་རང་བཞིན་ཅན་གྱི་སྐུར་བསམ། ཤར་གྱི་འདབ་མའི་སྟེང་དུ་གསང་
བ་འདུས་པའི་ལྷ་ཚོགས་ཐམས་ཅད་སྐད་ཅིག་གིས་ཡོངས་སུ་རྫོགས་པར་གྱུར་པའི་དབུས་སུ་སྣ་ཚོགས་པདྨ་ཟླ་བ་ཉི་མའི་སྟེང་དུ། བཅོམ་ལྡན་འདས་གསང་བ་འདུས་པ་སྐུ་མདོག་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་པ་ཕྱག་གཡས་

[047B] གཡས་འོག་མ་གཉིས་ཀྱིས་འཁོར་ལོ་དང་པདྨ་འཛིན་པ། གཡོན་འོག་མ་གཉིས་ཀྱིས་རིན་པོ་ཆེ་དང་རལ་གྲི་འཛིན་པ། དབུ་སྐྲ་རལ་པའི་ཐོར་ཚུགས་ཅན་རིན་པོ་ཆེའི་རྒྱན་བརྒྱད་ཀྱིས་བརྒྱན་
ཅིང༑ དར་བཟང་པོའི་སྟོད་གཡོགས་དང་སྨད་གཡོགས་ཅན། རྡོ་རྗེ་སྐྱིལ་ཀྲུང་གིས་བཞུགས་པ། རང་འདྲའི་ཡུམ་ལ་འཁྱུད་ཅིང་གཉིས་ཀའང་མཚན་དཔེས་བརྒྱན་པའི་སྐུར་བསམ། ལྷོའི་འདབ་མའི་སྟེང་དུ་གཤིན་རྗེ་གཤེད་ཀྱི་ལྷ་ཚོགས་ཐམས་
ཅད་སྐད་ཅིག་གིས་ཡོངས་སུ་རྫོགས་པར་གྱུར་པའི་དབུས་སུ་སྣ་ཚོགས་པདྨ་དང་ཟླ་བ་དང་ཉི་མའི་སྟེང་དུ་བཅོམ་ལྡན་འདས་རྡོ་རྗེ་འཇིགས་བྱེད་སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་དྲུག་པར་གྱུར་པའི་པང་ན་ཡུམ་རྡོ་རྗེ་རོ་ལངས་
མས་འཁྱུད་པར་བསམ། ནུབ་ཀྱི་འདབ་མའི་སྟེང་དུ་བཅོམ་ལྡན་འདས་ཀྱཻ་རྡོ་རྗེའི་ལྷ་ཚོགས་ཐམས་ཅད་སྐད་ཅིག་གིས་ཡོངས་སུ་རྫོགས་པར་གྱུར་པའི་དབུས་སུ། སྣ་ཚོགས་པདྨ་དང་ཟླ་བ་དང་ཉི་མའི་སྟེང་དུ། བཅོམ་ལྡན་འདས་དཔལ་ཀྱཻ་རྡོ་རྗེ་སྐུ་མདོག་
མཐིང་ག་ཞལ་བརྒྱད་ཕྱག་བཅུ་དྲུག་ཞབས་བཞིར་གྱུར་པ་ནི། རྩ་ཞལ་ནག་པོ་གཡས་ཞལ་དཀར་གཡོན་ཞལ་དམར་སྟེང་ཞལ་དུད་ཀ་གཡས་ཀྱི་ཞལ་ལྷག་མ་གཉིས་དང། གཡོན་གྱི་ཞལ་ལྷག་མ་གཉིས་ནག་པོ། ཞལ་རེ་རེ་ལ་ཡང་སྤྱན་གསུམ་
གསུམ་པ། མཆེ་བ་བཞི་བཞི་གཙིགས་ཤིང་ཞལ་རྣམ་པར་འགྱུར་པ་སྨིན་མ་དང་སྨ་ར་དམར་སེར་འཁྱུག་ཅིང་རལ་པའི་ཐོར་ཅོག་སྤྱི་བོར་མཛེས་པ། རྩེ་མོ་སྣ་ཚོགས་རྡོ་རྗེས་མཚན་བ་ཐོད་སྐམ་ལྔས་དབུ་བརྒྱན་ཅིང་ཁྲག་འཛག་པའི་མགོ་པོ་རློན་པ་

[048A]༄༅། །ལྔ་བཅུས་དོ་ཤལ་བྱས་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་ཀྱི་དང་པོ་ན་གླང་པོ་དཀར་པོ། གཡོན་གྱི་དང་པོ་ན་ས་ལྷ་སེར་པོ། དེ་གཉིས་ཡུམ་ལ་འཁྱུང་པ། གཡས་གཉིས་པ་ན་རྟ་ལྗང་ཁུ། གསུམ་པ་
ན་བོང་བུ་ག་པ། བཞི་པ་ན་གླང་དམར་པོ། ལྔ་པ་ན་རྔ་མོ་ཐལ་ཀ། དྲུག་པ་ན་མི་དམར་པོ། བདུན་པ་ན་ཤར་བྷ་སྔོན་པོ། བརྒྱད་པ་ན་བྱིལ་སེར་པོ། གཡོན་གྱི་གཉིས་པ་ན་ཆུ་ལྷ་དཀར་པོ། གསུམ་པ་ན་རླུང་ལྷ་ལྗང་ཁུ། བཞི་པ་ན་མེ་ལྷ་དམར་པོ། ལྔ་པ་
ན་ཟླ་བའི་ལྷ་དཀར་པོ། དྲུག་པ་ན་ཉི་མའི་ལྷ་དམར་པོ། བདུན་པ་ན་གཤིན་རྗེ་སྔོན་པོ། བརྒྱད་པ་ན་ནོར་སྦྱིན་སེར་པོ། ཞབས་མདུན་མ་གཉིས་གཡས་བརྐྱང་གཡོན་བསྐུམ། རྒྱབ་མ་གཉིས་སྐྱིལ་ཀྲུང་ཕྱེད་པའི་ཚུལ་གྱིས་བཞུགས་པ། རྡོ་རྗེ་བདག་མེད་མ་སྔོན་མོ་
ཞལ་གཅིག་ཕྱག་གཉིས་མ་སྤྱན་གསུམ་མ། ཕྱག་གཡས་ཀྱིས་རྡོ་རྗེ་གྲི་གུག་འཕྱར་ཞིང་གཡོན་པས་ཐོད་པ་དང་ཁ་ཊཱཾ་ག་བཟུང་ནས་ཡབ་ལ་འཁྱུད་པ། ཞབས་གཡས་བསྐུམ་ཞིང་གཡོན་བརྐྱང་བར་གྱུར། བྱང་གི་འདབ་མའི་སྟེང་དུ་བཅོམ་ལྡན་འདས་འཁོར་
ལོ་བདེ་མཆོག་གི་ལྷ་ཚོགས་ཐམས་ཅད་སྐད་ཅིག་གིས་ཡོངས་སུ་རྫོགས་པར་གྱུར་པའི་དབུས་སུ་སྣ་ཚོགས་པདྨ་དང་ཟླ་བ་ཉི་མའི་སྟེང་དུ། བཅོམ་ལྡན་འདས་འཁོར་ལོ་བདེ་མཆོག་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ། རྩ་ཞལ་ནག་གཡོན་ཞལ་
ལྗང༑ རྒྱབ་ཞལ་དམར། གཡས་ཞལ་སེར་བ། ཞལ་རེ་རེའང་སྤྱན་གསུམ་པ་མཆེ་བ་རྣམ་པར་གཙིགས་པ་རལ་པའི་ཐོར་ཅོག་གྱོན་དུ་བརྫེས་པའི་རྩེ་མོར་སྣ་ཚོགས་རྡོ་རྗེས་མཚན་པ། དབུའི་གཡོན་དུ་ཟླ་བ་ཕྱེད་པས་མཚན་པ། ཐོད་པ་སྐམ་པོ་ལྔ་ལྔས་

[048B] ཁྲག་འཛག་པའི་མགོ་བོའི་འཕྲེང་བ་འཕྱང་བ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་བཟུང་ནས་ཡུམ་ལ་འཁྱུང་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་སྡིགས་མཛུབ་དང་བཅས་པའི་ཕྱག་གིས་བརྒྱངས་ནས་འཛིན་པ་
གཡས་གསུམ་པ་ན་ཌཱ་མ་རུ་དང། བཞི་པ་ན་དགྲ་སྟ། ལྔ་པ་ན་ཁ་ཊཱཾ་ག། དྲུག་པ་ན་མདུང་རྩེ་གསུམ་པ། གཡོན་པའི་གསུམ་པ་ན་ཁྲག་གིས་གང་བའི་ཐོད་པ། བཞི་པ་ན་ཞགས་པ། ལྔ་པ་ན་གྲི་གུག། དྲུག་པ་ན་ཚངས་པའི་མགོ་བོ་གདོང་བཞི་པ་འཛིན་པ། སྟག་
གི་པགས་པའི་ཤམ་ཐབས་ཅན། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང་གཡོན་དྲིལ་བུ་འཛིན་པས་ཡབ་ལ་འཁྱུད་པ། ཞབས་གཉིས་ཀ་ཡབ་ཀྱི་བརླའི་སྟེང་དུ་འཁྲིལ་བ། ཀྱཻ་རྡོར་དང་བདེ་མཆོག་གཉིས་ཀའང་སྒེག་བ་
དཔའ་བ་མི་སྡུག་པ་སྟེ་སྐུའི་ཉམས་གསུམ། རྒོད་དང་དྲག་ཤུལ་འཇིགས་རུང་སྟེ་གསུང་གི་ཉམས་གསུམ། སྙིང་རྗེ་དང་རྡམ་པ་དང་ཞི་བ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། ཕྱག་རྒྱ་དྲུག་གིས་རྒྱས་བཏབ་སྟེ་མི་རུས་ཀྱི་ཐལ་བས་ལུས་
ཐད ་ལ་བྱུགས་པ། མཚན་དཔེས་སྒྲས་པར་གྱུར། དེའི་ཕྱི་རིམ་གྱི་པད་འདབ་རྣམས་ལ་རྣལ་འབྱོར་བླ་མེད་ཀྱི་ལྷ་ཆོགས་ཐད ་སྐད་ཅིག་གིས་ཡོངས་སུ་རྫོགས་པར་གྱུར། དེའི་ཕྱི་རིཾ་པད་འདབ་རྣམས་ལ། རྣལ་འབྱོར་རྒྱུད་ཀྱི་ལྷ་ཚོགས་ཐད ་སྐད་ཅིག་གིས་ཡོངས་སུ་རྫོགས་པར་གྱུར། དེའི་ཕྱི་རིམ་
གྱི་པད་འདབ་རྣམས་ལ་སྤྱོད་པ་དང་བྱ་རྒྱུད་ཀྱི་ལྷ་ཚོགས་ཐད ་སྐད་ཅིག་གིས་ཡོངས་སུ་རྫོགས་པར་གྱུར། དེའི་ཕྱི་རིམ་གྱི་པད་འདབ་རྣམས་ལ་དཔའ་བོ་དཔའ་མོ་མཁའ་གྲོ་ཆོས་སྐྱོད་སྲུང་མའི་ཚོགས་ཐད ་སྐད་ཅིག་གིས་ཡོངས་སུ་རྫོགས་པར་གྱུར། དེ་ཐམས་ཅད་ཀྱི་སྤྱི་བོར་ཟླ་བ་ལས་

[049A]༄༅། །ཨོཾ་དཀར་པོ། མགྲིན་པར་པདྨ་ལ་ཨཱ་དམར་པོ། ཐུགས་ཀར་ཉི་མ་ལ་ཧཱུཾ་སྔོན་པོ། དེ་ཐམས་ཅད་ཀྱི་སྐུ་དང་ཐུགས་ཀའི་ཧཱུཾ་ལས་འོད་ཟེར་ཕྱོགས་བཅུར་འཕྲོས་པས། འོག་མིན་མཁའ་སྦྱོད་ལ་སོགས་པའི་རང་བཞིན་གྱི་
གནས་རྣམས་ནས། བླ་མ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་ཆོས་སྐྱོང་སྲུང་མའི་ཚོགས་ཐམས་ཅད་སྤྱན་དྲངས། མ་ལུས་འགྲོ་བའི་རང་བཞིན་མངོན་དུ་མཛད། །མི་བཟད་བདུད་ཀྱི་དཔུང་གིས་ཕྱག་བྱས་པ། །རང་བྱུང་མཐའ་
ཡས་འགྲོ་བའི་རང་བཞིན་ཅན། །སེམས་ཅན་སྙིང་པོ་གཅིག་གྱུར་འདིར་གཤེགས་ཤིག་ཐུགས་རྗེའི་བདག་ཉིད་རྩ་བརྒྱུད་བླ་མ་དང། །ཡི་དམ་ལྷ་ཚོགས་སྐྱབས་གནས་དཀོན་མཆོག་གསུམ། །དཔའ་བོ་དཔའ་མོ་ཆོས་སྐྱོང་སྲུང་མའི་ཚོགས།།
སྤྱན་འདྲེན་མཆོད་པའི་གནས་འདིར་གཤེགས་སུ་གསོལ། །ཨེ་ཧྱེ་ཧི་ས་མ་ཡ་ཛ་ཛཿ་ཧཱུཾ་བཾ་ཧོཿ་དམ་ཚིག་པ་རྣམས་རང་རང་སོ་སོའི་ཡེ་ཤེས་པ་དང་གཉིས་སུ་མེད་པར་གྱུར། དེ་ནས༑ གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་
བ་གང། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུང། །འདི་ནི་རང་བྱུང་བཅོམ་ལྡན་འདས། །ལྷག་པའི་ལྷ་ནི་གཅིག་པུ་ཉིད། །མན་ངག་རབ་ཏུ་སྟེར་བྱེད་པའི། །བླ་མ་ལྷ་ལ་ཕྱག་འཚལ་ལོ། །དེ་ནས༑ སངས་རྒྱས་ཐམས་
ཅད་འདུས་པའི་སྐུ། །ཞེས་སོགས་དང། སྟོན་པ་བླ་མེད་སངས་རྒྱས་རིན་པོ་ཆེ། །ཞེས་སོགས་དང། ཕྱག་བྱར་འོས་པ་ཐམས་ཅད་ལ། །ཞེས་པ་དང། དེ་ནས༑ ཕྱི་ནང་གསང་གསུམ་གྱི་མཆོད་པ་རྣམས་བྱིན་གྱིས་བརླབས། མཎྜལ་རྒྱས་

[049B] གླིང་བཞི་རི་རབ་ཉི་ཟླ་རིན་ཆེན་བདུན། །བདག་གཞན་ལུས་ངག་ཡིད་གསུམ་ལོངས་སྤྱོད་དུས་གསུམ་དགེ་ཚོགས་བཅས། །རིན་ཆེན་མཎྜལ་བཟང་པོ་ཀུན་བཟང་མཆོད་པའི་ཚོགས་བཅས་པ། །བློ་ཡིས་བླངས་
ནས་བླ་མ་ཡི་དམ་དཀོན་མཆོག་གསུམ་ལ་འབུལ། །ཐུགས་རྗེའི་དབང་གིས་བཞེས་ནས་བདག་དང་སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། །དེ་རྗེས་ཕྱི་ནང་གསང་གསུཾ་གྱི་མཆོད་པ་རྣམས་རྒྱས་ཕར་འབུལ། ཨོཾ་གུ་རུ་བཛྲ་
ཏ་ཐཱ་ག་ཏ་ཨརྒྷཾ། པཱདྱཾ། པུཥྤེ། དྷཱུ་པེ། ཨ་ལོ་ཀེ། གནྡྷེ། ནཻ་ཝི་ཏྱ། ཤཔྟ། རཱུ་པ། ཤཔྟ། གནྡྷེ། ར་ས། སྤརཤ་པྲ་ཏིཙྪ་ཧཱུཾ་སཱཧཱ། བདུད་རྩི་ལྔ་ཡི་བཏུང་བ་འདི། །དངོས་གྲུབ་ཀུན་གྱི་དེ་ཉིད་མཆོག་བླ་མ་ལྷ་ཡི་ཚོགས་ལ་འབུལ། །དངོས་གྲུབ་
ཐམས་ཅད་སྩལ་དུ་གསོལ། །ཨོཾ་ཨཱ་ཧཱུཾ། རང་ཉིད་ཀྱང་ཡབ་ཡུམ་སྙོམས་པར་ཞུགས། བླ་མ་ཡི་དམ་ལྷ་ཡི་ཚོགས་རྣམས་ཡབ་ཡུམ་སྙོམས་པར་ཞུགས་པའི་ལྷན་ཅིག་སྐྱེས་པའི་བདེ་བ་ཆེན་པོའི་ཡེ་ཤེས་དང། སྟོང་
པ་ཉིད་སྦྱར་བའི་གསང་བ་དང་དེ་ཁོ་ན་ཉིད་ཀྱི་མཆོད་པས་དགེས་པར་བསམ། དེ་ནས༑ གང་ཞིག་ཐོག་མེད་སྲིད་པའི་ཆུ་ཀླུང་དུ། །མ་ལུས་ཀུན་རྟོག་གིས་བསགས་རྙོག་པ་རྣམས། །ཐུགས་རྗེ་ཆེ་ལྡན་སྤྱན་སྔར་དེ་དག་ནི། །ཆོ་ག་
བཞིན་དུ་ཐམས་ཅད་བཤགས་བར་བགྱི། །རྫོགས་སངས་རྒྱས་དང་བྱང་ཆུབ་སེམས་དཔའ་དང། །འཕགས་པ་རྣམས་ཀྱིས་དགེ་བ་གང་མཛད་པ། །དེ་དག་ཀུན་ལ་རྗེས་སུ་ཡི་རང་ཞིང། །ཐེག་མཆོག་ཆོས་ཀྱི་འཁོར་ལོ་བསྐོར་

[050A]༄༅། །ཕྱིར་དུ། །འཁོར་བ་མ་སྟོངས་བར་དུ་བཞུགས་སུ་གསོལ། །དགེ་རྩ་བྱང་ཆུབ་ཏུ་ནི་བསྔོ་བར་བགྱི། །དེ་ནས་བླ་མ་ལྷའི་ཚོགས་རྣམས་ལ་དམིགས་པའི་དད་པ་བརྟན་པོས་གསོལ་བ་རྩེ་གཅིག་ཏུ་གདབ་པར་བྱའོ། །བདག་
གཞན་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་རིན་པོ་ཆེ་ལ་གསོལ་བ་འདེབས་སོ། །ཆོས་རྗེ་སངས་རྒྱས་རིན་པོ་ཆེ་ལ་  ྾  བླ་མ་ཆོས་ཀྱི་སྐུ་ལ་  ྾  བླ་མ་ལོངས་སྤྱོད་རྫོགས་པའི་སྐུ་ལ་  ྾  བླ་མ་མཆོག་གི་
སྤྲུལ་པའི་སྐུ་ལ་  ྾  ཞེས་པ་དང། གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་ཡི། །བླ་མ་ལྷ་ཡི་ཚོགས་རྣམས་ལ། །གུས་པའི་ཡིད་ཀྱིས་གསོལ་བ་འདེབས། །ཁྱོད་ཞབས་པདྨོ་སྤངས་ནས་ནི། །གཙོ་བོ་གཞན་དུ་སྐྱབས་
མ་མཆིས། །བླ་མ་ལྷ་ཡི་ཚོགས་རྣམས་ལ། །གུས་པའི་ཡིད་ཀྱིས་གསོལ་བ་འདེབས། །ཀུན་མཁྱེན་ཡེ་ཤེས་ཕུང་པོ་ཅན། །བླ་མ་ལྷ་ཡི་ཚོགས་རྣམས་ལ། །གུས་པའི་ཡིད་ཀྱིས་གསོལ་བ་འདེབས། །དེ་ནས༑ བླ་མ་ཡི་དམ་སྐྱབས་གསུཾ་
ཀུན་འདུས་ཀྱི་ངོ་བོ་བླ་མ་རྡོ་རྗེ་འཆང་ལ་གསོལ་བ་འདེབས། ཞེས་མང་དུ་བརྗོད། དེ་ནས༑ ཕྱོགས་བཅུ་ན་བཞུགས་པའི་བླ་མ་ཡི་དམ་དཀོན་མཆོག་གསུམ་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་རྣམས་ལ་གསོལ་བ་འདེབས་
སོ༑ ༑ཞེས་མང་དུ་བརྗོད་པར་བྱའོ། །དེ་ནས༑ བདག་གི་རྒྱུད་ཀྱི་དུག་གསུམ་ལ་སོགས་པའི་ཕྱིན་ཅི་ལོག་གི་བློ་སྣ་མཐའ་དག་འགག་པ་དང། བྱམས་སྙིང་རྗེ་ལ་སོགས་པའི་ཕྱིན་ཅི་མ་ལོག་པའི་བློ་སྣ་ལ་སོགས་པ་བདེ་བླག་ཉིད་དུ་རྒྱུད་ལ་

[050B] ཁྱད་པར་དུ་ཡང་ངེས་འབྱུང་བྱང་ཆུབ་ཀྱི་སེམས་ལྟ་བ་རྣམ་དག་ལམ་རིམ་པ་གཉིས་ལ་སོགས་པའི་རྟོགས་པ་མཐའ་དག་ད་ལྟ་ཉིད་དུ་རྒྱུང་ལ་སྐྱེ་བར་བྱིན་  ྾  རྒྱུད་ལ་སྐྱེས་ནས་སེམས་ཅན་ཐམས་ཅད་མྱུར་
བ་མྱུར་བར་སྨིན་གྲོལ་ལ་འགོད་ནུས་པར་བྱིན་  ྾  འཁོར་བའི་ཆོས་ལ་ཞེན་པ་ལྡོག་པ་དང་བྱམས་སྙིང་རྗེ་བྱང་ཆུབ་ཀྱི་སེམས་བརྟན་ཅིང་བསྐྱེད་རྫོགས་ཟུང་དུ་འབྲེལ་བའི་ཏིང་འཛིན་མཆོག་མྱུར་དུ་རྒྱུད་ལ་སྐྱེ་བར་བྱིན་  ྾  དེ་ལྟར་གསོལ་བ་རྩེ་
གཅིག་ཏུ་འདེབས་བཞིན་པའི་ངང་ནས་དམིགས་པ་འདི་ལྟར་བྱ་སྟེ། བླ་མ་ལྷའི་ཚོགས་རྣམས་ཀྱི་སྐུའི་ཆ་ཤས་ཐམས་ཅད་ལས་བདུད་རྩི་འོད་ཟེར་དང་བཅས་པ་བྱུང་ནས། རང་གི་ལུས་ལ་ཐིམ་པས་ཚེ་འཁོར་བ་ཐོག་མ་མེད་པ་ནས་བསགས་
པའི་སྡིག་སྒྲིབ་ས་བོན་དང་བཅས་པ་ཐམས་ཅད་བྱང་ཞིང་དག་ནས། རང་ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར་པར་བསམ། སླར་ཡང་བདུད་རྩི་འོད་ཟེར་དང་བཅས་པ་བྱུང་ནས། རང་གི་ལུས་ཐམས་ཅད་མེར་ཏེ་གང། ཚེ་དང་བསོད་
ནམས་དང་དཔལ་འབྱོར་ཐམས་ཅད་རྒྱས། ཁྱད་པར་ངེས་འབྱུང་བྱང་ཆུབ་ཀྱི་སེམས་བདག་མེད་རྟོགས་པའི་ཤེས་རབ་ལམ་རིམ་པ་གཉིས་ལ་སོགས་པའི་རྟོགས་པ་ཁྱད་པར་ཅན་རྒྱུད་ལ་སྐྱེས་ནས་བླ་མ་ལྷ་དང་རང་གཉིས་ཐུགས་ཡིད་གཅིག་
ཏུ་འདྲེས་པར་བསམ། དེ་ནས། སྤྱི་དང་ཁྱད་པར་གྱི་སྔོམ་པ་བཟུང་བ་ནི། སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་སྨོན་པ་དང་འཇུག་པའི་བྱང་ཆུབ་སེམས་དཔའི་སྡོམ་པ་བླང་སྙམ་དུ་

[051A]༄༅། །བསམ་ལ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །ཞེས་པ་ནས། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་པ་ལན་གསུམ་བརྗོད། དེ་ནས། སེམས་ཅན་ཐམས་ཅད་ཀྱི་དོན་དུ་ཚེ་
འདི་ཉིད་ལ་ཁ་སྦྱོར་ཡན་ལག་བདུན་ལྡན་གྱི་རྫོགས་པའི་སངས་རྒྱས་ཐོབ་པར་བྱ། དེ་ཐོབ་ནས་འགྲོ་བ་ཐམས་ཅད་ཀྱང་ཁ་སྦྱོར་ཡན་ལག་བདུན་ལྡན་གྱི་རྫོགས་པའི་སངས་རྒྱས་ཀྱི་གོ་འཕང་ལ་འགོང་པར་བྱ་བའི་ཕྱིར་དུ་བདག་གིས་སྔགས་སྤྱི་
དང་ཁྱད་པར་བླ་མེད་ཀྱི་རིགས་ལྔ་སྤྱི་དང་སོ་སོའི་སྡོམ་པ་བཟུང་ནས་དེའི་བསླབ་བྱ་ཐམས་ཅད་ལ་དེ་ལྟ་བུའི་སངས་རྒྱས་མ་ཐོབ་ཀྱི་བར་དུ་བསླབ་པར་བྱའོ་སྙམ་པའི་འདུན་པ་དང་ལྡན་པའི་སྒོ་ནས། ཕྱོགས་བཅུ་ན་བཞུགས་པའི་བླ་མ་ཡི་
དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་ཐམས་ཅད་བདག་ལ་དགོངས་སུ་གསོལ། །བདག་མིང་འདི་ཞེས་བགྱི་བ་ཡིས། ཞེས་པ་ནས། སེམས་ཅན་མྱ་ངན་འདས་ལ་འགོད། །ཅེས་པའི་བར་
གྱིས་རིགས་ལྔའི་སྡོམ་བཟུང་གི་དོན་དྲན་པར་བྱས་ནས་དལ་བུས་ལན་གསུམ་བརྗོད་པར་བྱའོ། །དེ་ནས་བླ་མ་ལྷའི་ལྷ་ཚོགས་རྣམས་ཀྱིས་བདག་ལ་ད་ལྟ་ཉིད་དུ་དབང་བཞི་རྫོགས་པར་བསྐུར་དུ་གསོལ། ཞེས་གསོལ་བ་བཏབ་པས། བླ་མ་ལྷ་ཚོཌ་
རྣམས་ཀྱི་སྐུ་ལས་སྤྲུལ་པའི་རང་འདྲའི་ཡེ་ཤེས་པ་ཕྱག་ན་བུམ་པ་ཐོགས་པ་འོད་ཟེར་དང་བཅས་པ་དཔག་ཏུ་མེད་པ་བྱུང་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་དབང་བསྐུར་བས་ཐོག་མ་མེད་པ་ནས་ལུས་ཀྱི་སྒོ་ནས་བསཌ་

[051B] དེ་ཐམས་ཅད་རང་གི་ལུས་ལ་ཐིམ་པས་བུམ་པའི་དབང་ཐོབ། ལུས་ཐམས་ཅད་བདུད་རྩིས་གང། ལུས་ཐ་མལ་དུ་འཛིན་པའི་སྣང་ཞེན་གྱི་དྲི་མ་སྦྱངས། བསྐྱེད་རིམ་སྒོམ་བ་ལ་དབང་
འབྲས་བུ་སངས་རྒྱས་ཐམས་ཅད་ཀྱི་སྤྲུལ་སྐུ་འགྲུབ་པའི་ནུས་པ་ཁྱད་པར་ཅན་བཞག་པར་བསམ་མོ། །ཡང་བླ་མ་ལྷའི་ཚོགས་ཐམས་ཅད་ཡུམ་དང་སྙོམས་པར་ཞུགས་པའི་སྦྱོར་མཚམས་དང་སྐུའི་ཆ་ཤས་ལས། བྱང་སེམས་དཀར་དམར་འོད་ཟེར་
དང་བཅས་པ་དཔག་ཏུ་མེད་པ་བྱུང་ནས། རང་གི་ཁ་དང་ལུས་ཀྱི་ཆ་ཐམས་ཅད་ལ་ཐིམ་པས་ལུས་ཀྱི་ནང་ཐམས་ཅད་གང། གསང་བའི་དབང་ཐོབ། ཐོག་མ་མེད་པ་ནས་ངག་གི་སྒོ་ནས་བསགས་པའི་སྡིག་སྒྲིབ་ས་བོན་དང་བཅས་པ་སྦྱངས། བདེ་བ་
ཆེན་པོ་རྒྱུད་ལ་སྐྱེས། དག་ཐ་མ་ལ་དུ་འཛིན་པའི་སྣང་ཞེན་གྱི་དྲི་མ་སྦྱངས། སྒྱུ་ལུས་སྒོམ་པ་ལ་དབང། འབྲས་བུ་སངས་རྒྱས་ཐམས་ཅད་ཀྱི་ལོངས་སྐུ་འགྲུབ་པའི་ནུས་པ་ཁྱད་པར་ཅན་བཞག་གོ། ཡང་བླ་མ་ལྷའི་ཚོགས་རྣམས་ཀྱི་སྐུ་ལས་སྤྲུལ་
པའི་ཡེ་ཤེས་ལྷ་མོའི་ཚོགས་དཔག་ཏུ་མེད་པ་བྱུང་ནས། རང་དང་རང་རི་གས་ཀྱི་ལྷ་མོ་ལ་ཐིམ། རང་རིག་མ་དང་སྙོམས་པར་ཞུགས་པས་ལྷན་སྐྱེས་ཀྱི་བདེ་བ་ཁྱད་པར་ཅན་དང། བདེ་བ་དེས་སྟོང་པ་ངེས་པའི་བདེ་སྟོང་དབྱེར་མེད་ཀྱི་ཡེ་ཤེས་
རྒྱུད་ལ་སྐྱེས་པས་ཤེས་རབ་ཡེ་ཤེས་ཀྱི་དབང་ཐོབ། ཐོག་མ་མེད་པ་ནས་ཡིད་ཀྱི་སྒོ་ནས་བསགས་པའི་སྡིག་སྒྲིབ་ས་བོན་དང་བཅས་པ་ཐམས་ཅད་སྤངས། ཡིད་ཐ་མ་ལ་དུ་ཞེན་པའི་དྲི་མ་སྦྱངས། འོད་གསལ་སྒོམ་པ་ལ་དབང་བར་བྱས། འབྲས་

[052A]༄༅། །བུ་སངས་རྒྱས་ཐམས་ཅད་ཀྱི་ཆོས་སྐུ་འགྲུབ་པའི་ནུས་པ་ཁྱད་བར་ཅན་བཞག་པར་བསམ། ཡང་བླ་མ་ལྷའི་ཚོགས་ཐམས་ཅད་ཀྱི་སྐུ་གསུང་ཐུགས་དང་སྐུའི་ཆ་ཐམས་ཅད་ལས་ཨོཾ་ཨཱ་ཧཱུཾ་བདུད་རྩི་འོད་ཟེར་དང་བཅས་
པ་དཔག་ཏུ་མེད་པ་བྱུང་ནས། རང་གི་ལུས་ཀྱི་ཆ་ཐམས་ཅད་ལ་ཐིམ་པས་དབང་བཞི་པ་ཐོབ། ཐོག་མ་མེད་པ་ནས་བསགས་པའི་ལུས་ངག་ཡིད་གསུམ་གྱི་སྡིག་སྒྲིབ་ས་བོན་དང་བཅས་པ་ཐམས་ཅད་དང་ཁྱད་པར་ཤེས་སྒྲིབ་ས་བོན་དང་བཅས་
པ་སྦྱངས། བདེན་གཉིས་དབྱེར་མེད་ཀྱི་རྫོགས་རིམ་སྒོམ་པ་ལ་དབང་བར་བྱས། ལུས་ངག་ཡིད་གསུམ་ཐ་མལ་དུ་འཛིན་པའི་སྣང་ཞེན་གྱི་དྲི་མ་ཐམས་ཅད་སྦྱངས་ནས། འབྲས་བུ་སངས་རྒྱས་ཐམས་ཅད་ཀྱི་ཟུང་འཇུག་རྡོ་རྗེའི་སྐུ་འགྲུབ་པའི་ནུས་པ་
ཁྱད་པར་ཅན་བཞག་པར་བསམ། དེ་ནས་དེ་རྣམས་ལ་དམིགས་ནས་འདུན་པ་དྲག་པོས་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་རྣམས་ལ་མཁྱེན་པར་གསོལ་བ་ནི། བདག་ཅག་རྣམས་ཀྱི་
ལུས་ངག་ཡིད་གསུམ་གྱི་དགེ་བའི་རྩ་བ་འདི་ཉིད་ཀྱིས་མཚོན་ནས། དུས་གསུམ་དུ་བསགས་པའི་དགེ་བའི་རྩ་བ་ཐམས་ཅད་ཕྱོགས་གཅིག་ཏུ་བསྡོམས་པའི་མཐུ་ལ་བརྟེན་ནས་སེམས་ཅན་ཐམས་ཅད་ཀྱི་དོན་དུ་ཚེ་འདི་ཉིད་ལ་ཁ་སྦྱོར་ཡན་ལག་བདུན་
ལྡན་གྱི་རྫོགས་པའི་སངས་རྒྱས་སུ་གྱུར་ཅིག། གལ་སྲིད་ཚེ་འདི་ཉིད་ལ་དེ་ལྟ་བུ་མ་ཐོབ་ན་མྱུར་བ་མྱུར་བར་དེ་ལྟ་བུའི་སངས་རྒྱས་ཐོབ་ནས་སེམས་ཅན་ཐམས་ཅད་ཁ་སྦྱོར་ཡན་ལག་བདུན་ལྡན་གྱི་སངས་རྒྱས་ཀྱིས་ལ་འགོད་ནུས་པར་གྱུར་ཅིག། དེ་ལྟ་

[052B] ཚེ་ཡི་མཐར་ཡང་བླ་མ་རྡོ་རྗེ་འཆང། །འཁོར་དང་བཅས་པ་མཐོང་ནས་དེ་མ་ཐག་བུ་བུ་དག་པའི་ཞིང་དུ་
འགྲོའོ་ཞེས། གསུང་གི་དབུགས་འབྱིན་གནང་བ་ཐོབ་པར་ཤོག་གོ་འཕང་མཆོག་དེ་ཚེ་འདིར་མ་ཐོབ་ན། །འཆི་ཚེ་བླ་མ་ཡི་དམ་འཁོར་བཅས་ཀྱིས། །ཡིད་འོང་མཆོད་སྤྲིན་སྙན་པའི་རོལ་མོའི་སྒྲ། །དོ་མཚར་ལྟས་བཟང་མང་པོས་བསུ་བར་
ཤོག་དེ་ནས་འཆི་བའི་འོད་གསལ་ཟིན་མཛད་ཅིང། །ལམ་མཆོག་སྒྲུབ་པའི་རིག་པ་འཛིན་པའི་གནས། །རྣམ་དག་མཁའ་སྤྱོད་གནས་སུ་འཁྲིད་ནས་ནི། །ཟབ་མོའི་ལམ་དེ་མྱུར་དུ་མཐར་ཕྱིན་ཤོག་ཚུལ་འདི་སྒྲུབ་ལ་ཐོགས་མེད་མཐུ་
ལྡན་པའི། །འཛམ་གླིང་གནས་མཆོག་ཉི་ཤུ་རྩ་བཞི་ཡི། །དཔའ་བོ་མཁའ་འགྲོ་མ་ནི་འཁོར་བཅས་ཀྱི། །གཡེལ་བ་མེད་པར་རྟག་ཏུ་གྲོགས་བྱེད་ཤོག་དེ་ནས་པད་འདབ་བཞི་ལྟེ་བ་དང་བཅས་པའི་བླ་མ་ཡི་དམ་རྣམས་ཀྱི་སྐུ་ལས་འོད་ཟེར་
འཕྲོས་པས། དེའི་ཕྱི་རིམ་གྱི་ལྷ་ཚོགས་ཐམས་ཅད་ལ་ཕོག་པས་དེ་ཐམས་ཅད་ཚུར་འདུས་ནས་ཕྱོགས་བཞི་ལྟེ་བ་དང་བཅས་པའི་ཡི་དམ་བླ་མ་དང་བཅས་པ་ལ་ཐིམ་པས། དེ་རྣམས་སྐྱབས་གསུམ་ཀུན་འདུས་ཀྱི་དོ་བོར་བསམ་ནས། དེ་རྣམས་རང་
གི་སྤྱི་བོར་དུས་རྟག་ཏུ་བཞུགས་པར་བསམ། འདི་ལྟ་བུའི་བླ་མ་ལྷའི་རྣལ་འབྱོར་ཁོ་ན་ལ་བརྟེན་ནས་སྐྱེས་བུ་ཚེ་གཅིག་ལུས་གཅིག་ལ་སངས་རྒྱས་ཀྱི་སར་འཁྲིད་པར་བྱེད་པའི་ལམ་གྱི་རིམ་པ་ཡང་ཡོད་དོ། །འདི་ནི་བུདྡྷའི་མིང་ཅན་སློབ་བུ་ཞིག་གིས་

[053A]༄༅། །བླ་མ་ལྷག་པའི་ལྷའི་རྣལ་འབྱོར་རྒྱས་པ་ཞིག་བཀའ་དྲིན་བསྐྱངས་ཚལ་ཞེས་གསོལ་བ་ཡང་ནས་ཡང་དུ་ནན་གྱིས་བཏབ་པ་ལ་བརྟེན་ནས་དགྱེས་པ་ཆེན་པོའི་སྒོ་ནས་སྩལ་བའི་གདམས་པའི་སྙིང་པོ་ཡིན་ནོ།། །།
དཔལ་འཁོར་ལོ་བདེ་མཆོག་གི་བླ་མ་ལྷའི་རྣལ་འབྱོར་གྱི་སྙིང་པོ་དངོས་གྲུབ་ཀུན་འབྱུང་བཞུགས།། །།བླ་མ་ཧེ་རུ་ཀའི་ལྷ་ཚོགས་ལ་ཕྱག་འཚལ་ལོ། །འདིར་བཅོམ་ལྡན་འདས་འཁོར་ལོ་བདེ་མཆོག་ལ་བརྟེན་པའི་བླ་མའི་རྣལ་འབྱོར་ཉམས་
སུ་ལེན་ཚུལ་ནི། སྐྱབས་འགྲོ་སེམས་བསྐྱེད་ཚད་མེད་བཞི་རྣམས་སྤྱི་འགྲོ་ལྟར་བྱས་པའི་རྗེས་སུ། རང་གི་སྤྱི་བོའི་གཙུག་ཏུ་སྣ་ཚོགས་པདྨ་ཉི་མའི་སྟེང་དུ་སྐད་ཅིག་གིས་བླ་མ་ཧེ་རུ་ཀ་སྐུ་མདོག་མཐིང་ཀ་ཞལ་བཞི་ཕྱག་བཅུ་གཉིས་པ། རྩ་
ཞལ་ནག། གཡོན་ཞལ་ལྗང། རྒྱབ་ཞལ་དམར། གཡས་ཞལ་སེར་བ། ཞབས་འཇིགས་བྱེད་དང་དུས་མཚན་མའི་སྟེང་ན་གཡས་བརྐྱང་གཡོན་བསྐུམ་གྱིས་གནས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་ཐུགས་ཀར་བསྣོལ་ནས་
འཛིན་པ། དེའི་འོག་མ་གཉིས་ཀྱིས་སྡིགས་མཛུབ་དང་བཅས་པས་གླང་པོ་ཆེའི་པགས་པའི་ན་བཟའ་འཛིན་པ། གཡས་གསུམ་པ་ན་ཌཱ་མ་རུ། བཞི་པས་དགྲ་སྟ། ལྔ་པས་གྲི་གུག། དྲུག་པས་མདུད་རྩེ་གསུམ་པ་འཛིན་པ། གཡོན་གྱི་གསུམ་
པས་ཁྲག་གིས་གང་བའི་ཐོད་པ། བཞི་པས་ཞགས་པ། ལྔ་པས་ཁ་ཊཱཾ་ག། དྲུག་པས་ཚངས་མགོ་འཛིན་པ། སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན། དབུ་རེ་རེ་ལ་རྡོ་རྗེའི་འཕྲེང་བས་བརྒྱན་པ། དབུའི་གཡོན་དུ་ཟླ་བ་ཕྱེད་པ་འཕྱང་

[053B] སྤྱན་གསུམ་གསུམ་དང་ལྡན་པ་ཕྱག་རྒྱ་དྲུག་གིས་བརྒྱན་ཅིང་ཐོད་སྐམ་ལྔའི་དབུ་རྒྱན་དང་ཐོད་རློན་ལྔ་བཅུའི་དོ་ཤལ་བྱས་པ་སྟག་གི་པགས་པའི་ཤམ་ཐབས་ཅན། དེའི་པང་ན་ཡུམ་རྡོ་རྗེ་ཕག་མོ་དམར་མོ་གྲི་གུག་དང་ཐོད་པ་འཛིན་པས་འཁྱུད་
པའི་གཉིས་ཀའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྡོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་བླ་མ་དང་ཧེ་རུ་ཀའི་ལྷ་ཚོགས་བརྒྱུད་པའི་བླ་མ་དང་བཅས་པ་སྤྱན་དྲངས་ནས། དེ་ཉིད་ལ་ཐིམ་པས་ངོ་བོ་དབྱེར་
མེད་དུ་གྱུར་པར་བསམ། སླར་ཡང་ཡི་གེ་གསུམ་དང་སྐུ་ལས་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུའི་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཐམས་ཅད་སྤྱན་དྲངས་ནས། དེ་ཉིད་ལ་ཐིམ་པས་བླ་མ་དེ་
ཉིད་དཀོན་མཆོག་གསུམ་པོ་ཐམས་ཅད་འདུས་པའི་དོ་བོ་ཡིན་སྙམ་དུ་བསམ་ལ། གང་གི་དྲིན་གྱིས་བདེ་ཆེན་ཉིད། །ཅེས་སོགས་དང། སངས་རྒྱས་ཐམས་ཅད་འདུས་པའི་སྐུ། །ཞེས་སོགས་དང། སྟོན་པ་བླ་མེད་སངས་རྒྱས་རིན་པོ་ཆེ། །སྐྱོབས་པ་
བླ་མེད་དམ་ཆོས་རིན་པོ་ཆེ། །འདྲེན་པ་བླ་མེད་དགེ་འདུན་རིན་པོ་ཆེ། །དཀོན་མཆོག་གསུམ་འདུས་བླ་མ་ལ་ཕྱག་འཚལ། །ཞེས་དང། དེ་ནས་མཎྜལ་རྒྱས་བསྡུས། ཆུ་གཉིས་ཉེར་སྤྱོད་འདོད་ཡོན་ལ་སོགས་པའི་ཕྱི་ནང་གསང་གསུམ་གྱི་
མཆོད་པ་གཞན་དུ་བཤད་པ་ལྟར་དབུལ། དེ་ནས། དངོས་བཤམས་ཡིད་ཀྱིས་སྤྲུལ་པའི་མཆོད་པ་མ་ལུས་འབུལ། ཞེས་སོགས་ཀྱང་བརྗོད། དེ་ནས་སྤྱི་བོའི་བླ་མ་ལྷ་དེ་ཉིད་དངོས་གྲུབ་ཀུན་འབྱུང་བའི་བདག་ཉིད་ཡིན་སྙམ་དུ་བསམ་ལ། བདབ་

[054A]༄༅། །དང་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་རིན་པོ་ཆེ་ལ་གསོལ་བ་འདེབས། ཞེས་པ་ནས། མཆོག་གི་སྤྲུལ་པའི་སྐུ་ལ་གསོལ་བ་འདེབས། ཞེས་པའི་བར་བརྗོད། དཀོན་མཆོག་གསུཾ་
འདུས་ཀྱི་ངོ་བོ་བླ་མ་ཧེ་རུ་ཀ་ལ་གསོལ་བ་འདེབས། སངས་རྒྱས་ཀུན་འདུས་ངོ་བོ་ཉིད། །གང་འདོད་དང་སོ་གྲུབ་སྟེར་མཛད་པའི། །བླ་མ་ཧེ་རུ་ཀ་དཔལ་ལ། །གུས་པས་ཕྱག་འཚལ་གསོལ་བ་འདེབས། །ཞེས་པ་མང་དུ་བརྗོད་དོ། །དམིགས་པ་ནི་
སྤྱི་བོའི་བླ་མ་ཧེ་རུ་ཀ་ཡབ་ཡུམ་གྱི་གནས་གསུམ་གྱི་ཡི་གེ་གསུམ་དང། སྐུའི་ཆ་ཐམས་ཅད་ལས་བདུད་རྩི་འོད་ཟེར་དང་བཅས་པ་བྱུང་བ་རང་གི་སྤྱི་བོ་ལ་སོགས་པའི་ལུས་ཀྱི་ཆ་ཐམས་ཅད་ལ་ཐིམ་བས། ལུས་ཀྱི་ནང་ཐམས་ཅད་གང། ཐོག་མ་
མེད་པ་ནས་ད་ལྟའི་བར་དུ་བསགས་པའི་སྡིག་སྒྲིབ་ཐམས་ཅད་སྦྱངས། བླ་མ་ལྷའི་བྱིན་བརླབས་ཞུགས། རང་གི་ཚེ་དང་བསོད་ནམས་སོགས་དང་ཁྱད་པར་རིམ་གཉིས་ལ་སོགས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས་པར་
བསམ་མོ། །དེ་ནས་བླ་མ་ལ་སྔར་ལྟར་གསོལ་བ་བཏབ་པའི་རྗེས་སུ་བདག་ལ་དབང་བཞི་བསྐུར་དུ་གསོལ། སྒྲིབ་བཞི་སྦྱང་དུ་གསོལ། ཞེས་གསོལ་བ་བཏབ་པས། བླ་མ་ཡབ་ཡུམ་བྱི་སྐུ་ལས་ཧེ་རུ་ཀ་ཡབ་ཡུམ་དཔག་ཏུ་མེད་པ་བྱུང། དེ་
རྣམས་ཀྱིས་ཇི་ལྟར་བལྟམས་པ་ཙམ་གྱིས་ནི། །དེ་བཞིན་གཤེགས་ཀུན་ཁྲུས་གསོལ་ལྷར། །ལྷ་ཡི་ཆུ་ནི་དག་པ་འདིས། །དེ་བཞིན་བདག་གིས་ཁྲུས་གསོལ་ལོ། །ཨོཾ་སརྦ་ཏ་ཐཱ་ག་ཏ་ཨབྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་དབང་བསྐུར་བས་ལུས་བདུད་

[054B]དེ་ནས་བླ་མ་ཧེ་རུ་ཀ་ཡ་བུཾ་ལ་ཡ་བུཾ་གཉིས་པ་ཞིག་འཕྲོས་ནས་རང་ལ་ཐིམ་པས་རང་ཧེ་རུ་ཀ་ཡབ་ཡུམ་དུ་སོང་བས་བུམ་པའི་དབང་ཐོབ། ལུས་ཀྱི་སྒྲིབ་པ་དག་བསྐྱེད་རིམ་བསྒོམ་པ་ལ་དབང། འབྲས་བུ་
སྤྲུལ་སྐུ་འགྲུབ་པའི་ནུས་པ་ཁྱད་པར་ཅན་བཞག་གོ་དེ་ནི་བུམ་པའི་དབང་ངོ། །དེ་ནས་བླ་མ་ཧེ་རུ་ཀ་ཕག་མོ་སྙོམས་པར་ཞུགས་བའི་བྱང་ཆུབ་ཀྱི་སེམས་རང་གི་ལུས་དང་ལྕེ་དག་ལ་ཐིམ་པས། གསང་བའི་དབང་ཐོབ། ངག་གི་སྒྲིབ་པ་སྦྱངས། སྒྱུ་མའི་
སྐུ་བསྒོམ་པ་ལ་དབང་བར་བྱས། འབྲས་བུ་ལོངས་སྐུ་འགྲུབ་པའི་ནུས་པ་ཁྱད་པར་ཅན་བཞག་པར་གྱུར། དེ་ནི་གསང་དབང་ཡིན། དེ་ནས་བླ་མ་ཡབ་ཡུམ་ལས་ཕྱག་མོ་གཅིག་ཆད་ནས་རང་གི་ཕག་མོ་ལ་ཐིམ། དེ་དང་སྙོམས་པར་ཞུགས་པས་
ཤེར་དབང་ཐོབ། བདེ་སྟོད་གི་ཡེ་ཤེས་རྒྱུད་ལ་སྐྱེས། ཡིད་ཀྱི་སྒྲིབ་པ་དག་འོད་གསལ་སྒོམ་པ་ལ་དབང་བར་བྱས། འབྲས་བུ་ཆོས་སྐུ་ཐོབ་པའི་ནུས་པ་ཁྱད་པར་ཅན་དུ་གྱུར། འདི་ཤེས་རབ་ཡེ་ཤེས་ཀྱི་དབང་ཡིན། དེ་ནས་བླ་མ་ཡབ་ཡུམ་
ལས་ཧེ་རུ་ཀ་ཡབ་ཡུམ་འཕྲོས་ནས་རང་གི་སྙིང་གར་བྱོན། རང་གི་སྙིང་གའི་ཧེ་རུ་ཀ་ལས་འོད་ཟེར་འཕྲོས་པས། སྣོད་བཅུད་ཐམས་ཅད་བསྡུས་ཏེ་རང་ལ་ཐིམ། རང་ཡང་སྙིང་གའི་ཧེ་རུ་ཀ་ལ་ཐིམ། སྙིང་གའི་ཧེ་རུ་ཀ་ཡང་མེ་ལོང་ལ་ཧ་བཏབ་
པ་བཞིན་དུ་སྟོང་སྨད་བར་གསུམ་རྣམས་འོད་དུ་ཞུ། འོད་དེ་ཡང་མི་དམིགས་པའི་སྤྲོས་པའི་མཐའ་ཐམས་ཅད་དང་བྲལ་བའི་འོད་གསལ་སྟོད་པ་ཉིད་ཀྱི་ངང་དུ་དག་ནས་སྟོད་པ་དང་བདེ་བ་དབྱེར་མེད་པའི་དང་ལ་རྩེ་གཅིག་ཏུ་བཞག། དེའི་

[055A]༄༅། །དང་ནས་རང་ཉིད་ཟུང་འཇུག་བསམ་མི་ཁྱབ་ཀྱི་ཧེ་རུ་ཀ་ཡབ་ཡུམ་དུ་གྱུར། དེས་དབང་བཞི་པ་ཐོབ། ལུས་ངག་ཡིད་གསུམ་གྱི་སྒྲིབ་པ་དང། ཁྱད་བར་ཤེས་སྒྲིབ་ཕྲ་མོ་སྦྱངས། བདེན་གཉིས་དབྱེར་མེད་ཟུང་འཇུག་གི་རྫོགས་
རིམ་སྒོམ་པ་ལ་དབང། འབྲས་བུ་ཟུང་འཇུག་ཕྱག་རྒྱ་ཆེན་པོ་ཐོབ་པའི་ནུས་པ་ཁྱད་པར་ཅན་དུ་གྱུར་སྙམ་དུ་བསམ། དེ་ནི་དབང་བཞི་པ་ཡིན་ནོ། །དེ་ནས་རང་ཧེ་རུ་ཀང་གསལ་བའི་ཐུས་ཀར་ཉི་མའི་སྟེང་དུ་ཧྲཱི་འི་མཐར། ཨོཾ་ཧྲི་ཧ་ཧ་ཧཱུཾ་ཧཱུཾ་ཕཊ། ཅེས་
པས་བསྐོར་བར་བསམ་ལ་སྔགས་བཟླ། དེ་ནས་རང་གི་སྙིང་གའི་ཧྲི་སྔགས་དང། རང་གི་ལུས་དང་སྤྱི་བོའི་བླ་མ་ལས་འོད་ཟེར་ཕྱོགས་བཅུར་འཕྲོས་པས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། ཐམས་ཅད་ཧེ་རུ་ཀའི་གོ་འཕང་ལ་བཀོད་པར་བསམ་
མོ༑ ༑དེ་ཐམས་ཅད་འོད་དུ་ཞུ་ནས་རང་ཉིད་ལ་ཐིམ་པར་བསམ་མོ། །དེ་ནས་རང་ཉིད་ལྷ་སྐུ་ཕྱག་རྒྱ་ཆེན་པོ་དང་སྤྱི་བོའི་བླ་མ་གཉིས་གསལ་བཏབ་སྔར་ལྟར་དགེ་སྦྱོར་གྱི་རིམ་པ་ལ་གནས་པར་བྱའོ། །དེ་ནས་དགེ་བ་འདི་ཡིས་མྱུར་དུ་བདག་ཅེས་སོགས་
དང༑ སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་འགོད་པར་ཤོག་ཅེས་སོགས་ཀྱི་སྨོན་ལམ་སོགས་ལ་བརྩོན་པར་བྱའོ། །འདི་ནི་བཅོམ་ལྡན་འདས་དཔལ་འཁོར་ལོ་བདེ་
མཆོག་གི་བླ་མ་ལྷའི་རྣལ་འབྱོར་གྱི་སྙིང་པོ་ཤིན་ཏུ་ཟབ་པ་གཅིག་ཡིན། འདི་ཉིད་ཀྱི་རྣལ་འབྱོར་ཉིན་རེ་བཞིན་ལན་རེ་བྱས་ན་ཡང་སྡིག་སྒྲིབ་མང་པོ་བདག་ཅིང། བག་ཆགས་ཁྱད་པར་ཅན་འཇོག་གོ་ཞེས་ཇོ་བོ་རྗེའི་དབང་བཞི་མན་ངག་ཆུ་རྒྱུན་ལས་

[055B] འདི་གླང་ཕུ་ནས་ནང་སོ་བསོད་ནམས་ལྷུན་པོ་བས་གསོལ་བ་ལེགས་པར་བཏབ་པའི་ཚེ་གདམས་པའོ།། །།བདེ་མཆོག་ལྷན་སྐྱེས་ཀྱི་བླ་མའི་རྣལ་འབྱོར་དངོས་གྲུབ་ཀུན་འབྱུང་བཞུགས།། །།
བླ་མ་ལྷ་ལ་གུས་པས་ཕྱག་འཚལ་ལོ། །བླ་མ་ལྷའི་རྣལ་འབྱོར་ཉམས་སུ་ལེན་ཚུལ་ནི། སྐྱབས་འགྲོ་སེམས་བསྐྱེད་ཚད་མེད་བཞིབ་སྒོ་མ་པ་སྤྱི་འགྲོ་ལྟར་བྱས་པའི་རྗེས་སུ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱིས་གོ་འཕང་ཐོབ་པར་བྱ། དེའི་
ཕྱིར་དུ་བླ་མ་ཧེ་རུ་ཀའི་རྣལ་འབྱོར་ཉམས་སུ་ལེན་པ་ལ་འཇུག་པར་བྱའོ། །སྙམ་པ་གསུམ་སོགས་བྱས་པའི་རྗེས་སུ། རང་གི་སྤྱི་བོར་སྣ་ཚོགས་པདྨ་དང་ཉི་མའི་སྟེང་དུ་སྐད་ཅིག་གིས་བླ་མ་ཧེ་རུ་ཀ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་
དྲིལ་བུ་ཐུགས་ཀར་བསྣོལ་ཏེ་འཛིན་པ། དབུ་སྐྲ་རལ་པའི་ཐོར་ཚུགས་ཅན་ཐོད་པ་སྐམ་པོ་ལྔའི་དབུ་རྒྱན་དང་ཐོད་རློན་ལྔ་བཅུའི་ངོ་ཤལ་ཅན། གཞན་ཡང་དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ་སོགས་རིན་པོ་ཆེ་དང་རུས་
པས་བརྒྱན་པ། སྤྱན་གསུམ་དང་ལྡན་ཞིང་མཆེ་བ་ཅུང་ཟད་ངྩིགྶ་པ་སྟག་གི་པགས་པའི་ཤམ་ཐབས་དང་གླང་ཆེན་གྱི་པགས་པའི་སྟོད་གཡོགས་དང་སྨད་གཡོགས་གསོལ་བ། ཞབས་གཡས་བརྐྱང་པས་དུས་མཚན་མ་དམར་མོ་དང་གཡོན་
བསྐུམ་པས་འཇིགས་བྱེད་ནག་པོ་མནན་པ། དེའི་པང་ན་ཡུམ་རྡོ་རྗེ་ཕྱག་མོ་དམར་མོ་ཞལ་གཅིག་ཕྱག་གཉིས་ཀྱིས་གཡས་གྲི་གུག་དང་གཡོན་ཐོང་ཁྲག་འཛིན་པས་འཁྱུད་པ། སྐུ་ལས་སྐྱེས་པའི་འོད་ཀྱི་ཕུང་པོའི་དཀྱིལ་ན་བཞུགས་པའི་སྤྱི་

[056A]༄༅། །བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་དང་སྐུའི་ཆ་ཐམས་ཅད་ལས་འོད་ཟེར་འཕྲོས་པས་འོག་མིན་མཁའ་སྤྱོད་ལ་སོགས་པའི་རང་བཞིན་གྱི་གནས་ནས་བླ་མ་ཧེ་རུ་ཀ་ལ་
ཕྱོགས་བཅུའི་སངས་རྒྱས་བྱང་སེམས་སོགས་ཀྱིས་བསྐོར་བ་སྤྱན་དྲངས། སྤྱི་བོའི་བླ་མ་ཧེ་རུ་ཀ་ལ་ཐིམ་པར་བསམ། དེ་ནས༑ ཧེ་རུ་ཀ་དཔལ་དཔའ་བོ་ཆེ། །རྣམ་དག་རྡོ་རྗེ་དབང་ཕྱུག་མ། །སྐྱབས་གསུམ་ཀུན་གྱི་ངོ་བོ་ལ། །སྒོ་གསུམ་གུས་པས་
ཕྱག་འཚལ་ལོ། །ཕྱི་ནང་གསང་བའི་མཆོད་པ་འབུལ། །སྡིག་ལྟུང་མ་ལུས་བཤགས་པར་བགྱི། །སྐྱེ་འཕགས་དགེ་ལ་ཡི་རང་ངོ། །འགྲོ་ལ་ཆོས་འཁོར་བསྐོར་དུ་གསོལ། །འགྲོ་བའི་དོན་དུ་བཞུགས་ནས་ནི། །དགེ་བ་བྱང་ཆུབ་ཆེན་པོར་བསྔོ། །དེ་ནས་
སྤྱི་བོའི་བླ་མ་དེ་ཉིད་སྐྱབས་གསུམ་ཀུན་འདུས་ཀྱི་ངོ་བོར་བལྟས་ལ། སངས་རྒྱས་ཐམས་ཅད་གཅིག་བསྡུས་པ། །བླ་མ་ཧེ་རུ་ཀ་དཔལ་ལ། །སྒོ་གསུམ་གུས་པས་གསོལ་བ་འདེབས། །དངོས་གྲུབ་མ་ལུས་སྩལ་དུ་གསོལ། །ཞེས་པ་འདི་མང་དུ་བརྗོད་
ངོ༑ ༑དེ་ནས་བླ་མ་སྐྱབས་གསུམ་ཀུན་འདུས་ཀྱི་ངོ་བོ་བླ་མ་ཧེ་རུ་ཀ་ལ་གསོལ་བ་འདེབས་སོ། །ཞེས་ཀྱང་མང་དུ་བརྗོད་དོ། །དམིགས་པ་ནི་སྤྱི་བོ་བླ་མ་ཡབ་ཡུམ་གྱི་གནས་གསུམ་དང། སྐུའི་ཆ་ཐམས་ཅད་ལས་བདུད་རྩི་འོད་ཟེར་དང་བཅས་པ་དཔག་ཏུ་
མེད་པ་བྱུང་བ་རང་གི་སྤྱི་བོ་ལ་སོགས་པ་ལུས་ཀྱི་ཆ་ཐམས་ཅད་ལ་ཐིམ་པས། རང་གི་ལུས་ཀྱི་ནང་ཐམས་ཅད་བདུད་རྩིས་གང། ཐོག་མ་མེད་པ་ནས་བསགས་པར་གྱུར་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་སྦྱངས། ཚེ་དང་བསོད་ནམས་དཔལ་

[056B] །དེ་ནས་སྤྱི་བོའི་བླ་མ་ཧེ་རུ་ཀ་ཡབ་ཡུམ་རང་ལ་ཐིམ་པས། རང་གི་ལུས་ངག་ཡིད་གསུམ་དང་བླ་མའི་སྐུ་གསུང་ཐུགས་དབྱེར་མེད་དུ་གྱུར་པ་ནི། སྣ་ཚོགས་པདྨ་དང་ཉི་མའི་
སྟེང་དུ་རང་ཉིད་བཅོམ་ལྡན་འདས་དཔལ་འཁོར་ལོ་བདེ་མཆོག་སྐུ་མངོག་སྔོན་པོ་ཞལ་གཅིག་ཕྱག་གཉིས་པ་རྡོ་རྗེ་དང་དྲིལ་བུ་ཐུགས་ཀར་བསྣོལ་ནས་འཛིན་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་དང་ཐོང་པ་འཛིན་པས་འཁྱུད་པར་གྱུར་
པའི་ཐུགས་ཀར་ཉི་མའི་སྟེང་དུ་ཧཱུཾ་སྔོན་པོ་མཐར་ཨོཾ་ཧྲཱི་ཧ་ཧ་ཧཱུཾ་ཧཱུཾ་ཕཊ། ཅེས་པས་བསྐོར་བར་བསམ་ནས་སྔགས་དེ་ཉིད་མང་དུ་བཟླའོ། །རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། བཅུད་ཀྱི་སེམས་ཅན་ཐམས་ཅད་ལ་ཕོག་པས། སེམས་ཅན་ཐམས་
ཅད་ཀྱི་སྡིག་སྒྲིབ་སྦྱངས་ནས་འཁོར་ལོ་བདེ་མཆོག་ཏུ་གྱུར་པར་བསམ། དེ་རྣམས་ལས་འོད་ཟེར་འཕྲོས་པས་སྣོད་ཀྱི་འཇིག་རྟེན་རྣམས་ལ་ཕོག་པས་མ་དག་པ་རྣམས་སྦྱངས་ནས་དག་པའི་གཞལ་ཡས་ཁང་དུ་གྱུར་པར་བསམ་མོ། །འདི་ཐོན་
རྒྱལ་བྱེད་ཚལ་པ་བཀའ་བཅུ་པ་བཟོད་པ་རྒྱལ་པོས་གུས་པས་གསོལ་བ་བཏབ་པ་ལ་བརྟེན་ནས་གནང་བའོ།། །།བློ་བཟང་བཀའ་འབུམ་ལས་བླ་མ་བདེ་མཆོག་ལྷན་སྐྱེས་ཡབ་ཡུམ་བསྒྲུབ་པའི་མན་དག་གི་སྙིང་པོ་དངོས་གྲུབ་ཀུན་
འབྱུང་བཞུགས་སོ།། །།བླ་མ་ཧེ་རུ་ཀ་དཔལ་ལ། །གུས་པས་ཕྱག་འཚལ་གསོལ་བ་འདེབས། །འདིར་དཔལ་འཁོར་ལོ་བདེ་མཆོག་ལྷན་སྐྱེས་ཀྱི་རྣལ་འབྱོར་ཉམས་སུ་ལེན་པའི་ཚུལ་ནི། སངས་རྒྱས་ཆོས་དང་དགེ་འདུན་ལ། །གུས་

[057A]༄༅། །པས་བདག་ནི་སྐྱབས་སུ་མཆི། །སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀ་ཐོབ་བྱ། །ཞེས་ལན་གསུམ་བརྗོད། སེམས་ཅན་ཐམས་ཅད་བདེ་བ་ལྡན། སྡུག་བསྔལ་དང་བྲལ། མི་འགྱུར་བའི་བདེ་བ་ལ་དུས་
རྟག་ཏུ་གནས་པར་བྱ། སེམས་ཅན་ཐམས་ཅད་བདེ་བ་ཆེན་པོ་དང་རོ་གཅིག་ཏུ་གནས་པར་བྱ། དེ་རྣམས་ཀྱི་ཕྱིར་དུ་བདག་གིས་ཧེ་རུ་ཀའི་རྣལ་འབྱོར་ལ་འཇུག་པར་བྱའོ། །ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་སྭ་བྷཱ་ཝས་རང་དང་སྣང་བ་ཐམས་ཅད་སྟོང་པར་
སྦྱངས། སྟོང་པའི་དང་ལས་སྣ་ཚོགས་པདྨ་དང་ཉི་མའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་རང་ཉིད་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ་ལ། ཡུམ་རྡོ་རྗེ་ཕག་
མོ་དམར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་འཁྱུང་པ། དབུ་སྐྲ་རལ་པའི་ཐོར་ཚུགས་ཅན། ཕྱག་རྒྱ་དྲུག་གིས་བརྒྱན་པ། ཐོད་སྐམ་ལྔས་དབུ་བརྒྱན་དང། ཐོང་རློན་ལྔ་བཅུས་དོ་ཤལ་བྱས་པ། གླང་པོ་ཆེའི་པགས་པ་དང་
སྟག་གི་པགས་པས་སྟོད་གཡོགས་སྨང་གཡོགས་སུ་གསོལ་པ། མི་རུས་ཀྱི་ཐལ་བས་ལུས་ལ་བྱུགས་པ། དབུའི་གཡོན་དུ་ཟླ་བ་ཕྱེད་པ་འཆང་ཞིང། སྣ་ཚོགས་རྡོ་རྗེས་རལ་བ་བརྒྱན་པ། ཞབས་གཡས་བརྐྱངས་པས་པས་འཇིགས་བྱེད་
ནག་པོ་དང་གཡོན་བསྐུམས་པས་དུས་མཚན་མ་དམར་མོ་མནན་པ། ཡུམ་ཐོད་སྐམ་ལྔའི་དབུ་རྒྱན་དང། ཐོད་སྐམ་ལྔ་བཅུའི་དོ་ཤལ་ཅན། ཕྱག་རྒྱ་ལྡས་བརྒྱན་ཅིང་ཡབ་ལ་འཁྲིལ་ཞིང་འཁྱུང་པ། ཡབ་ཡུམ་གཉིས་ཀའང་སྤྱན་གསུམ་པ་མཆེ་བ་

[057B] སྐུ་ལས་སྐྱེས་པའི་འོད་ཀྱི་དཀྱིལ་འཁོར་གྱི་དབུས་ན་བཞུགས་པའི་སྤྱི་བོར་ཨོཾ་དཀར་པོ། །མགྲིན་པར་ཨཱ་དམར་པོ། །ཐུགས་ཀར་ཉི་མ་ལ་གནས་པའི་ཧཱུཾ་སྔོན་པོ། །ཐུགས་ཀའི་ཧཱུཾ་གི་འོད་ཟེར་གྱིས་བསྒོམས་པ་དང་འདྲ་བའི་ཡེ་ཤེས་
པ་དང་དབང་གི་ལྷ་རྣམས་སྤྱན་དྲངས། ཕཻཾ་ཛཿ་ཧཱུཾ་བཾ་ཧོཿ་ཡེ་ཤེས་པ་དང་དམ་ཚིག་པ་གཉིས་སུ་མེད་པར་གྱུར། ཁྱེད་རྣམས་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཧཱུཾ། ཞེས་
དབང་བསྐུར་བས་ལུས་གང། དྲི་མ་དག། བདེ་བ་ཆེན་པོ་རྒྱས། ཆུ་ལྷག་མ་སྤྱི་བོར་གནས་པ་ཡོངས་སུ་གྱུར་པ་ལས་མི་སྐྱོད་པས་དབུ་བརྒྱན་པར་བསམ་མོ། །སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་བྱང་
སེམས་ཐམས་ཅད་སྤྱན་དྲངས་ནས་རང་ཉིད་ལ་ཐིམ་པར་བསམ་ལ། དེ་ནས་སངས་རྒྱས་ཐམས་ཅད་འདུས་པའི་ངོ་བོར་གྱུར་པའི་དཔལ་ཧེ་རུ་ཀ་དེ་ང་ཡིན་ནོ་སྙམ་པའི་ང་རྒྱལ་དང། དེའི་སྐུའི་ཆ་ཐམས་ཅད་གསལ་བར་སྣང་བའི་གསལ་སྣང་
དབང་རྒྱལ་གཉིས་ཀ་ལ་གནས་པར་བྱའོ། །དེ་ནས་རང་གི་སྙིང་ཁའི་ཧཱུཾ་གི་མཐའ་མར་སྙིང་པོའི་སྔགས་ཀྱིས་བསྐོར་བར་བསམས་ལ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཅེས་པའི་སྔགས་མང་དུ་བརྗོད་པར་བྱའོ། །སྔགས་འཕྲེང་ཧཱུཾ་དང་བ་ཅ་ས་པ་
ལས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཧེ་རུ་ཀའི་རྣམ་པར་སྤྱན་དྲངས་ལ། རང་ཉིད་ལ་ཐིམ་པས་སངས་རྒྱས་བྱང་སེམས་རྣམས་དང། ཁྱད་པར་དཔལ་འཁོར་ལོ་སྔོམ་པའི་བྱིན་རླབས་ཐམས་

[058A]༄༅། །ཅད་ཞུགས་པར་བསམ་མོ། །དེ་ནས་གཏོར་མ་འབུལ་བར་འདོད་ན་གཏོར་མ་སྣོད་དང་བཅས་པ་ཁཎྜ་རོ་ཧིས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་སྐད་ཅིག་གིས་ཐོད་པ་ཡངས་ཤིང་རྒྱ་ཆེ་བའི་
ནང་དུ་ཤ་ལྔ་བདུད་རྩི་ལྔ་ཨོཾ་གྱིས་མཚན་པ་འོད་དུ་ཞུ་བ་ལས་གཏོར་མ་ཟག་མེད་ཀྱི་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ལ། ཨོཾ་ཨཱ་ཧཱུཾ་གསུམ་སོགས་བརྗོད་ནས་བྱིན་བྱིས་བརླབས་པར་བྱའོ། །དེ་ནས་རང་གི་ཐུགས་ཀའི་ཧཱུཾ་ལས་
འོད་ཟེར་འཕྲོས་པས། རང་བཞིན་གྱི་གནས་ནས་དཔལ་འཁོར་ལོ་བདེ་མཆོག་ཡབ་ཡུམ་ལ་དཔའ་བོ་དང་དཔའ་མོས་བསྐོར་བ་སྤྱན་དྲངས་ནས་བཞུགས་པར་བསམ་པ་དེ་ཉིད་ལ། ཨོཾ་ཤྲཱི་ཧེ་རུ་ཀ་ཨརྒྷཾ་པྲ་ཏཱི་ཙྪ་ཧཱུཾ་སཱ་ཧཱ། ཞེས་སོགས་ཀྱིས་མཆོད་
ལྗགས་འོད་ཀྱི་སྦུ་གུས་གཏོར་མ་གསོལ་བར་བ་སམས་ལ། སྙིང་པོའི་མཇུག་ཏུ། ཨི་དཾ་བ་ལིཾ་ཏ་སོགས་བཏགས་ལ་ལན་གསུམ་སོགས་ཀྱིས་འབུལ། མཆོད་པས་སྔར་བཞིན་མཆོད། ནང་མཆོད་ཀྱང་འབུལ། ཧེ་རུ་ཀ་དཔལ་དབའ་བོ་ཆེ། །
དུས་གསུམ་རྒྱལ་བ་ཀུན་འདུས་ལ། །གུས་པས་ཕྱག་འཚལ་གསོལ་བ་འདེབས། །དངོས་གྲུབ་ཐམས་ཅད་བདག་ལ་སྩོལ། །ཞེས་བརྗོད་དོ། །འདི་ལྟ་བུའི་རྣལ་འབྱོར་ལ་གནས་པའི་གང་ཟག་གིས་བཟའ་བཏུང་ལ་སོགས་པ་ལོངས་
སྤྱོད་པའི་དུས་སུ་ཡང་བྱིན་གྱིས་རླབས་ནས་རང་ལྷར་གསལ་བ་ལ་འབུལ་བ་དང། གོས་སོགས་བགོ་བའི་དུས་སུ་ཡང་བྱིན་གྱིས་བརླབས་ནས་རང་ལྷར་གསལ་བ་ལ་འབུལ་བ་སོགས་བྱའོ། །དེ་ལྟར་འགྲོ་འཆག་ཉལ་གསུམ་ལ་སོགས་

[058B] །འདི་ནི་རྗེ་བཙུན་བློ་བཟང་གྲགས་པ་ཡབ་སྲས་དང། ཁྱད་པར་བླ་མ་དམ་པའི་གདམས་པ་བདེ་མཆོག་ལྷན་སྐྱེས་བསྒྲུབ་པའི་ཐབས་ཀྱི་སྙིང་པོའི་སྙིང་པོ་ཡིན་པས། འདི་
ལྟ་བུའི་རྣལ་འབྱོར་ལ་གནས་པར་མཛད་པར་ཞུ། འདི་ནི་མང་ཡུལ་བ་དགེ་སློང་ཀུན་དགའ་དཔལ་མགོན་གྱིས་གསོལ་བ་ནན་གྱིས་བཏབ་པའི་ཚེ་གནང་པའོ། །ཤུ་བྷཾ་མསྟུ་སརྦ་ཛག་ཏཾ།། །།བདེ་མཆོག་གི་བསྐྱེད་རིམ་གྱིས་སྙིང་པོ་བདེ་
མཆོག་ལྷན་སྐྱེས་ལ་བརྟེན་ནས་ཉམས་སུ་ལེན་ཚུལ་བཞུགས་སོ།། །།བསྡུས་པ་ལྷན་སྐྱེས་ཙམ་གྱིས་ཀྱང་གོ་ཆོད་དོ། །དེའི་ཚུལ་ནི། རང་ཐ་མལ་དུ་གནས་པའི་སྙིང་ཁར་པདྨ་ཉི་མའི་སྟེང་དུ་ཧཱུཾ་ཡིག་སྔོན་བོ་འོད་ཟེར་ལྔ་འཕྲོ་བཞིག་བསམ་
དེ་ལས་འོད་ཟེར་ཕྱོགས་བཅུར་འཕྲོས་པས། བླ་མ་ཧེ་རུ་ཀའི་དཀྱིལ་འཁོར་གྱི་ལྷ་ཚོགས་ལ། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་དཔའ་བོ་དང་དཔའ་མོ། །མདོར་ན་འཕགས་པ་དང་འཕགས་མའི་ཚོགས་ཐམས་ཅད་ཧེ་རུ་ཀ་ཡབ་
ཡུམ་གྱི་རྣམ་པར་སྤྱན་དྲངས་ནས་མདུན་གྱི་ན་མཁར་བཞུགས་པར་བསམས་ལ། གང་གིས་དྲིན་གྱིས་ཞེས་སོགས་དང། ཧེ་རུ་ཀ་དཔལ་ཞེས་སོགས་ཀྱིས་ཕྱག་དང། ཉེར་སྤྱོད་ལྔ། འདོད་ཡོན་ལྔ། རིག་མ་བཅུ་དྲུག་ལ་སོགས་པས་མཆོད་པར་བྱའོ། །ཕྱག་
འཚལ་བ་དང་མཆོད་ཅིང་བཤགས་པ་དང། ཞེས་སོགས་དང། བཟོད་དཀའ་སྲིད་པའི་རྒྱ་མཚོ་ལས། ཞེས་སོགས་ཀྱིས་བདག་ལུས་དབུལ་ཞིང། ཚོགས་ཞིང་རྣམས་རང་ལ་སེམས་ཀྱིས་ཐིམ་པས་གཉིས་སུ་མེད་པར་གྱུར། སླར་ཡང་སྙིང་ཁའི་

[059A]༄༅། །ཧཱུཾ་ལས་འོད་ཟེར་ཕྱོགས་བཅུར་འཕྲོས་ཏེ། སྣོད་བཅུང་རྣམས་ལ་ཕོག་པས་འོད་དུ་མེད་ཏེ་ཞུ་ནས་རང་ལ་ཐིམ་པས། རང་ཡང་སྟོང་སྨད་ནས་རིམ་གྱིས་ཞུ་ནས་སྙིང་ཁའི་ཧཱུཾ་ལ་ཐིམ། ཧཱུཾ་གི་ཞབས་ཀྱུ་ཨུ་ནི་ཧ་ལ་ཐིམ་
ཧ་ཧའི་མགོ་བོ་ལ་ཐིམ། མགོ་བོ་ཟླ་ཚེས་ལ། ཟླ་ཚེས་ཐིག་ལེ་ལ། ཐིག་ལེ་ནཱ་ད་ལ། ནཱ་ད་ཡང་སྐྲའི་རྩེ་མོ་བརྒྱ་སྟོང་གི་ཚད་ཙམ་དུ་གནས་པར་གྱུར། དེ་ནས་ཤཱུ་ནྱ་ཏའི་སྔགས་དོན་བསམ་ཏེ། ཅི་ནུས་མཉམ་པར་གཞག་གོ་དེ་ནི་འཆི་བ་སྦྱོང་བའི་ལམ་གྱི་
གཙོ་བོ་ཡིན་ནོ། །དེ་ལྟར་སྣང་བ་ཐམས་ཅད་འོད་གསལ་དུ་བསྡུས་པའི་སྟོང་པའི་དང་ལས་རང་གི་སེམས་ནཱ་ད་དཀར་ལ་དམར་བའི་མདངས་ཆགས་པ་ཤིན་ཏུ་ཕྲ་བ་ན་མ་མཁར་འཇོག་གོ་དེ་ནི་བར་དོ་སྦྱོང་བའི་ལམ་གྱི་གཙོ་བོ་ཡིན་ནོ། །དེ་ནས་སྐད་
ཅིག་གིས་ཟླ་བ་དཀར་ལ་དམར་བའི་མདངས་ཅན་ལ་དབྱངས་གསལ་གྱི་གཟུགས་བརྙན་དང་བཅས་པའི་དབུས་སུ། ཧཱུཾ་ཨ་ཡིག་གིས་མཚན་པ། དེ་ལ་ནཱ་ད་ཞུགས་པ་ནི་སྐྱེ་བ་སྦྱོང་བའི་ལམ་གྱི་གཙོ་བོ་ཡང་ཡིན་ནོ། །དེ་རྣམས་ཡོངས་སུ་གྱུར་པ་ལས་
རང་ཉིད་ཧེ་རུ་ཀ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་གཡས་རྡོ་རྗེ་དང། གཡོན་དྲིལ་བུ་འཛིན་པ། གཡས་བརྐྱང་གིས་བཞུགས་པ་ལ། ཡུཾ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་གཡས་རྡོ་རྗེ་དང། གཡོན་ཐོད་པ་འཛིན་
བས་འཁྱུད་པ། གཉིས་ཀའང་རིན་པོ་ཆེ་སྣ་ཚོགས་པས་བརྒྱན་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་བཞིན་གྱིས་གནས་ནས་བཅོམ་ལྡན་འདས་ལྷན་

[059B] ཨརྒྷཾ་སོགས་ཀྱིས་མཆོད་ནས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་
པས་དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་བདག་ལ་ཞེས་སོགས་བརྗོད་པས། སྐུ་གང་དྲི་མདག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་ཡབ་ལ་མི་བསྐྱོད་པ་དང། ཡུམ་ལ་རྣམ་སྣང་གིས་དབུ་བརྒྱན་
པར་གྱུར། དེ་ནས་ཕྱི་ནང་གསང་གསུམ་གྱིས་མཆོད་པས་མཆོད་ནས། སྙིང་ཁར་སྔགས་འཕྲེང་བཀོད་ནས་བཟླས་པ་ཅུང་ཟད་བྱེད་པ་ལ་སོགས་པའོ། །ལྷན་སྐྱེས་ཀྱི་སྒོ་ནས་བསྐྱེད་རིམ་གྱི་དམིགས་བསྐོར་དང། བསྐྱེད་རྫོགས་ཟུང་འབྲེལ་སོགས་
ཐུན་མོང་མ་ཡིན་པ་རྣམས་བླ་མའི་ཞལ་ལས་ཤེས་དགོས་སོ།།    ༈    །།བློ་བཟང་བཀའ་འབུམ་ལས། བདེ་མཆོག་གི་བསྐྱེད་རིམ་གནང་བསྡུས་དང་དེའི་གཞལ་ཡས་ཁང་བསྒོ་མཚུལ་མ་ནང་ག་དངོས་གྲུབ་ཀུན་འབྱུང་བཞུགས་སོ། །
ཐོག་མར་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་པ་ཡུམ་དང་བཅས་པར་བསྒོམ་པར་བྱ་བ་ཡིན་ཏེ། རང་ཐ་མལ་གྱི་སྣང་ཞེན་དང་ལྡན་པའི་སྒོ་ནས། ནང་མཆོད་མཆོད་གཏོར་བྱིན་གྱིས་རློབ་མི་ནུས་པའི་ཕྱིར་རོ། །དེའི་
འོག་ཏུ་ནང་མཆོད་བྱིན་གྱིས་བརླབས་པའི་དགོས་པ་ནི། འོག་ནས་མཆོད་གཏོར་བྱིན་གྱིས་རློབ་པ་སོགས་ཀྱི་ཚེ། ནང་མཆོད་གཏོར་ནས་བགེགས་བསངས་བ་སོགས་བྱེད་པའི་ཕྱིར་དུ་ཡིན། ནང་མཆོད་བྱིན་རླབས་ཡང། བསང་སྦྱངས་

[060A]༄༅། །བསྐྱེད་པ། བྱིན་གྱིས་བརླབ་པ་བཞི་ཡིན་ཏེ། དང་པོ་ལས་སྔགས་བརྗོད་ནས་བགེགས་བསང། གཉིས་པ་སྭ་བྷཱ་ཝ་སོགས་ཀྱི་སྔགས་བརྗོད་ནས་འོད་གསལ་དུ་འཇུག་པ་ཡིན། གསུམ་པ་ནི། འབྱུང་བ་གཉིས་ཐོད་པ་རྫས་
དང་བཅས་པ་བསྐྱེད་པ་ལ་ནི། དྲིལ་བུ་པས་དེ་སྟེང་ཨཱ་ལས་པདྨའི་སྣོད། དུམ་བུ་གཅིག་པ་ནང་དམར་པོ་ཞེས་གསུངས་གཡོན་སྐོར་དུ་བདུད་རྩི་ལྔ་གཤེགས་པའི་ངོ་བོ་དང། ཤ་ལྔ་གཤེགས་པའི་ངོ་བོར་བསྐྱེད་པ་ཡིན། དེ་རྣམས་ཡི་གེ་
རྣམས་ལས་བསྐྱེད་པ་དང། ཡི་གེ་རྣམས་ཀྱིས་མཚན་པ་བྱེད་པ་ཡིན། དེ་དག་ཏུ་ཁམས་ཤ་ཆེན་བསྐྱེད་པ་ལ་བསམས་ནས་ཤ་ལྔའི་སྐབས་སུ་ཤ་ཆེན་མ་བཤད་ཀྱང། བདུད་རྩི་ལྔ་པ་ཀླད་པར་བཤད་པ་ནི། སྔོམ་འབྱུང་གི་དགོངས་པ་ཡིན་ལ་
བྱིན་བྱིས་བརློབ་ཚུལ་དངོས་ནི། དེ་དག་གི་སྟེང་དུ་ཨོཾ་དཀར་པོ་ལས་བྱུང་བའི་ཁ་ཊཱཾ་ག་དཀར་བོ་ཞེས་སོགས་རྣམས་ཡིན་ལ། ཁ་ཊཱཾ་ག་དེ་ཧེ་རུ་ཀའི་ཐུགས་བདེ་སྟོང་གི་ཡེ་ཤེས་མཚོན་བྱེད་ཡིན་པས། དེའི་ངོ་བོར་བྱིན་གྱིས་རླབས་པའི་ཆེད་ཡིན། དེ་ནས་བཟུངས་
ནས༑ ༑ཨོཾ་ཨཱ་ཧཱུཾ་ཞེས་པའི་བར་བརྗོད་པ་ཡིན། སྔོན་འགྲོ་གཏོར་མཁྱད་པར་གསལ་བྱེད་ལས་བཤད། ཞིང་སྐྱོང་སོགས་ལ་སྟེར་བ་མཁའ་འགྲོ་རྒྱ་མཚོ་ལས་གསུངས། མདོར་ན་དེ་ནས་བཤད་པའི་ལྷ་དང། དཀར་ཕྱོགས་ཀྱི་ལྷ་སྲིན་ལ་འབུལ་བ་
ཡིན། དགོས་པ་སྒྲུབ་ཐབས་བསྒོམ་པའི་དུས་བར་གཅོང་ཞི་བར་བྱེད་པ་ཡིན། བདག་བསྐྱེད་ཀྱི་མཆོད་པ་བྱིན་རླབས་སྔོམ་འབྱུང་ལས། བསང་གཏོར་ཞལ་བསིལ་མཆོད་ཡོན་དག། ཅེས་དང། མེ་ཏོག་བདུག་སྤོས་མར་མེ་དྲི། །དེ་བཞིན་ཞལ་ཟས་

[060B] །ཞེས་དང། ཞབས་བསིལ་ཡང་གསུངས་པས་ཆུ་བཞི་སོགས་ཡིན་ལ། མཆོད་རྫས་རྣམས་ཧཱུཾ་ལས་བསྐྱེད་པ་ནི། ཧཱུཾ་ཡིག་དེ་ཤྲི་ཧེ་རུ་ཀའི་གཉིས་མེད་ཀྱི་ཐུགས་ཀྱི་ངོ་བོ་ཧཱུཾ་ཡིག་ཡིན་པས། ཡེ་ཤེས་དེ་ཉིད་མཆོག་རྫས་ཀྱི་རྣམ་པར་ཤར་
བར་མོས་པ་ཡིན། གཞན་ཡེད་རྡོ་རྗེ་སེམས་དཔའི་སྒོམ་བཟླས་བྱེད་དགོས་པ་ཡིན། དེ་ཡང་ཡིག་བརྒྱ་སྔགས་དོན་དང་བཅས་པ་བཤད་པ་ཡིན། ཨོཾ་བཛྲ་ཧེ་རུ་ཀ་ས་མ་ཡ། མ་ནུ་པཱ་ལ་ཡ། ཧེ་རུ་ཀ་ཏྭེ་ནོ་པ། ཏཥི་ཌིཌྷོ་མེ་བྷཱ་ཝ་
སུ་ཏོ་ཥྱོ་མེ་བཧྭ་ཝ། ཨ་ནུ་རཁོ་མེ་བྷཱ་ཝ། སུ་པོ་ཥྱོ་མེ་བྷཱ་ཝ། སརྦ་སིདྡྷི་མམེ་པྲ་ཡཙྪ་སརྦ་ཀརྨཱ་སུ་ཙ་མེ། ཙི་ཏྟཾ་ཤྲི་ཡཿ་ཀུ་རུ་ཧཱུཾ། སྐུ་རྡོ་རྗེ༑ རྡོ་རྗེ་ཁྲག་འཐུང། དམ་ཚིག་རྗེས་སུ་སྐྱོངས། ཁྲག་འཐུང་ཉིད་ཀྱིས་ཉེ་བར་གནས་པར་མཛོད། བདགས་བརྟན་པར་མཛོད་དུ་གསོལ་
བདག་ལ་དགྱེས་པའི་དངོས་པོར་མཛོད། བདག་ལ་ཆགས་པའི་དངོས་པོར་མཛོད། བདག་ལ་ཤིན་ཏུ་དགྱེས་པའི་དངོས་བོར་མཛོད། བདག་ལ་དངོས་གྲུབ་ཐམས་ཅད་སྩོལ། ལས་ཀུན་ལ་ཡང་བདེག་སེམས་ལ། བདེ་ལེགས་སུ་མཛད། ཐུགས་རྡོ་རྗེ། ཧ་ཧ་ཧ་ཧ་ཧོ། བྷ་ག་ཝན། བཛྲ་ཧེ་རུ་ཀ། མཱ་མི་མུཉྩ་ཧེ་རུ་ཀ་བྷཱ་ཝ། མ་ཧཱ་ས་མ་ཡ་ས་ཏྭ་ཨཿ་
བཛྲ་ཧེ་རུ་ཀའི་མཚན་དོན་ནི། འོག་ནས་ཤཱི་ཧེ་རུ་ཀ་དོན་བཤད་པ་ལྟར་ངོ། །དེ་ཡང་ཕུང་སོགས་བྱིན་རླབས་ནས། སྟོང་ཉིད་བསྒོམ་པའི་བར་རྒྱུད་གང་ལས་གསུང་ན། ཡེ་ཤེས་ལྔ། བཅོམ་ལྡན་འདས། རྡོ་རྗེ་ཁྲག་འཐུང། བདག་མ་འདོར་ཁྲག་འཐུང་ཉིད་དུ་མཛོད། དམ་ཚིག་སེམས་དཔའ་ཆེན་པོ། གསུང་རྡོ་ཞེས་པ་ཡིན་
རྩ་རྒྱུད་ལས་མ་བཤད། མདོན་བརྗོད་ལས་དང་པོར་ཚོགས་ཞིང་དང། དེ་ནས་ས་བོན་བཅུ་བདུན་ལས་ལྷ་བཅུ་བདུན་བསྒོམ་པ་དང། དེའི་འོག་ཏུ་བསྲུང་འཁོར་རྒྱས་པ་བསྒོམ་པའི་ཐབས། རྣམ་ཐར་སྒོ་གསུམ་གྱི་སྔགས་དོན་བསྒོམ་པ་བཤད། སྔོམ་འབྱུང་ལས་

[061A]༄༅། །དང་པོར་ཧེ་རུ་ཀ་པ་ཞལ་གཅིག་ཕྱག་གཉིས་བསྒོམ་པ་དང། དེ་ནས་ཕུང་སོགས་བྱིན་གྱིས་བརློབ་པ་དང། བསྲུང་འཁོར་ཚོགས་ཞིང། དེའི་མཐར་སྟོང་ཉིད་བསྒོམ་པ་རྣམས་རིམ་པར་བཤད་པའི་ཚུལ་མི་འདྲ་པ་གཉིས་ལས་
འདི་ནི་གྲུབ་ཆེན་གྱི་དགོངས་པ། སྡོམ་འབྱུང་གི་རྒྱུད་ལས་བཤད་པའི་ལུགས་ལྟར་ཡིན་ལ། དེ་ནས་ལཱུ་ཨི་པའི་མངོན་རྟོགས་ཀྱི་གཞུང་ལས་རྣལ་འབྱོར་གྱི་དབང་ཕྱུག་ཅེས་པའི་ཚིག་གིས་མཚོན་ནས་བསྟན་པའི་ངག་པ་གསུམ་གྱི་རྣལ་འབྱོར་
བསྒོམ་པ་ལ། ཀུན་སྤྱོད་ལས། ཤྲི་ནི་གཉིས་མེད་ཡེ་ཤེས་ཏེ། ཞེས་སོགས་བྱུང། དག་པ་གསུམ་གྱི་རྣལ་འབྱོར་འདི་ནི། ལཱུ་ནག་དྲིལ་གསུམ་གྱི་ཐུན་མོང་པའོ། །སྡོམ་འབྱུང་ལས། ཚད་མེད་བཞི་བསྒོམ་པ་ནི། གཞན་ཕན་བསམ་
པ་བྱམས་པ་སྟེ། །སྙིང་རྗེ་གཞན་གྱི་སྡུག་བསྔལ་འཇོམས། །གཞན་བདེས་ཚིམ་པ་དགའ་བ་སྟེ། །སེམས་ཅན་གཞན་བཏང་སྙོམས་ཞེས་སོགས། པདྨ་གར་དབང་ནི། འདུ་ཤེས་ཀྱི་ཕུང་པོ་དག་བྱེད་ཡིན་ལ། དེ་ནི་རྣམ་ཤེས་ཚོགས་དྲུག་དང་
མཚུངས་ལྡན་དུ་འབྱུང་བས། དབང་ཤེས་ཡུལ་དྲུག་ལ་གཡོ་བར་བྱེད་པའི་གནས་ནི། མགྲིན་པ་ན་ཡོད་པས་དེར་བསྒོམ་པ་དང། ཡང་ཨོཾ་ནི་སྔགས་ཀྱི་མགོ་འདྲེན་པ་དང། མེ་དེ་ནི། ཞེས་པ་ནི། ས་གཞི་རྡོ་རྗེའི་རང་བཞིན་དུ་འཆིང་བའི་དོན་དང་
བཛྲ་ཞེས་པ་རྡོ་རྗེའི་རབ་སྟེ། དེ་ཉིད་བྱིན་གྱིས་བརླབ་པ་དང། བཛྲ་ཞེས་པ་ནི་རྡོ་རྗེའི་གུར་ཏེ་དེ་བྱིན་གྱིས་བརླབ་པ་དང། བཛྲ་བི་ཞེས་པ་རྡོ་རྗེའི་བླ་རེ་དང། བཛྲ་ཞེས་པ་རྡོ་རྗེའི་མདའི་དྲ་བ་དང། བཛྲ་ནི་རྡོ་རྗེའི་མེ་སྟེ། མེ་རིའི་བར་དེ་རྣམས་བྱིན་

[061B] བཾ་གཉིས་པཾ་ཁཾ་ནི་གུར་དང་མདའི་དྲ་བ་དང། རེ་བ་དད་བླ་རེའི་མིང་ཡིག་དང་པོ་ཡིན་ནོ། །བྷ་གྷ་ནི་བྷ་ཏ་གྷ་སྟེ་གསོང་བྱེད་ལ་བོད་པ་དང། གྷ་ཏ་ཡ་གཉིས་ནི་ཆོམས་ཤིག་ཅེས་པ་དང། སརྦ་ནི་ཐམས་ཅད། དུཥྚཾ་ནི་མ་རུངས་པ། ཕཊ་ནི་
དོན་དེ་གསལ་བར་བྱེད་བའི་ས་བོན་དང། ཀཱི་ལ་གཉིས་ནི་ཕུར་བུས་ཐོབ་ལ་མི་འགུལ་བར་གྱིས། ཞེས་པ་དང། སརྦ་བཱ་པཾ་ནི་སྡིག་པའི་བསམ་པ་ཅན་ཐམས་ཅད། ཕཊ་ནི་དག་པའི་དོན་དང། ཧཱུཾ་གསུམ་ནི་དེ་ཁོ་ན་ཉིད་བསྐུལ་བ་ཡིན་ལ། བཛྲ་ཀཱི་ལ་
ཡ་ནི། རྡོ་རྗེ་ཕུར་བུ་ལ་བོད་པ་དང། བཛྲདྷར་ཨཛྙཱ་པ་ཡ་ཏི་ནི་རྡོ་རྗེ་འཆང་གི་བཀའ་ཉོན་ཅིག་པ་དང། ཀཱ་ཡ་ཝཀ་ཙིཏྟ་ནི་བགེགས་ཀྱི་ལུས་ངག་ཡིད་གསུམ། བཛྲ་ཀཱི་ལ་ཡ་ནི། སྔར་བཞིན་ཡིན་ལ། ཧཱུཾ་ནི་སླར་ཡང་བསྐུལ་བའི་དོན་ཡིན་ནོ། །དེས་ན་
སྐབས་འདིར། དཔེར་ན་སྣམ་བུ་སྐད་ཅིག་སྡམ་དང། རྒྱ་སྐྱེགས་སྐད་ཅིག་སྔ་མས་རིམ་པ་བཞིན་ཉེར་ལེན་དང་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་སྣམ་བུ་སྐད་ཅིག་ཕྱི་མ་དམར་པོར་བསྐྱེད་པ་བཞིན་དུ། ཕྱི་དཀྱིལ་གྱི་རླུང་གི་དཀྱིལ་འཁོར་
བསྒོམ་པའི་རྒྱུན་དང། རྣལ་འབྱོར་པ་རང་གི་རྐང་པ་གཉིས་བགྲད་པ་མཉམ་དུ་ཡོད་པ་ཚོགས་པ་ལས། དེ་གཉིས་ཀྱིས་ཉེར་ལེན་དང། ལྷན་ཅིག་བྱེད་རྐྱེན་བྱས་པ་ལ་བརྟེན་ནས་རླུང་དཀྱིལ་སྐད་ཅིག་ཕྱི་མ་རྣམས་འབྱུང་བར་བསྒོམ་པ་སོགས་
ལུས་ཀྱི་ཆ་དེ་དང་དེ་ལས་འབྱུང་བཞི་རི་རབ་གཞལ་ཡས་ཁང་སོགས། སྒྲུབ་ཐབས་ནས་ཇི་ལྟར་འབྱུང་བ་ལྟར་བསྐྱེད་པར་བྱེད་པ་ཡིན་ལ། དེ་ནི་སཾ་བུ་ཊ་ལས་བཤད་པ་ཡིན་ནོ། །ཡོ་ག་ནི་རྣལ་འབྱོར། ཤུདྡྷ་ནི་དག་པ། སརྦ་དྷ་རྨཱ་ནི་ཆོས་

[062A]༄༅། །ཐམས་ཅད། ཡོག་ཤུདྡྷོ་ཞེས་པ་ཡང་ཤེས་བར་བྱའོ། །སརྦ་ནི་ཐམས་ཅད། བི་ར་ནི་དཔའ་བོ། ཡོ་གི་ནི་རྣལ་འབྱོར་མ། ཀཱ་ཡ་ཝཀ་ཙཏྟ་ནི་སྐུ་གསུང་ཐུགས། སྭ་བྷཱ་ཝ་ནི་རང་བཞིན། ཨདྨ་ཀ་ནི་བདག་ཉིད་
ཨ་ཧཾ་ནི་དའོ། །སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་ཅད། ཨ་བཧི་ནི་མངོན་པ། ཥེ་ཀ་ཏ་ནི་དབང་བསྐུར་བ། ས་མ་ཡ་ཤྲི་དམ་ཚིག་གི་དཔལ། ཨ་མྲྀ་ཏ་བདུད་རྩི། སྭ་ན་ད་ནི་མཉེས་པ། སྭ་བྷཱ་ཝ་ནི་རང་བཞིན། ཨ་ཧཾ་ནི་ངའོ་ཞེས་པའོ། །
ཤྲི་ནི་དཔལ། བཛྲ་ནི་རྡོ་རྗེ། ཧེ་རུ་ཀ་ནི་ཉེ་ཚིག་གི་བཤད་ན་ཐོད་ཁྲག་ལ་རོལ་པ། ཌཱ་ཀི་ནི་མཁའ་འགྲོམ། སཾ་བྷ་ར་ནི་སྔོམ་པ། སཱཧཱ་ནི་གཞི་ཚུགས་ཤིག་ཅེས་པ་སྟེ། མདོར་ན་དཔལ་རྡོ་རྗེ་ཐོང་ཁྲག་ལ་རོལ་བ་ཞེས་བོས་ནས་མཁའ་འགྲོ་
མའི་ཚོགས་ཐམས་ཅད་ལྷན་སྐྱེས་ཀྱི་བདེ་བའི་ངོ་བོར་སྔོམ་པའི་གཞི་ཚུགས་ཤིག་ཅེས་པ་སྟེ། བཛྲ་བཻ་རོ་ཙ་ནི་རྡོ་རྗེ་རྣམ་པར་སྣང་མཛད་མ་ཞེས་པ་ཡིན། སརྦ་བུདྡྷ་ཌཱ་ཀི་ནི་སངས་རྒྱས་ཐམས་ཅད་ཀྱི་མཁའ་འགྲོ་མ་ཞེས་འབྱུང་
ཞིང༑ ༑ཀ་ར་སོགས་ཀྱི་དྲང་དོན་ནི། ཀར་གཉིས་ནི་གྱིས་གཉིས་དང། ཀུ་རུ་གཉིས་ནི་མཛོད་གཉིས་དང། བྷནྡྷ་གཉིས་ནི་ཆིངས་གཉིས་སོགས་ཏེ་རྟོགས་སླའོ། །ཞིབ་པར་འདོད་འཇོ་དང་རྣམ་བཤད་ལས་ཤེས་པར་བྱའོ། །སྒྲུབ་
ཐབས་ཀྱི་གཞུང་ལས་ཀྱང་འཇིག་རྟེན་ལས་འདས་མ་འདས་ཀྱི་གཏོར་སྔགས་ཙམ་མ་གཏོགས་ཆོ་ག་གཞན་གསལ་བར་མ་གསུངས་ཀྱང། ལཱ་བ་པས་གཏོར་མའི་ཆོ་ག་བཤད་པ་ནི་གཙོ་བོར་སྡོམ་འབྱུང་ལ་བརྟེན་པ་ཡིན་ཏེ། དེ་ཉིད་ལས་

[062B] ཞེས་གསུངས། ཀུན་སྤྱོད་ལས་ཀྱང། རང་འདོད་ལས་ལ་སྦྱིན་བྱ་བ། །ཁྱད་པར་དུ་ཡང་གཏོར་མ་སྤྱིན། །མར་ངོ་ཡི་ནི་ཚེས་བཅུ་དང། །ཡར་ངོ་ཡི་ཡང་དེར་གྱུར་ལ། །མྱུར་དུ་འབད་པས་ཆང་དང་ཤ་ཡི་ཡང། །
རྡོ་རྗེ་ལྷ་མོ་རབ་ཏུ་མཆོད་པར་བྱ། །ཞེས་ཐུན་གྱི་ཐོག་མཐའ་དང། ཚེས་བཅུ་གཉིས་ལ་བྱ་བར་བཤད། །གཏོར་མ་བྱིན་རླབས་ནི་ནང་མཆོད་བྱིན་རླབས་ལྟར་ཡིན། གཏོར་མགྲོན་ནི་སྒྲུབ་ཐབས་ནས་བཤད་པ་ལྟར་ཡིན། འདི་ཡང་དུས་གསུམ་
སངས་རྒྱས་གཅིག་ཏུ་བསྡུས་པའི་ངོ་བོ་ཐམས་ཅད་མཁྱེན་བ་དགེ་འདུན་རྒྱ་མཚོའི་བདེ་མཆོག་གི་བསྐྱེད་རིམ་ན་འདུག་པ་དེ་ཡིན་ལ།། །།རྭའི་སྲིད་ཀྱི་ཚད་རྟ་བབས་སྒོ་ཚད་གཅིག་མ་དང་གསུམ་མ་གང་རུང་དུ་བསྒོམ་པར་ངེས་ཤིང། གཉིས་ཀའང་སྣམ་
བུ་བཅུ་གཅིག་མ་ཡིན་ནོ། །བྲི་བྱ་ལ་རྟ་བབས་རྩིག་པའི་བར་ལ་སྣམ་བུ་ཡོད་པ་དང་མེད་པའི་ཕྱོགས་གཉིས་ཡོད་ཀྱང། བསྒོམ་དོན་དང་བསླང་བའི་དབང་དུ་བྱས་ན་ཆ་ཆུང་གཅིག་ཡོད་པས་ཁྱབ་ལ། གཞལ་ཡས་ཁང་གི་ཕྱི་ནས་རིམ་པ་བཞིན་སྣཾ་
བུ་དཀར་སེར་དམར་ལྗང་སྡོ་བའི་རྩིག་པ་ལྔ་ཀ་སྡོམས་པའི་ཞེད་ཚད་ནི་ཆ་ཕྲན་གཅིག་དང། རེ་རེའི་ཞེང་ཚད་ཆ་ཕྲན་རེའི་ལྔ་ཆ་རེ་ཡིན་ཞིང། དཔངས་ཀྱི་ཚད་ཆ་ཆུང་བཅུ་གསུམ། དེའི་སྟེང་དུ་ཕ་གུ་ཆ་ཕྲན་གཅིག་དྲ་ཕྱེད་ལ་ཆ་ཕྲན་གཉིས་
དང་བཅས་པས་གཞལ་ཡས་ཁང་གི་དཔངས་ཆ་ཆུང་བཅུ་དྲུག་ཡིན་ཅིང། མདའ་ཡབ་དང་བྱ་འདབ་གཉིས་དཔངས་ལ་མི་ཐི་བའི་དབང་དུ་བྱས་པའོ། །ནང་གི་འཁོར་ལོའི་རྒྱ་དཔངས་ཀྱི་ཚད་ནི། བདེ་ཆེན་འཁོར་ལོའི་ལྟེ་བ་ལ་སྒོ་ཚད་གཅིག་

[063A]༄༅། །དེའི་འདབ་མ་དང་འཁོར་ལོ་གསུམ་ལ་ཆ་ཆུང་གསུམ་རེ་དང། མུ་ཁྱུད་ལ་ཆ་ཆུང་ཕྱེད་རེ་ཡོད་ལ། དམ་ཚིག་འཁོར་ལོའི་དཔངས་ཀྱི་ཚད་མ་བཤད་ཅིང། སྐུ་གསུང་ཐུགས་བདེ་ཆེན་འཁོར་ལོའི་དཔངས་ཀྱི་ཚད་
ནི༑ ༑རིམ་བཞིན་ཆ་ཆུང་གཉིས་དང། གཅིག་དང། ཕྱེད་དང། གཅིག་གི་དྲུག་ཆ་སྟེ། དེ་རྣམས་ཀྱི་སྔ་མ་སྔ་མ་ལས་ཕྱི་མ་ཕྱི་མ་རིམ་གྱིས་མཐོ་བའོ། །ལྷ་གཙོ་འཁོར་ཐམས་ཅད་ཀྱི་སྐུའི་ཚད་སྒོ་ཚད་གཅིག་མ་ཡིན་ཀྱང། འཁོར་ལོའི་དཔངས་
ཀྱི་ཚད་དེ་ཉིད་ཀྱི་དབང་གིས། དམ་ཚིག་སྐུ་གསུང་ཐུགས་བདེ་ཆེན་འཁོར་ལོའི་ལྷ་རྣམས་རིམ་པས་གཙོ་བོའི་ཞབས་པད་དང། ལྟེ་བ་དང། ཐུགས་ཀ་དང། མགྲིན་པ་དང། མཛོད་སྤུའི་ཐད་ཙམ་དུ་སྐུའི་ཚད་ཀྱི་སླེབ་པར་བསྒོམ་པར་བྱ་བ་ཡིན་ནོ་
འཁོར་ལོ་རྣམས་ཀྱི་ཐོག་ཇི་ལྟར་བྱ་ཚུལ་ནི། དམ་ཚིག་འཁོར་ལོའི་ཟུར་གྱི་ཐོག་ནི་གྲུ་ཆོད་ཀྱི་ཚུལ་གྱིས་གདུང་སྟེངས་ནས་འབིགས་པ་ཡིན་ནོ། །སྐུའི་འཁོར་ལོའི་ཕྱོགས་མཚམས་ཀྱི་རྩིབས་རྣམས་ཀྱི་བར་རྣམས་ཀྱི་ལྟེ་བའི་ཐད་མཚམས་
ནས༑ ༑ཀ་བ་དཔངས་ཆ་ཕྲན་བཅུ་དྲུག། ཞེང་ཆ་ཕྲན་གཅིག་པ། ཕྱོགས་རེར་གཉིས་གཉིས་ཏེ་བརྒྱད་ཀྱི་སྟེང་དུ་གདུང་ཟླུམ་པོར་བཏང་བ་ལྕམ་སྣེ་ནང་མ་བཀལ། ཕྱི་མ་རྣམས་དམ་ཚིག་འཁོར་ལོའི་ཁ་གདངས་ཀྱི་སྟེང་དུ་ཀ་ཆུང་བྲེ་
ཕུལ་དང་བཅས་པ་བཙུགས་པའི་སྟེང་དུ་རྡོ་རྗེའི་གདུང་འཁོར་མར་བྱས་པ་ལ་བཀལ་ཏེ་འབིགས་པ་ཡིན་ལ། དེ་བཞིན་དུ་གསུང་འཁོར་དང་ཐུགས་འཁོར་གཉིས་དང། ཀ་བ་སྐུ་འཁོར་ལ་བཤད་པ་བཞིན་དུ་བཙུགས་པའི་སྟེང་དུ་གདུང་

[063B] ཕྱི་མ་རྣམས་དང་རང་གི་འོག་གི་ཐོག་གི་ནང་མཐའི་སྟེང་དུ་ཀ་ཆུང་བྲེ་ཕུལ་དང་བཅས་པའི་སྟེང་དུ་ལྕམ་སྣེ་བཀལ་བའི་ཚུལ་དུ་ཕུབ། བདེ་ཆེན་འཁོར་ལོའི་ཕྱོགས་མཚམས་པདྨའི་འདབ་མའི་བར་
མཚམས་ཀྱི་ཐད་དྲང་གི་ཕྱི་མའི་མུ་ཁྱུད་ཀྱི་སར་ཕྱོགས་རེར་ཀ་བ་གཉིས་གཉིས་ཏེ་བརྒྱད་ཀྱི་སྟེང་དུ་རྡོ་རྗེའི་གདུང་ཟླུམ་སྐོར་དུ་བཏང་བ་དེའི་སྟེང་དུ་ཕྱོགས་བཞིའི་གདུང་རེ་མིག་བྲིས་པ་ལ་གཅམ་སྣེ་བཀལ་བའི་ཚུལ་གྱིས་ཕུབ་སྟེ། དབུས་མའི་རེ་མིག་
གི་སྟེང་དུ་རྡོ་རྗེ་རིན་པོ་ཆེ་ཏོག་གིས་མཛེས་པ། གུར་སྟབས་དང། མཆོད་རྟེན་གྱི་དབྱིབས་སུ་བྱ་བ་ཡིན། ཞེས་བདག་གི་བླ་མས་དེ་ལྟར་གསུང་ངོ། །དེས་ན་རྟེན་གཞལ་ཡས་ཁང་བསྒོམ་པའི་ཚུལ་འདིར་ནི་གལ་ཆེ་བ་ཙམ་ཞིག་བརྗོད་པ་སྟེ། ཞིབ་པར་འདོད་འཛོ་དང་
བླ་མའི་ངག་ལས་ཤེས་པར་བྱའོ། །རིམ་པ་དང་པོའི་སྐབས་འདིར་བདེ་སྟོང་གི་ཡེ་ཤེས་རྣམ་པ་དེ་ལྟ་བུའི་རྟེན་གཞལ་ཡས་ཁང་གི་རྣམ་པར་ཤར་བར་བསྒོམས་པ་ལ་དགོས་པ་ཡོད་དེ། སྤྱད་གཞི་རང་ཉིད་མ་དག་སྣོད་ཀྱི་འཇིག་རྟེན་ལ་ལོངས་སྤྱོད་
དགོས་བའི་ལས་ཀྱི་ནུས་པ་དེ་སྦྱོད། རྫོགས་རིམ་གྱི་སྐབས་སུ་དག་མ་དག་གི་སྒྱུ་ལུས་ཀྱི་རྟེན་གཞལ་ཡས་ཁང་དངོས་གནས་ལ་གྲུབ་པ་འབྱུང་བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུ་སངས་རྒྱས་ཀྱི་སའི་ཡེ་ཤེས་རང་སྣང་གི་
གཞལ་ཡས་ཁང་དང་རྣམ་པ་མཐུན་ཞིང། ད་ལྟ་ནས་འབྲས་བུ་ལམ་བྱེད་ཀྱི་ཚུལ་དུ་བསྒོམས་པས། དེ་འདྲ་བ་དེ་མྱུར་དུ་འགྲུབ་པའི་ནུས་པ་ཁྱད་པར་ཅན་འཇོག་པ་ཡིན་ནོ། །ཞེས་པ་འདི་ཡང་རྒྱལ་བ་དབེན་ས་པ་དེའི་གསུང་ལགས་སོ།། །།

[064A]༄༅། །བཅོམ་ལྡན་འདས་འཁོར་ལོ་སྡོམ་པ་དྲིལ་བུ་ལུགས་ཀྱི་བསྐྱེད་རིཾ་དངོས་གྲུབ་ཀུན་འབྱུང་བཞུགས་སོ།།    ༈    །།བླ་མ་དང་ལྷག་པའི་ལྷ་ཧེ་རུ་ཀ་ལ་ཕྱག་འཚལ་ལོ། །འདིར་གྲུབ་ཆེན་དྲིལ་བུ་པ་ལུགས་ཀྱི་འཁོར་ལོ་བདེ་མཆོག་གི་ལུས་དཀྱིལ་གྱི་
བསྐྱེད་རིམ་ཉམས་སུ་ལེན་ཚུལ་ལ་བཞི། ལམ་ཐུན་མོང་པས་རྒྱུད་སྦྱོད་ཚུལ། ལམ་བསྒོམ་པའི་སྣོད་རུང་དབང་རྣམ་དག་ནོད་པའི་ཚུལ། དམ་ཚིག་དང་སྡོམ་པ་དག་པར་བྱེད་པའི་ཚུལ། དམ་ཚིག་ལ་གནས་ནས་བསྐྱེད་རིམ་བསྒོམ་ཚུལ་དངོས་སོ། །དང་
པོ་ནི༑ ཐོག་མར་བསྟེན་བྱ་དགེ་བའི་བཤེས་གཉེན་མཚན་ཉིད་དང་ལྡན་པ་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན། དེས་ཀྱང་དལ་འབྱོར་དོན་ཆེ་བ་དང། རྙེད་དཀའ་བའི་ཚུལ་བསྟན་པ་ལེགས་པར་བསམ་པས། དལ་བའི་རྟེན་
ལ་སྙིང་པོ་ལེན་འདོད་མཚན་ཉིད་ཚང་བ་བསྐྱེད། དེ་རྗེས་ཚེ་འདི་རིང་དུ་མི་གནས་པར་འཆིབ་བསམ་པ་དང། ཤི་ནས་ངན་སོང་གི་སྡུག་བསྔལ་མྱོང་ཚུལ་བསམ་པས་ཚེ་འདི་ལ་བློ་བཟློག་ནས་མངོན་མཐོ་དོན་གཉེར་གྱི་བློ་རྩོལ་མེད་ཀྱི་སྐྱེས་བུ་
ཆུང་དུ་དང་ཐུན་མོང་བའི་བློ་བསྐྱེད། དེ་རྗེས་འཁོར་བ་སྤྱི་དང་བྱེ་བྲག་གི་ཉེས་དམིགས་བསམ་པས། སྲིད་པའི་ཕུན་ཚོགས་ལ་བློ་བཟློག་ནས་ཐར་བ་དོན་གཉེར་གྱི་བློ་རྩོལ་མེད་ཀྱི་སྐྱེས་བུ་འབྲིང་དང་ཐུན་མོང་བའི་བློ་བསྐྱེད། དེ་རྗེས་རྒྱུ་འབྲས་
མན་ངག་བདུན་གྱི་སྒོ་ནས་བློ་སྦྱངས་པས། རང་ཞི་བདེ་ལ་བློ་བཟློག་ནས། གཞན་དོན་དུ་རྫོགས་བྱང་ཐོབ་འདོད་ཀྱི་བློ་རྩོལ་མེད་སྐྱེས་བུ་ཆེན་པོ་དང་ཐུན་མོང་བའི་བློ་བསྐྱེད། དེ་ནས་རྒྱལ་སྲས་ཀྱི་སྤྱོད་པ་རྣམས་ཤེས་པར་བྱ། སློབ་འདོད་

[064B] རྒྱལ་སྲས་ཀྱི་སྤྱོད་པའི་ཁུར་བཟུང་ནུས་པ་ན། འཇུག་སྔོམ་རྣམ་དག་བླངས་ཏེ། རྒྱལ་སྲས་ཀྱི་སྤྱོད་པ་སྤྱི་ལ་སློབ་པའོ། །ལམ་དེ་དག་ནི་རྡོ་རྗེ་ཐེག་པ་ལ་ཐོག་མར་འཇུག་པའི་གོང་དུ་རྒྱུད་ལ་སྐྱེད་པ་གལ་ཆེ་བ་ཡིན་ཏེ། ལག་ན་རྡོ་རྗེ་དབང་བསྐུར་བའི་
རྒྱུད་ལས། ལག་ན་རྡོ་རྗེས་སྨྲས་པ། འཇམ་དཔལ། གང་དག་གིས་བྱང་ཆུབ་ཀྱི་སེམས་བསྒོམ་པ་ལ་ཞུགས་པ་དང། གང་གི་ཚེ་དེ་དག་བྱང་ཆུབ་ཀྱི་སེམས་གྲུབ་པར་གྱུར་པ་དེའི་ཚེ། འཇམ་དཔལ་བྱང་ཆུབ་སེམས་དཔའི་སྤྱོད་པ་གསང་སྔགས་ཀྱི་སྒོ་སྦྱོད་པའི་
བྱང་ཆུབ་སེམས་དཔའ་དེ་དག། ཡེ་ཤེས་ཆེན་པོ་དབང་བསྐུར་བའི་གཟུངས་སྔགས་ཀྱི་དཀྱིལ་འཁོར་དུ་འཇུག་པར་བྱའི། གང་དག་གི་བྱང་ཆུབ་ཀྱི་སེམས་རྫོགས་པར་མ་གྲུབ་པ་དེ་དག་ནི་ཞུགས་པར་མི་བྱ་སྟེ། ཞེས་གསུངས་པའི་ཕྱིར་རོ། །གཉིས་པ་ནི་
ལམ་ཐུན་མོང་བས་རྒྱུད་སྤྱངས་རྗེས། འཁོར་ལོ་བདེ་མཆོག་གི་ཕྱི་དཀྱིལ་གང་ཡང་རུང་བར་དབང་བཞི་རྫོགས་པར་ཐོག་མར་ནོང། དེ་རྗེས་རྡོ་རྗེ་སློབ་དཔོན་མཚན་ཉིད་དང་ལྡན་པའི་ལུས་དཀྱིལ་དུ་སློབ་དཔོན་དེ་ཉིད་ལ་རྒྱུད་སྡེ་རྣམ་དག་ནས་བཤད། གྲུབ་ཆེན་
གྱིས་བཀྲལ་བའི་དབང་ཆོག་རིན་པོ་ཆེ་བང་མཛོད་ལྟ་བུ་ལ་བརྟེན་ནས། ལམ་རིམ་གཉིས་བསྒོམ་པ་ལ་དབང་ཞིང། སྐུ་བཞི་འགྲུབ་པའི་ས་བོན་ཐེབས་ངེས་ཀྱི་དབང་ནོད་པར་བྱའོ། །དབང་ནི་རྡོ་རྗེ་ཐེག་པའི་རྨང་འཛུགས་ཡིན་པས་གལ་ཤིན་ཏུ་ཆེ་ལ། དེ་
ལས་གཞན་དུ་དབང་མ་བསྐུར་བ་དང། བསྐུར་བའི་ལུགས་སུ་བྱས་ཀྱང། དཀྱིལ་འཁོར་དུ་མ་བཅུག་པ་ལ་དབར་བསྐུར་བ་དང། དབང་འོག་མ་མ་བསྐུར་བ་ལ་གོང་མ་བསྐུར་བ་སོགས་བྱས་ན། རྒྱུད་དོན་ལ་མཁས་པར་སྤྱངས་ཤིང་ལམ་ལ་ཇི་ལྟར་འབད་ཀྱང་

[065A]༄༅། །དངོས་གྲུབ་མི་ཐོབ་ཅིང། དེ་ཙམ་དུ་མ་ཟད་དེ་ལྟར་སྒྲུབ་པའི་སློབ་དཔོན་སློབ་མ་གཉིས་ཀ་ངན་སོང་དུ་འཁྲིད་པར་གསུངས་ཏེ། ཕྱག་ཆེན་ཐིག་ལེའི་གཉིས་པ་ལས། །དང་པོ་རེ་ཞིག་གང་ཚེ་སློབ། །ལན་ཅིག་དབང་
རྣམས་ཀྱིས་ནི་བསྐུར། །དེ་ཚེ་གསང་ཆེན་བཤད་པ་ཡི། །ངེས་པར་སྣོད་དུ་འགྱུར་བ་ཡིན། །དབང་མེད་ན་ནི་དངོས་གྲུབ་མེད། །བྱེ་མ་བ་ཙིར་ལ་མར་མེད་ལྟར། །གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་བར་འཆད་བྱེད་བ། །སློབ་
དཔོན་སློབ་མ་ཤིམ་ཐག་དངོས་ཟུབ་ཐོབ་ཀྱང་དམྱལ་བར་འགྲོ། །དེ་ཕྱིར་འབད་པ་ཐམས་ཅད་ཀྱིས། །བླ་མ་ལ་ནི་དབང་ནོད་ཞུ། །ཞེས་གསུངས་པའི་ཕྱིར། གསུམ་པ་ལ་གསུམ། དམ་ཚིག་དང་སྡོམ་པ་བསྲུང་འདོད་བསྐྱེད་པ། ཇི་ལྟར་
བསྲུང་བའི་ཚུལ། ཉམས་ན་ཕྱིར་བཅོས་ཚུལ་ལོ། །དང་པོ་ནི། དབང་དུས་སུ་ཁས་བླངས་པའི་དམ་ཚིག་དང་སྔོམ་པ་ཚུལ་བཞིན་དུ་བསྲུང་བ་གཞིར་བཞག་སྟེ། ཚེ་འདི་ལ་བསྐྱེད་རྫོགས་ཀྱི་ལམ་སྒོམ་པ་ལ་གཙོ་བོར་འབད་ན་འདིར་
མཆོག་གི་དངོས་གྲུབ་ཐོབ་པར་འགྱུར་ལ། རིམ་གཉིས་སྒོམ་པ་ལ་གཙོ་བོར་མ་འབད་ཀྱང། དམ་ཚིག་དང་སྡོམ་པ་ཚུལ་བཞིན་དུ་བསྲུངས་ན། སྐྱེ་བ་བཅུ་དྲུག་ཚུན་ལ་མཆོག་གི་དངོས་གྲུབ་ཐོབ་པར་འབྱུར་ཏེ། རྡོ་རྗེ་ཐེག་པའི་རྩ་བའི་ལྟུང་
བ་ལས། སྔགས་པས་འདི་དག་སྤངས་ནས་ནི། །དངོས་གྲུབ་ངེས་པར་ཐོབ་པར་འགྱུར། །གཞན་དུ་དམ་ཚིག་ལས་ཉམས་པ། །ཉམས་པ་བདུད་ཀྱིས་བཟུང་བར་འགྱུར། །དེ་ནས་སྡུག་བསྔལ་མྱོང་འགྱུར་ཞིང། །ཐུར་དུ་ལྟས་ཏེ་དམྱལ་

[065B] །ཞས་གསུངས་པའི་ཕྱིར། དེ་ལྟར་ཕན་ཡོན་བསམ་པས་ནི་སྤྲོ་ཤུགས་འཕེལ་ལ། ཉེས་དམིགས་བསམ་པས་ནི་འཇིགས་པ་སྐྱེལ། དེ་ལ་བརྟེན་ནས་དམ་ཚིག་དང་སྡོམ་པ་བསྲུང་འདོད་སྐྱེ་བ་ཡིན་ནོ། །གཉིས་པ་ན། དམ་ཚིག་དང་
སྡོམ་པ་ཚུལ་བཞིན་དུ་བསྲུང་བ་ནི། ལྟུང་བ་འབྱུང་བའི་སྒོ་ཁེགས་པའི་སྒོ་ནས་ཡིན་ལ། དེས་ན་མི་ཤེས་པ་ལྟུང་བ་འབྱུང་བའི་སྒོ་ཡིན་པས། དེའི་གཉེན་པོར་བླ་མ་ལྔ་བཅུ་པ་དང། རྩ་ལྟུང་རྣམས་བཤད་དངོས་གྲུབ་ཀྱི་སྙེ་མ་སོགས་ཐོག་མར་ཉན་
ནས་ཤེས་བར་བྱེད། མ་གུས་པ་ལྟུང་བ་འབྱུང་བའི་སྒོ་ཡིན་པས། དེའི་གཉེན་པོར་བླ་མ་དང་བསླབ་བ་ལ་གུས་པར་བྱེད། བག་མེད་པ་ལྟུང་བ་འབྱུང་བའི་སྒོ་ཡིན་པས། དེའི་གཉེན་པོར་དྲན་ཤེས་བསྟེན་ནས་བག་ཡོད་བྱེད། ཉོན་མོངས་མང་བ་
ལྟུང་བ་འབྱུང་བའི་སྒོ་ཡིན་པས། དེའི་གཉེན་པོར་ཉོན་མོངས་གང་ཤས་ཆེ་བའི་གཉེན་པོ་བསྟེན་ནས་ཇེ་ཆུང་ལ་གཏང། སྒོ་དེ་དག་བཀག་ནས་དམ་ཚིག་དང་སྡོམ་པ་ཚུལ་བཞིན་དུ་བསྲུང་བར་བྱ་སྟེ། ཡང་དེ་ཉིད་ལས། དེ་བས་ང་རྒྱལ་བཅོམ་
བྱས་ནས། །བདག་ཉིད་མ་འཁྲུལ་ཤེས་པར་བྱ། །ཞེས་གསུངས་པའི་ཕྱིར། གསུམ་པ། གལ་ཏེ་བག་མེད་པ་ལ་སོགས་པའི་སྒོ་ནས་ལྟུང་བ་བྱུང་ན་གྲུབ་ན་ལེགས་མ་གྲུབ་ན་དེ་ལྟ་མོད་ཀྱི་ཞེས་ཇི་མི་སྙམ་པར་མི་འཇོག་པར། འབད་པ་དྲག་
པོས་བླ་མ་ལ་རྩེ་གཅིག་ཏུ་གུས་པར་བྱ། སྟོན་མོ་སྔོན་དུ་འགྲོ་བའི་ཡོན་ཅི་འབྱོར་ཕུལ་ལ། སྟོབས་བཞི་ཚད་བའི་སྒོ་ནས་ལྟུང་བའི་མིང་རིགས་སྨོས་ཏེ་བླ་མའི་སྤྱན་སྔར་བཤགས། དེ་ནས་སྐྱབས་འགྲོ་དང་སྡོམ་པ་གཟུང་བ་སྔོན་དུ་འགྲོ་བས་

[066A]༄༅། །དཀྱིལ་འཁོར་དུ་རང་ཉིད་ཀྱིས་བདག་འཇུག་ལེན་པ་སོགས་ཀྱི་སྒོ་ནས་ལྟུང་བ་ཕྱིར་བཅོས་པར་བྱ་སྟེ། ཡང་དེ་ཉིད་ལས། མཉམ་པར་གཞག་པས་བླ་མ་ལ། །ཅི་འབྱོར་པ་ཡིས་མཆོད་བྱས་ནས། །གསུམ་ལ་
སྐྱབས་འགྲོ་ནས་བརྩམ་ནས། །བྱང་ཆུབ་སེམས་སོགས་སྡོམ་པ་ནི། །གལ་ཏེ་རང་ལ་ཕན་འདོད་ན། །འབད་པ་ཆེན་པོས་བསྒྲུབ་པར་བྱ། །ཞེས་གསུངས་པའི་ཕྱིར། བཞི་པ་དམ་ཚིག་དང་སྡོམ་པ་ལ་གནས་ནས་བསྐྱེད་རིམ་དངོས་བསྒོམ་
ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་དང་ཐུན་གཞན་ལ་ཇི་ལྟར་བྱ་བའོ། །དང་པོ་ལ་གསུམ། ཐུན་གྱི་འགོར་ཇི་ལྟར་བྱ་བ་དང། ཐུན་གྱི་དངོས་གཞི་ལ་ཇི་ལྟར་བྱ་བ་དང། ཐུན་གྱི་མཇུག་ཏུ་ཇི་ལྟར་བྱ་བའོ། །དང་པོ་ལ་གཉིས་
སྔོན་དུ་བྱ་བའི་རིམ་པ་དང། རྣལ་འབྱོར་གྱི་ཡན་ལག་རྣམས་བསྒྲུབ་ཚུལ་ལོ། །དང་པོ་ལ་དྲུག། གང་དུ་བསྒོམ་པའི་གནས་ངོས་བཟུང་བ། དག་པ་གསུམ་གྱི་རྣལ་འབྱོར། བདུད་རྩི་བྱིན་གྱིས་བརླབ་ཚུལ། སྔོན་འགྲོ་གཏོར་མ་བཤད་པ། མཆོད་
པ་བྱིན་གྱིས་བརླབ་པ། རྡོར་སེམས་བསྒོམ་བཟླས་སོ། །དང་པོ་ནི། སྔོན་སྤྱོད་ལས་བཤད་པའི་རི་སུལ་སོགས་ཡིད་དང་མཐུན་པའི་གནས་ཀྱི་སྒྲུབ་ཁང་བདུད་རྩི་ལྔས་བྱུགས། མེ་ཏོག་བཀྲམ། བཅོམ་ལྡན་འདས་ཀྱི་རྟེན་བཀྲམ། རྡོ་རྗེ་དྲིལ་
བུ་སོགས་ཚོགས་པའི་གནས་སུ་ཁ་ལྷོར་ཕྱོགས་ཏེ། སྒྲུབ་པ་ལ་འཇུག་པར་བྱེད་དོ། །གཉིས་པ་ལ་གསུམ། བསྒོམ་ཚུལ། བསྒོམ་པའི་དགོས་པ། དེའི་ཁུངས་བཤད་པའོ། །དང་པོ་ནི། ཀ་ཡིག་གི་དོན་བདག་མེད་གཉིས་

[066B] ཧེ་རུ་ཀའི་ཡི་གེ་གཉིས་ཀྱི་དོན་བདག་མེད་གཉིས་ངེས་པའི་ལྟ་བ་སྦྱོང་ཞིང། སྟོང་ཉིད་རྟོགས་པའི་བློ་དེ་ཉིད་ཤྲི་ཡིག་གི་དོན་བདེ་བས་སྟོད་ཉིད་མངོན་སུམ་དུ་རྟོགས་
པའི་ཡེ་ཤེས་སུ་མོས་ནས་བསྒོམ་པར་བྱེད། དེ་ལྟར་བསྒོམ་པ་ཡིད་བདག་གཉིས་སུ་འཛིན་པ་དང་བྲལ་བྱེད་ཡིན་པས་ཡིད་དག་བྱེད་ཅེས་བྱའོ། །ཡེ་ཤེས་དེ་ཉིད་སྐད་ཅིག་གིས་ཧེ་རུ་ཀ་ཡབ་ཡུམ་དུ་གསལ་བཏབ། དེ་ངེས་པའི་གཞིར་
བྱས་ནས། ངའོ་སྙམ་དུ་ང་རྒྱལ་འཇོག་ཅིང། དག་ཏུའང་ཤྲི་ཧེ་རུ་ཀོཧཾ་ཞེས་བརྗོད་པར་བྱའོ། །དེ་ལྟར་བསྒོམ་པ་ལུས་ཐ་མལ་གྱི་སྣང་ཞེན་དང་བྲལ་བྱེད་ཡིན་པས། ལུས་དག་བྱེད་ཅེས་བྱའོ། །རང་ཧེ་རུ་ཀར་གསལ་བའི་ལྟེ་བར་སྔགས་འཕྲེང་
འོད་ཟེར་དང་བཅས་བ་གཡོན་བསྐོར་དུ་ལན་གསུམ་བསྐོར་བ་ལས། འཁོར་ལོ་གསུམ་གྱི་ལྷ་ཚོགས་སྤྲོ་སྡུ་དང། སྒྲ་ཐམས་ཅད་ཨཱ་ལི་ཀཱ་ལིའི་སྒྲར་སྒྲོག་པ་བསྒོམ་པར་བྱེད། དེ་ལྟར་བསྒོམ་པ་ལས་ཐ་མལ་བྱི་སྣང་ཞེན་དག་པར་བྱེད་པས་
དག་དག་བྱེད་ཅེས་བྱའོ། །གཉིས་པ་ནི། སྐབས་འདིར་དག་པ་གསུམ་གྱི་རྣལ་འབྱོར་བསྒོམ་པ་ལ་དགོས་པ་ཡོད་དེ། །སྒྲུབ་པ་པོའི་ལུས་ངག་ཡིད་གསུམ་གྱི་བྱ་བ་རྣམས་ཧེ་རུ་ཀའི་སྐུ་གསུང་ཐུགས་ཀྱི་རྣམ་འབྱོར་དུ་འཆར་བའི་དགོས་པ་
ཡོད་པའི་ཕྱིར། གསུམ་པ་ནི། ཡིད་དག་བྱེད་ནི་ཀུན་སྤྱོད་ལས། ཤྲི་ནི་གཉིས་མེད་ཡེ་ཤས་ཏེ། །ཧེ་ནི་རྒྱུ་སོགས་སྟོང་པ་ཡིན། །རུ་ནི་ཀོ་ང་བྲལ་བ་སྟེ། །ཀ་ནི་གང་དུ་འྡ་མི་གནས་པ། །ཞེས་བསྟན། སྐབས་འདིར་བསྒོམ་པ་ནི་མཁའ་འགྲོ་

[067A]༄༅། །རྒྱ་མཚོ་ལས་གསུངས། ལུས་དག་བྱེད་དེ་སྐབས་འདིར་བསྒོམ་པ་ནི། སྡོམ་འབྱུང་ལས། ཕྱག་གཉིས་ཏེ་རུ་ཀ་སྦྱོར་ལྡན། །ཞེས་པས་བསྟན། ངག་དག་བྱེད་དང། དེ་ཡང་སྐབས་འདིར་བསྒོམ་པ་ནི། ཀུན་སྤྱོད་
ལས། ཨཱ་ལི་ཀཱ་ལི་སྐྱེད་པ་པོའི། །རྣལ་འབྱོར་པ་ཡིས་དང་པོར་བརྗོད། །ཅེས་གསུངས་སོ། །གསུམ་པ་ལ་གསུམ། ནང་མཆོད་བྱིན་གྱིས་བརླབ་ཚུལ་དངོས། དེའི་དགོས་པ། དེའི་ཁུངས་བཤད་པའོ། །དང་པོ་ལ་གསུམ། གསང་བ་
སྦྱངས་བ། བསྐྱེད་ཅིང་བྱིན་གྱིས་བརླབས་པའོ། །དང་པོ་ནི། རང་ཧེ་རུ་ཀ་གསལ་བའི་ཐུགས་ཀ་ནས་དུམ་སྐྱེས་མ་དཔག་ཏུ་མེད་པ་སྤྲོས་ཏེ། ནང་མཆོད་ལ་གནས་པའི་བགེགས་བསང་བ་བསྒོམ་པ་ཏིང་ངེ་འཛིན་གྱིས་བསང་བ་དང། དེར་གསལ་
བའི་ངང་ནས་དུམ་སྐྱེས་མའི་སྔགས་བརྗོད། དེ་བསང་བསྔགས་ཀྱིས་བསང་བའོ། གཉིས་པ་ནི། ངག་ཏུ་སྭ་བྷཱ་ཝའི་སྔགས་བརྗོད་ཅིང། ཡིད་ཀྱིས་གཟུང་འཛིན་གྱིས་བསྡུས་པའི་ཆོས་ཐམས་ཅད་རང་བཞིན་གྱིས་དག་པ་ཡིད་དག་
བྱེད་ཀྱི་སྐབས་ལྟར་བསྒོམ་པར་བྱེད་པའོ། །གསུམ་པ་ལ་གཉིས། བསྐྱེད་པ་དང་བྱིན་གྱིས་བརླབ་པའོ། །དང་པོ་ནི། དེ་ལྟར་བདེ་སྟོང་དབྱེར་མེད་དུ་བསྒོམ་པའི་ཡེ་ཤེས་དེ་ཉིད་བདུད་རྩིའི་རྟེན་བརྟེན་པ་ས་བོན་དང། དེ་དག་ཡོངས་
སུ་གྱུར་པ་ལས། རྟེན་བརྟེན་པར་རིམ་གྱིས་སྣང་ངོར་སྣང་ཞིང། དེས་དོར་དེ་དག་རང་བཞིན་གྱིས་མེད་པར་ངེས་པ་གཉིས་དུས་གཅིག་ཏུ་ཚོགས་ཏེ་བསྒོམ་པ་ནི། བདུད་རྩི་བསྐྱེད་པའི་ཏིང་ངེ་འཛིན་ཡིན་ནོ། །དེ་ཡང་རླུང་མེ་གཉིས་

[067B] དེ་གཉིས་མིང་རྐྱང་ཙཾ་ཡིན་པ་མཚོན། དེ་གཉིས་ཁ་དོག་དམར་པོ་དང། རྒྱལ་མཚན་དང་མེ་འབར་བས་མཚན་པ་ནི། བྱ་བ་བྱེད་ནུས་སུ་ཡོད་པ་མཚོན། ཐོད་པའི་རྟེན་མི་མགོ་གསུམ་ལ་བྱེད་པ་ནི། ཐོང་པའི་བདུད་རྩི་སྒྲུབ་པ་པོས་བསྟེན་པས་བདེ་
བ་སྐྱེ་ལ། བདེ་བ་དེ་སྒྲུབ་པ་པོའི་ལུས་ངག་ཡིད་གསུམ་ལ་བརྟེན་པ་མཚོན། ཐོད་པ་ཕྱི་དཀར་ལ་ནང་དམར་བས་ནི། བདེ་སྟོང་དབྱེར་མེད་པ་མཚོན། བདུད་རྩི་ལྔ་ནང་མཆོད་ཀྱི་རྫས་སུ་འཇོག་པ་ནི། དེ་དག་ལ་སྦྱངས་རྟོགས་སྤར་གསུམ་བྱས་
ཏེ་རང་གི་ལྷ་ལ་འབུལ་ཞིང། རང་གིས་ཟོས་པས་འཆི་མེད་ཚེ་བརྟེན་པར་ནུས་པའི་རྒྱུ་མཚན་བྱིས་ཡིན། ཤ་བཞི་ནང་མཆོད་ཀྱི་རྫས་སུ་འཇོག་པ་ནི། དེ་དག་ལ་གོང་ལྟར་བྱས་པས། ཞི་རྒྱས་དབང་དྲག་གི་ལས་བསྒྲུབ་པའི་རྒྱུ་མཚན་གྱིས་ཡིན་ནོ། །
བདུད་རྩི་ལྔ་ཡབ་ལྔའི་ས་བོན་ལས་བསྐྱེད་ཅིང། སླར་ཡང་དེ་དག་གིས་མཚན་པར་བསྒོམ་པ་ནི། ཡབ་ལྔ་བདུང་རྩི་ལྔའི་རྣམ་པར་ཤར་ཞིང། སླར་ཡང་དེ་ལས་མ་འདས་བར་མཚོན་ནོ། །ཤ་བཞི་ཡུམ་བཞིའི་ས་བོན་ལས་བསྐྱེད་ཅིང། སླར་ཡང་
དེ་དག་གིས་མཚན་པར་བསྒོམ་པ་ནི། ཡུམ་བཞི་ཤ་བཞིའི་རྣམ་པར་ཤར་ཅིང། སླར་ཡང་དེ་ལས་མ་འདས་པ་མཚོན་ནོ། །གཉིས་པ་ལ་སྦྱང་བརྟོགས་པ། སྦར་བའོ། །དང་པོ་ནི། རླུང་གཡོས་པ་ལས་ཞེས་པ་ནས། ཉི་མ་འཆར་ཀའི་མདོག་
ལྟར་དམར་སེར་དུ་གྱུར། ཞེས་པའི་བར་བསྒོམ་ནས་དྲི་མ་སྦྱོད་བར་བྱེད་དོ། །དེ་ལྟར་བསྒོམས་པས་དྲི་མ་སྦྱོང་ནུས་ཏེ། ཡི་གེ་དེ་དག་དག་པའི་ཕུང་ཁམས་ཡིན་ལ། དག་པའི་ཕུང་ཁམས་ཀྱིས་མ་དག་པའི་ཕུང་ཁམས་སྦྱོང་ནུས་པའི་ཕྱིར། གཉིས་

[068A]༄༅། །པ་ནི། དེའི་སྟེང་དུ་ཧཱུཾ་དཀར་པོ་ལས་ཞེས་པ་ནས། བསིལ་བར་གྱུར་ཞེས་པའི་བར་བསྒོམ་ནས། བདུད་རྩིར་བསྒྱུར་བར་བྱེད་དོ། །དེ་ལྟར་བསྒོམས་པས་བདུད་རྩིར་བསྒྱུར་ནུས་ཏེ། ཁ་ཊཱཾ་ག་བྱང་ཆུབ་ཀྱི་སེམས་
ཀྱི་ངོ་བོ་ཡིན་པའི་ཕྱིར་རོ། །གསུམ་པ་ནི། ཨོཾ་ཨ་ཨཱ་ཞེས་པ་ནས། ཐོད་པར་ཐིམ་པར་གྱུར་ཞེས་པའི་བར་བསྒོམས་ཏེ། མང་བོར་སྤེལ་བར་བྱེད་དོ། །དེ་ལྟར་བསྒོམས་པས་མང་པོར་སྤེལ་ནུས་ཏེ། བདུད་རྩི་ངཾ་ཚིག་པ་ལ་སླར་ཡང་དཔའ་བོ་དང་
དཔའ་མོའི་ཐུགས་ཀ་ནས་བདུང་རྩི་བཀུག་སྟེ་མང་པོར་སྤེལ་བའི་ཕྱིར། དེ་ནས་སྐུ་རྡོ་རྗེས་མང་པོར་སྤེལ། གསུང་རྡོ་རྗེས་བདུད་རྩིར་བསྒྱུར། ཐུགས་རྡོ་རྗེས་དྲི་མ་སྦྱངས་བར་མོས་ནས། ངག་ཏུ་ཡི་གེ་གསུམ་ལན་གསུམ་བརྗོད་པར་བྱའོ། །
གཉིས་པ་ནི། སྐབས་འདིར་ནང་མཆོད་བྱིན་གྱིས་བརླབ་པ་ལ་དགོས་པ་ཡོད་དེ། ཁ་དག་པར་བྱ་བ་དང་ལྷ་ལ་ཕུལ་བས་ཚོགས་རྫོགས་པ་དང། རང་གིས་བསྟེན་པས་བདེ་ཆེན་འཕེལ་བ་སོགས་ཀྱི་དགོས་པ་ཡོད་པའི་ཕྱིར། གསུམ་པ་ནི་
བདུད་རྩི་ལྔ་དང་ཤ་བཞི་ནང་མཆོད་ཀྱི་རྫས་སུ་འཇོག་པ་དེ་དག་རིགས་ལྔ་དང་ཡུམ་བཞིའི་ས་བོན་ལས་བསྐྱེད་པ་སྡོམ་འབྱུང་ལས་བཤད། ཐོང་རྟེན་མི་མགོ་ལས་བྱེད་པ་སོགས་ནི་དྲིལ་བུ་བས། དུམ་བུ་གཅིག་པ་ནང་དམར་པོ་ཞེས་གསུངས་
སོ། །བཞི་པ་ལ་གསུམ། སྡོན་འགྲོ་གཏོར་མ་འབུལ་ཚུལ། དེའི་དགོས་པ་དང། དེའི་ཁུངས་སོ། །དང་པོ་ལ་བཞི། མཆོད་གཏོར་བྱིན་བྱིས་བརློབ་ཚུལ། གཏོར་མགྲོན་བསྐྱེད་ཚུལ། གཏོར་མ་འབུལ་ཚུལ་དངོས། འཕྲིན་ལས་བཅོལ་

[068B] །དང་པོ་ནི། མཆོད་པ་བྱིན་རླབས་ནི་འོག་ཏུ་འཆང། གཏོར་མ་ནང་མཆོད་ལྟར་བྱིན་གྱིས་བརླབ་པའོ། །གཉིས་པ་ནི། ལུས་ཀྱི་ཀུན་སྤྱོད་རྐང་པ་གཡས་པའི་མཐེ་བོས། གཡོན་པའི་མཐེ་བོང་མནན། མཛུབ་མོ་
གཉིས་ལུ་གུ་རྒྱུད་དུ་བྱས། གུང་མོ་གཉིས་རྩེ་སྤྲད་ལ་གྱེན་དུ་བསྟན། མཐེ་བོང་གཉིས་ལྟོ་སྦྱར་གྱེན་དུ་བསྟན། སྲིན་ལག་དང་མཐེའུ་ཆུང་སོ་སོར་བསྒྲེང་སྟེ་དཔྲལ་བར་བཞག་ལ། དང་པོར་གཡོན་དང་དེ་ནས་གཡས་ཕྱོགས་སུ་བསྐོར་
མིག་གཡོན་ཕྱོགས་སུ་ཅུང་ཟད་དམའ་བར་བྱས་ལ། རིམ་གྱིས་གྱེན་ཏུ་བཏེག་ངག་ཏུ་ཕཻཾ་ཞེས་བརྗོད། ཡིད་ཀྱི་ཐུགས་ཀའི་ཧཱུཾ་གིས་འོད་ཟེར་གྱིས་གཏོར་མགྲོན་སྤྱན་དྲངས་ཕྱོཊ་མཚམས་སུ་བཀོད་པ་འོད་གསལ་དུ་བཅུག་བདེ་མཆོག་ཡབ་ཡུཾ་
དུ་གསལ་གདབ་པོ། །གསུམ་པ་ནི། ཡིད་ཀྱིས་མགྲོན་རྣམས་ཀྱི་ལྗགས་ཞེས་པ་ནས། གསོལ་བར་ཞེས་པའི་བར་བསམ། ལག་པ་གཉིས་རྡོ་རྗེ་ཐལ་མོ་ཁ་གྱེན་དུ་བསྟན་པའི་སྟེང་དུ་གཏོར་མ་དངོས་སུ་བཞག་པའཾ། །བཞག་པར་མོས་ལ་
ངག་ཏུ་ཨོཾ་ཁ་ཁ་ཞེས་སོགས་ཚར་གཉིས་བརྗོད་ལ་ཕྱོགས་གཡོན་སྐོར་དང་མཚམས་གཡས་སྐོར་གྱིས་གཏོར་མ་འབུལ། དེ་ཡང་ཁ་ཁ་ཞེས་པ་ནས། ཌཱ་ཀི་ནི་ཡ། ཞེས་པའི་བར་ནི་ཟོ་ཟོ་ཟོ་ཞིག་ཟོ་ཞིག་ཐམས་ཅད་གནོད་སྦྱིན་སྲིན་པོ་
འབྱུང་པོ་ཡི་དགས། ཤ་ཟ༑ སྨྱོ་བྱེད། རྗེད་བྱེད། རྡོ་རྗེ་མཁའ་འགྲོ་མཁའ་འགྲོ་མ་ཞེས་པའོ། །ཨི་མཾ་ཞེས་པ་ནས། ཡཙྪནྟུ་ཞེས་པའི་བར་ནི། གཏོར་མ་འདི་བཟུངས། དམ་ཚིག་སྲུངས། བདག་ལ་དངོས་གྲུབ་སྩེལ་ཞེས་པའོ། །

[069A]༄༅། །ཡ་ཐེ་པཾ་ཞེས་པ་ནས། ཇི་གྲ་ཐ་ཞེས་པའི་བར་ནི། ཇི་བཞིན་དུ་ཇི་ལྟར་འདོད་པར་གསོལ། འཐུངས། སྣོམས་ཞེས་པའོ། མ་ཏི་ཀྲ་མ་ཐ་ཞེས་པ་ནས། ཝནྟུ་ཞེས་པའི་བར་ནི། བློའི་རིམ་པས་བདག་གི་བྱ་
བ་རྣམས། དམ་པའི་བདེ་བ་རྣམ་པར་དག་པའི་གྲོགས་མཛོད་ཅིག་བཞི་པ་ནི། ངག་ཏུ་ལྷ་ཡི་ཚོགས་རྣམས་མ་ལུས་དང། ཞེས་སོགས་བརྗོད་ཅིང་གཏོར་མ་གྲོན་རྣམས་ཀྱི་མིང་སྨོས་ལ་བསྟོད་པ་སྔོན་དུ་འགྲོ་བའི་སྒོ་ནས་ཕྱག་འཚལ་
མཐུན་རྐྱེན་སྒྲུབ་པ་དང་འགལ་རྐྱེན་སེལ་བའི་འཕྲིན་ལས་བཅོལ། ཆོ་གའི་ཉེས་པ་ཞི་པའི་ཕྱིར། ཡི་གེ་བརྒྱ་པ་བརྗོད། པད་སྐོར་སྔོན་དུ་འགྲོ་བས་རྡོ་རྗེ་བསྡུ་བའི་ཕྱག་རྒྱ་དང། མཐེབ་སྲིན་གྱིས་སེ་གོལ་བྱས་ལ་གཤེགས་སུ་གསོལ་
ལྔ་པ་ལ་གསུམ། མཆོད་པ་བྱིན་བརླབ་དངོས། དེའི་དགོས་པ། དེའི་ཁུངས་བཤད་པའོ། །དང་པོ་ལ་གསུམ། བསང་བ། སྦྱང་བ། བསྐྱེད་ཅིང་བྱིན་གྱིས་བརླབ་པའོ། །དང་པོ་ནི། བྱིན་གྱིས་བརླབས་པའི་ནང་མཆོད་ཀྱིས་བསང་
བ་མ་གཏོགས་སྔར་དང་འདྲ། གཉིས་པ་ཡང་སྔར་དང་འདྲ། གསུམ་པ་ལ། བསྐྱེད་པ་དང། བྱིན་གྱིས་བརླབ་པ་གཉིས་ལས། དང་པོ་ནི། བདུད་རྩི་དང་མཆོད་རྗ་ས་འདོན་པ་རྗེ་བ་མ་གཏོགས་སྔར་དང་འདྲ། མཆོད་རྫས་ཀྱི་སྣོང་
ཐོང་པའི་མིང་ཡིག་ལས་བསྐྱེད་པས་ནི་དེ་དག་མིང་རྐྱང་ཡིན་པ་མཚོན། མཆོད་རྫས་རྣམས་ཧཱུཾ་ལས་བསྐྱེད་པ་ནི། ཧཱུཾ་ཐུགས་རྡོ་རྗེ་བདེ་བ་ཆེན་པོའི་ས་བོན་ཡིན་པས། བདེ་སྟོང་དབྱེར་མེད་ཀྱི་ཡེ་ཤེས་མཆོད་རྫས་ཀྱི་རྣམ་པར་ཤར་

[069B] གཉིས་པ་ནི། ལག་པ་གཡོན་མཆོད་རྫས་སོ་སོའི་ཕྱག་རྒྱ་བཅས། ངག་ཏུ་མཆོད་སྔགས་བརྗོད། ཡིད་ཀྱིས་བདེ་སྟོང་དབྱེར་མེད་ཡེ་ཤེས་མེ་ཏོག་གི་རྣམ་པར་ཤར་བ་དེ་རྡོ་རྗེ་གསུམ་གྱི་ངོ་བོར་མོས་ནས་བྱིན་གྱི་བརླབ་པ། །
གཉིས་པ་ནི། མཆོད་པ་བྱིན་རླབས་བྱས་བ་ལ་དགོས་པ་ཡོད་དེ། འོག་ཏུ་ཚོགས་ཞིངས་འབུལ་བའི་ཕྱིར་དུ་ཡིན་པའི་ཕྱིར། གསུམ་པ་ནི། ཉེར་སྤྱོད་ལྔ་ནི་སྡོམ་འབྱུང་ལས། མེ་ཏོག་བདུག་སྤོས་མར་མེ་དྲི། །རིན་ཆེན་ཞལ་ཟས་དབུལ་བར་
བྱ། །ཞེས་གསུངས་སོ། །དྲུག་པ་རྡོ་རྗེ་སེམས་དཔའི་བསྒོམ་བཟླས་བཤད་པ་ལ་གཉིས། སྟོབས་བཞི་ཚང་བའི་སྒོ་ནས་སྡིག་བ་བཤགས་ཚུལ། བཟླས་པ་ཇི་ཙམ་བྱས་པས་སྡིག་པ་དག་པའི་ས་མཚམས་སྡིག་པ་དག་པའི་མཚན་
མ་འབྱུང་ཚུལ་ངང་བཅས་པ་གཉིས་ལས། དང་པོ་ནི། གཉེན་པོ་སྟོབས་བཞི་ཚང་བའི་སྒོ་ནས་སྡིག་པ་བཤགས་དགོས་ཏེ། ཆོས་བཞི་བསྟན་པའི་མདོ་ལས། བྱམས་པ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་བཞི་དང་ལྡན་ན་
སྡིག་པ་བྱས་ཤིང་བསགས་པའང་ཟིལ་གྱིས་གནོན་པར་ཡང་འགྱུར་རོ། །ཆོས་བཞི་གང་ཞེན། འདི་ལྟ་སྟེ། རྣམ་པར་སུན་འབྱིན་པ་ཀུན་ཏུ་སྤྱོད་པ་དང། གཉེན་པོ་ཀུན་ཏུ་སྤྱོད་པ་དང། ཉེས་བ་ལས་སླར་ལྡོག་པའི་སྟོབས་དང། རྟེན་
གྱི་སྟོབས་སོ། །ཞེས་གསུངས་པའི་ཕྱིར། རྟེན་གྱི་སྟོབས་ནི་སྐབས་འདིར་སྐྱབས་སུ་འགྲོ་བ་དང། བྱང་ཆུབ་ཀྱི་སེམས་བསྒོམ་པ་གཉིས་ཡིན་ལ། སྐྱབས་འགྲོ་ནི། ངག་ཏུ་སངས་རྒྱས་ཆོས་དང་དགེ་འདུན་ལ། །ཞེས་སོགས་

[070A]༄༅། །བརྗོད། ཡིད་ཀྱིས་རང་འཁོར་བའི་སྡུག་བསྔལ་གྱིས་འཇིགས་པ་དང། འདིར་བསྟན་སྐྱབས་ཡུལ་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པའི་སྒོ་ནས་དེ་དག་ལ་རེ་ལྟོས་འཆལ་བའོ། །སེམས་
བསྐྱེད་ནི། ངག་ཏུ། སེམས་ཅན་ཀུན་གྱི་དོན་གྱི་ཕྱིར། །ཞེས་སོགས་དང། ཡིད་ཀྱི་སེམས་ཅན་གྱི་དོན་དུ་ཧེ་རུ་ཀའི་གོ་འཕང་ཐོབ་པར་འདོད་པ་བསྐྱེད་པའོ། །རྣམ་པར་བསུན་འབྱིན་པའི་སྟོབས་ནི། སྔར་བྱས་ཀྱི་སྡིག་པ་ལ་འགྱོད་པ་
ཡིན་ལ། དེ་སྐྱེད་པ་ལ་སྡིག་པའི་རྣམ་སྨིན་གྱི་འབྲས་བུ་གསུམ་བསྒོམ་དགོས་ཏེ། སྤྱོད་འཇུག་ལས། མི་དགེ་བ་ལས་སྡུག་བསྔལ་འབྱུང། །དེ་ལས་ཇི་ལྟར་ངེས་ཐར་ཞེས། །ཉིན་མཚན་ཀུན་ཏུ་བདག་གིས་ནི། །འདི་ཉིད་འབའ་
ཞིག་བསམ་བའི་རིགས། །ཞེས་གསུངས་པའི་ཕྱིར། ཉེས་བ་ལས་སླར་ལྡོག་པའི་སྟོབས་ནི། མི་དགེ་བ་བཅུ་ལ་སོགས་པའི་ཁ་ན་མ་ཐོ་བ་རྣམས་ལ་ཀུན་སློང་ཙམ་ཡང་མི་རྒྱུ་བའི་སྔོམ་སེམས་མང་དུ་བྱེད་པ་ཡིན་ལ། ངེས་ནི་
སྒོ་གསུམ་གྱི་སྡིག་པ་རང་གིས་བྱས་པ་དང། བྱེད་དུ་བཅུག་པ་དང། བྱས་པ་ལ་རྗེས་སུ་ཡི་རང་བྱས་པ་ཐམས་ཅད་འཇོམས་པར་ཉི་མའི་སྙིང་པོ་ལས་གསུངས་སོ། །གཉེན་པོ་ཀུན་ཏུ་སྤྱོད་པའི་སྟོབས་ལ། བསླབ་བཏུས་སུ་
དྲུག་གསུངས་པའི་སྐབས་འདིར་བཟླས་པ་ལ་བརྟེན་པ་ཡིན་ལ། ང་ལ་སྙིང་པོ་རྒྱན་དུ། སངས་རྒྱས་ཀུན་གྱི་སྐུ་གཅིག་པོ། །པད་དཀར་ཟླ་བའི་དབུས་གནས་ཤིང། །རྡོ་རྗེ་དྲིལ་བུས་རྒྱན་སྤྲས་པའི། །རྡོ་རྗེ་སེམས་དཔའ་

[070B] །ཡི་གེ་བརྒྱ་པ་ཆོ་ག་བཞིན། །ཞེས་སྟོབས་བཞི་དང་རྡོ་རྗེ་སེམས་དཔའ་བསྒོམ་པ་སྦྲེལ་ནས་བཟླ་བར་གསུངས་པས། དེ་ལ་གཉིས། རྡོ་རྗེ་སེམས་དཔའ་ཡབ་ཡུམ་བསྒོམ་ཚུལ། བཟླས་བརྗོད་ཇི་ལྟར་བྱ་
ཚུལ་ལོ། །དང་པོ་ནི། རང་གི་སྤྱི་བོར་ཞེས་པ་ནས། ཐུགས་ཀར་ཟླ་བའི་སྟེང་དུ་ཧཱུཾ་གི་ཐ་མར་ཡི་གེ་བརྒྱ་པའི་སྔགས་ཀྱིས་བསྐོར་བར་འགྱུར། ཞེས་པའི་བར་ལྷན་ཐབས་སུ་གསུངས་པ་ལྟར་བསྒོམ་པའོ། །གཉིས་པ་ནི། སྤྱི་བོའི་རྡོ་རྗེ་
སེམས་དཔའ་ལ་དམིགས་ཏེ། བཅོམ་ལྡན་འདས་ཞེས་སོགས་ཀྱིས་གསོལ་བ་བཏབ་པས་སྔགས་ཕྲེང་ཧཱུཾ་དང་བཅས་པ་ལས་བདུད་རྩིའི་རྒྱུན་བབས་པ། ཚངས་བུག་ནས་ཞུགས་ལུས་གང། སྒོ་གསུམ་གྱི་སྡིག་སྒྲིབ་དག་པར་བསྒོམས་
ཏེ་བཟླ་ཞིང། མཐར་སྐྱབས་འགྲོ་བྱས་ལ་རྡོ་རྗེ་སེམས་དཔའ་ཡབ་ཡུམ་རང་ལ་བསྟིམ་མོ། །ཡི་གེ་བརྒྱ་པའི་དོན་ནི་ཨོཾ་གྱི་ཨ་ཨུ་མ་གསུམ་གྱིས་རྡོ་རྗེ་གསུམ་མཚོན། བཛྲ་ཧེ་རུ་ཀ་ནས་པཱ་ལ་ཡ་ཞེས་པའི་བར་གྱིས། རྡོ་རྗེ་ཧེ་རུ་ཀ་དམ་ཚིག་
བཞིན་དུ་རྗེས་སུ་སྐྱོར། ཞེས་པའོ། ཧེ་རུ་ཀ་ཞེས་པ་ནས། ཏི་ཥྛ་ཁ་ཞེས་པའི་བར་ནི། ཧེ་རུ་ཀ་ཉེ་བར་མནོས་ཞེས་པའོ། །དྲྀ་ཌྷོ་སོགས་བཞིས། བདག་ལ་བརྟན་པའི་རང་བཞིན་དུ་མཛོད། མཛེས་པའི་རང་བཞིན་དུ་མཛོད། དགའ་བའི་
རང་བཞིན་དུ་མཛོད། འཆགས་པའི་རང་བཞིན་དུ་མཛོད། སརྦ་སིདྡྷི་སོགས་གསུམ་གྱིས་དངོས་གྲུབ་ཐམས་ཅད་བདག་ལ་སྩོལ། ལས་ཐམས་ཅད་བདག་ལ་སྩོལ། སྙིང་ཁའི་དཔལ་དུ་གནས་པར་མཛོད། ཧཱུཾ་དང་ཧོ་བཞིས་ཡེ་ཤེས་ལྔ་

[071A]༄༅། །མཚོན། ཧོས་ཡེ་ཤེས་ལྔ་དང་རང་གི་སེམས་དབྱེར་མེད་པ་མཚོན། བྷ་ག་ཝན་ནས་སཏའི་བར་ནི། བཅོམ་ལྡན་འདས་ཧེ་རུ་ཀ་བདག་མ་བཏང། ཧེ་རུ་ཀའི་རང་བཞིན་གྱི་དཾ་ཚིག་སེམས་དཔའ་ཆེན་པོ། ཨཱཾ་
ནི་སྡིག་པའི་འཁོར་གསུམ་གྱི་རང་བཞིན་རྣམ་པར་དག་པ་མཚོན། ཧཱུཾ་དང་ཕཊ་ནི་ཉོན་མོངས་དང་སྤང་བྱ་དག་པ་མཚོན། གཉིས་པ་ནི། སྟོབས་བཞི་ཚང་བའི་སྒོ་ནས་ཉི་མ་རེ་རེ་བཞིན་ཡིག་བརྒྱ་ཉི་ཤུ་རྩ་རེ་བཟླས་ན། ཁ་ན་མ་ཐོ་བ་
རྣམས་འཕེལ་བར་མི་འགྱུར་ཞིང། འབུམ་ཕྲག་གཅིག་ཏུ་བཟླས་ན་དག་པར་འགྱུར་ཏེ། སྙིང་པོ་རྒྱན་ལས། ཉི་ཤུ་རྩ་ནི་རེ་རེ་བཟླས། ཞེས་སོགས་གསུངས་པའི་ཕྱིར། སྡིག་པ་དག་པའི་མཚན་མ་ནི། རྨི་ལམ་དུ་ཟས་ངན་སྐྱུག་པ་དང་
ཞོ་དང་འོ་མ་འཐུང་བ་དང་སྐྱུག་པ་སོགས་དང། ཆོས་ཉན་པའི་བར་སྨིས་པ་རྣམས་ཡིན་པར་སྐུལ་བྱེད་ཀྱི་གཟུངས་ལས་གསུངས་སོ། །གཉིས་པ་ལ་ལྔ། བསྐྱེད་རིམ་སྲིད་པ་སྐྱེ་འཆི་བར་དོ་ལྟར་བསྒོམ་པའི་རྒྱུད་དང་རྒྱ་གཞུང་གི་
ཁུངས་བཤད་པ། འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན། སྐྱེས་ནས་མྱོང་འགྱུར་གྱི་ལས་བཟང་པོ་གསོག་པ་དང་མཐུན་པར་ཚོགས་ཞིང་ལ་བསོད་ནམས་ཀྱི་ཚོགས་བསགས་པ། ལས་བསགས་པའི་མཐར་
རིམ་གྱིས་འཆི་བ་འོད་གསལ་མྱོང་བ་དང་མཐུན་པར་འཆི་བ་ཆོས་སྐུར་འཁྱེར་བའི་ལམ་འཁྱེར་བཤད་བ། ཤི་ནས་བར་ངོ་འགྲུབ་པ་དང་ཆོས་མཐུན་པར་བར་དོ་ལོངས་སྐུར་འཁྱེར་བའི་ལམ་འཁྱེར་བཤད་པ། འགལ་རྐྱེན་འགོག་

[071B] དང་པོ་ནི། ཕ་རོལ་ཏུ་ཕྱིན་པའི་ཐེག་པ་ལས། སེམས་བསྐྱེད་ནས་སྤྱོད་པ་ཕ་རོལ་ཏུ་ཕྱིན་པ་དྲུག་ལ་སློབ་ཚུལ་མ་གཏོགས། སངས་རྒྱས་ཀྱི་ཞིང་ལུས་ལོངས་སྦྱོང་འཁོར་སོགས་ལ། ད་ལྟ་ནས་ང་རྒྱལ་
འཇོག་པ་དང། སྲིད་པ་སྐྱེ་འཆི་རིམ་པ་དང་མཐུན་པར་ལམ་བསྒོམ་པ་མེད་པས། རང་ལམ་ལ་བརྟེན་ནས་འཚང་རྒྱབ་མེད་ལ། རྒྱུད་སྡེ་འོག་མ་གསུམ་ལའང་དང་པོ་གཉིས་ཡོད་ཀྱང་ཕྱི་མ་མེད་པས། དེ་གསུམ་ལའང་རང་ལམ་
ལ་བརྟེན་ནས་འཚང་རྒྱ་བ་མེད། རྣལ་འབྱོར་བླ་མེད་ལ་དེ་གསུམ་ཀ་ཡོད་པས། རང་ལམ་ལ་བརྟེན་ནས་འཚང་རྒྱབ་ཡོད་ངོ། །འོན་སྲིད་པ་སྐྱེ་འཆིའི་རིམ་པ་དང་མཐུན་པར་ལམ་བསྒོམ་པ་དེ། བདེ་མཆོག་གི་རྩ་བཤད་ཀྱི་རྒྱུད་ཐམས་ཅད་
དང༑ ༑རྒྱ་གཞུང་ཐམས་ཅད་ལས་དངོས་སུ་གསུངས་སམ་ཞེ་ན། སྡོམ་འབྱུང་དང་མན་ངག་སྙེ་མ་ལས་དངོས་སུ་གསུང་པ་མ་གཏོགས། རྩ་བཤད་ཀྱི་རྒྱུད་གཞན་དང། རྒྱ་གཞུང་གཞན་ལས་དངོས་སུ་མ་གསུངས་སོ། །སྡོམ་འབྱུང་
ལས་དེ་དངོས་སུ་གསུངས་ཏེ། ལེའུ་དང་པོར་བསྐྱེད་རིམ་ཞུས་པའི་ལན་དུ། ལེའུ་གཉིས་པར་སྒྱུམ་ལྟ་བུའི་ཏིང་ངེ་འཛིན་མ་རྙེད་པར་ལས་ཉོན་གྱིས་སྐྱེ་འཆི་བྱེད་པ་དང། ཤི་ནས་བར་དོར་གནས་པ་དང། བར་ངོ་ཕ་མའི་ཀུན་སྦྱོར་
ལས་མངལ་དུ་ལེན་པ་དང། མངལ་ནས་ཕྱི་རོལ་དུ་བཙས་ཚུལ་གསུངས་པའི་རྗེས་སུ་སྲིད་པ་སྐྱེ་བའི་རིམ་པ་ཤེས་པས། རྫོགས་པའི་སངས་རྒྱས་ཐོབ་བྱའི་ཕྱིར། །དེ་ནི་ཕུང་པོ་ཡོངས་མཁྱེན་པའི། །དེ་ཉིད་གསུངས་པ་རྣམས་

[072A]༄༅། །ཀྱིས་བཤད། །ཞེས་པས་གོང་དུ་སྲིད་པ་སྐྱེ་འཆིའི་རིམ་པ་གསུངས་པ་དེ། དེ་དང་རྣམ་པ་མཐུན་པར་ལམ་བསྒོམ་པ་རྣམས་ཀྱིས་སངས་རྒྱས་ཐོབ་ཕྱིར་དུ་གསུང་བར་བཤད་པའི་ཕྱིར། མན་ངག་སྙེ་མ་ལས་ཀྱང་
དེ་དངོས་སུ་གསུངས་ཏེ། དེ་ཉིད་ལས་སྲིད་པ་བར་ངོའི་གནས་སྐབས་དང་འདྲ་བར། ཁ་ཅིག་ཏུ་ཧོ་ཡིག་གཉིས་ཀྱི་བར་དུ་ཚུད་པའི་ས་བོན་གྱི་གནས་སྐབས་བསམ། ཡི་གེ་གསུམ་གྱི་གནས་སྐབས་སམ། ཁ་ཅིག་ཏུ་ནི་ནཱ་དའི་གནས་སྐབས་
ཙམ་སྟེ། ཞེས་པའི་གཞུང་གིས་བར་ངོ་སྤྱོད་བྱེད་ཀྱི་ལམ་རྣམས་པར་ངོ་དང་འདྲ་བར་དངོས་སུ་བསྟན་པས། སྐྱེ་བ་སྤྲུལ་སྐུར་འཁྱེར་བའི་ལམ་དང། འཆི་བ་ཆོས་སྐུར་འཁྱེར་བའི་ལམ་གཉིས་དེ་དང་འདྲ་བར་གོ་ནུས་པའི་ཕྱིར། གཉིས་པ་ལ་
ཚོགས་ཞིང་གསལ་གདབ་པ་དང། དེ་ལ་ཚོགས་གསོག་ཚུལ་གཉིས། དང་པོ་ནི། ཚོགས་ཞིང་གང་གིས་སྤྱན་འདྲེན་ན། རང་ཧེ་རུ་ཀའི་ང་རྒྱལ་གྱིས་སྤྱན་འདྲེན། གང་ནས་སྤྱན་འདྲེན་ན། འོག་མིན་ནས་སྤྱན་འདྲེན། གང་འདྲེན་ན་བླ་མ་དང་དཀྱིལ་
འཁོར་པ་སངས་རྒྱས་བྱང་སེམས་ཁྲོ་བོ་རྣམས་སོ། །གང་གི་རྣམ་པར་ན། བླ་མ་རྡོ་རྗེ་འཆང་དང། གཞན་རྣམས་རང་རང་གི་རྣམ་པར་རོ། །གང་དུ་ན་མདུན་གྱི་ན་མཁར་སྤྱན་འདྲེན་པའོ། །གཉིས་པ་ནི། གང་གི་དྲིན་ཞེས་པ་ནས། གུས་ཕྱག་འཚལ་
ཞེས་པའི་བར་བརྗོད་ལ། བླ་མ་དང་དཀྱིལ་འཁོར་པ་ལ་ཕྱག་བྱས། ཨོཾ་ཨ་རྒྷཾ་ཞེས་པ་ནས། བདེ་བ་ཆེན་པོ་ཉམས་སུ་མྱོང་བར་གྱུར་ཞེས་པའི་བར་བརྗོད་ལ། ཆུ་གཉིས་ཉེར་སྤྱོད་རོལ་མོ་དང། རིག་མ་བཅུ་དྲུག་བདུད་རྩི་ལྔ། གསང་བ་སྙོམས་

[072B] དཀོན་མཆོག་གསུམ་ལ་ཞེས་པ་ནས། ཉོན་མོངས་དང་བྲལ་བར་གྱུར་ཅིག་ཅེས་པའི་བར་བརྗོད་ལ། སྐྱབས་འགྲོ་སྡིག་བཤགས་ཡི་རང། སྨོན་འཇུག་གི་སེམས་བསྐྱེད་པ། ཆོས་འཁོར་སྐོར་བར་བསྐུལ་བ་
མྱ་ངན་ལས་མི་འདའ་བར་གསོལ་བ། ལུས་འབུལ་བ། ཚང་མེད་བསྒོམ་པའི་བར་རྒྱུད་དང་འདྲེས་ངེས་པར་བྱ་ཞིང། མཐར་ཚོགས་ཞིང་ལ་བྱིན་གྱིས་བརླབ་པར་གསོལ་བ་གདབ་ལ་ཡིག་བརྒྱ་བརྗོད་ལ། སྨིན་མཚམས་ནས་ཞུགས་ལ་
བྱིན་གྱིས་བརླབ་པར་བསམ་མོ། །ཚོགས་ཞིང་ལ་ཚོགས་གསོག་པ་འདི་ནི་འཛམ་བུ་གླིང་པའི་མི། ཚེ་ཕྱི་མ་མིར་སྐྱེ་བའི་ལས་བཟང་པོ་གསོག་པ་དང་རྣམ་པ་མཐུན་པའི་ཕྱིར། འོག་ནས་འབྱུང་བའི་ལམ་རྣམས་འདོད་པ་བཞིན་རྒྱུད་ལ་སྐྱེ་
བ་ལ། ཚོགས་བསགས་པ་ཅིག་དགོས་པས་དེ་བསྒྲུབ་པའི་ཕྱིར་དུ་ཡིན་ནོ། །གསུམ་པ་ནི། ངག་ཉུ་སྭ་བྷ་ཝ་སོགས་བརྗོད་ལ། ཆོས་ཐམས་ཅད་རང་ངོས་ནས་མེད་པར་ངེས་པ་དང། ཐ་སྙད་དུ་བྱ་བ་བྱེད་ནུས་སུ་སྣང་ངོར་སྣད་པ་གཉིས་དུས་
གཅིག་ཏུ་ཚོགས་ནས་བསྒོམ་པའི་སྣང་བཅས་ཀྱི་སྟོང་ཉིད་བསྒོམ། དེ་ནས་བརྟན་གཡོ་དང་རང་འོད་གསལ་དུ་ཞུ་ནས་ཧཱུཾ་ཡིག་ལ་བསྡུ། ཧཱུཾ་ཡིག་ཀྱང་རིམ་གྱིས་བསྡུས་ནས། ནཱ་ད་ཡང་མི་དམིགས་པར་བསྒོམ། དེ་ནས་ལྟ་ཐོག་ཏུ་བཞག་ལ་བདེ་
སྟོང་དབྱེར་མི་ཕྱེད་པའི་སྣང་མེད་ཀྱི་སྟོང་ཉིད་བསྒོམ་ཞིང། དེ་ལ་ང་རྒྱལ་འཇོག་ལ། ངག་ཏུ་ཨོཾ་ཤཱུ་ནྱ་ཏ་སོགས་བརྗོད་དོ། །འདི་གཞིལ་སྦྱར་ན། བརྟན་གཡོ་གཉིས་བསྡུད་པ་ནི། འཆི་དུས་སུ་ཐོག་མར་སྣོད་བཅུད་ཀྱི་སྣང་བ་ནུབ་པ་དང་རྣམ་

[073A]༄༅། །པྡ་མཐུན། དེ་རྗེས་རང་ཉིད་ཀྱི་སྣང་བ་ཧཱུཾ་ཡིག་ལ་བསྡུད་པ་ནི། ལུས་ཀྱི་དྲོང་དང་རླུང་རྣམས་སྙིང་ཁར་ཁར་བསྡུད་པ་དང་རྣམ་པ་མཐུན། ཧཱུཾ་ཡིག་གི་བསྡུད་རིམ་བསྒོམ་པ་ནི། ཀུན་རྟོག་རྣམས་ཐིམ་རྗེས་སྟོང་པ་
དང་པོ་གསུམ། སྔ་མ་སྡམ་ཕྱི་མ་ཕྱི་མ་ལ་ཐིམ་པ་དང་རྣམ་པ་མཐུན། སྣང་མེད་ཀྱི་སྟོང་ཉིད་བསྒོམ་པ་ནི། འཆི་བ་འོད་གསལ་དང་རྣམ་པ་མཐུན་ཞིང། དེ་རྣམས་སྤྱོད་བར་བྱེད་པ་ཡིན་ནོ། །རྫོགས་རིམ་ལ་སྦྱར་ན། ལུས་ལ་གནད་དུ་
བསྣུན་པ་ལ་བརྟེན་ནས། ལམ་དུས་ཀྱི་སྣང་བ་གསུམ་རིམ་གྱིས་ཤར་ནས། དཔེ་དོན་གྱི་འོད་གསལ་འགྲུབ་པ་དང་རྣམ་པ་མཐུན་ཞིང། དེས་རྒྱུད་སྨིན་པར་བྱེད། འབྲས་བུ་ལ་སྤྱར་ན། འབྲས་དུས་ཀྱི་ཆོས་སྐུ་དང་རྣམ་པ་མཐུན་ཞིང་
དེ་འགྲུབ་པའི་ལག་རྗེས་འཇོག་པར་བྱེད་དོ། །དེ་ལྟར་ན་ཆོས་ཐམས་ཅད་ངོ་བོ་ཉིད་ཀྱིས་གྲུབ་ས་མེད་ལ། ཞེས་པ་ནས། ན་མཁའ་དྲི་མ་མེད་པ་ལྟ་བུའི་འོད་གསལ་དུ་གྱུར་ཞེས་པའི་བར་བསྒོམ་པ་ལ། འཆི་བ་ཆོས་སྐུར་འཁྱེར་བའི་ལམ་
འཁྱེར་ཞེས་བྱའོ། །བཞི་པ་ནི། དེ་ལྟ་བུའི་འོད་གསལ་གྱི་ངང་ལས། རང་གི་སེམས་ཉིད་ནམ་མཁར་རང་གིས་ཐོབ་བྱའི་ལོངས་སྐུ་ཡིན་པ་ལ། རྣམ་པ་ནཱ་ད་ཤིན་ཏུ་ཕྲ་བ། དཀར་ལ་དམར་བའི་མདངས་ཆགས་པ་གསལ་བཏབ་ལ། དེ་ལ་ང་རྒྱལ་
འཇོག་པར་བྱེད་དོ། །འདི་གཞི་ལ་སྦྱར་ན། མཉམ་གཞག་ལས་ཆོས་གཞན་གྱིས་བར་མ་ཆོད་བར་ནཱ་དར་ལྡང་བ་ནི་འཆི་བ་འོད་གསལ་ལས་ཆོས་གཞན་གྱིས་བར་མ་ཆོད་པར། བར་ངོའི་ལུས་སུ་ལྡང་བ་དང་རྣམ་པ་མཐུན་

[073B] བར་དོ་དེ་ཤིན་ཏུ་ཕྲ་བའི་རླུང་སེམས་ལས་གྲུབ་པས། ལུས་ཕྲ་བ་དང་རྣམ་པ་མཐུན། ནཱ་ད་དེ་དཀར་ལ་དམར་བའི་མདངས་ཅན་དུ་བསྒོམ་པ་ནི། ཆགས་པས་བརྒྱལ་བ་དང་རྣམ་པ་མཐུན། ནཱ་ད་དེ་གསུམ་འཁྱོག་
པར་བསྒོམ་པ་ནི། བར་དོའི་ལུས་དག་ཡིད་གསུམ་མཚོན། རྫོགས་རིམ་ལ་སྦྱར་ན། མཉམ་གཞག་ལས་གཞན་གྱིས་བར་མ་ཆོད་པར་ནཱ་དར་ལྡང་བ་ནི། དཔེ་དོན་གྱི་འོད་གསལ་ལས་ཆོས་གཞན་གྱིས་བར་མ་ཆོད་པར། དག་མ་
དག་གི་སྒྱུ་ལུས་ལྡང་བ་དང་རྣམ་པ་མཐུན། དཀར་ལ་དམར་བའི་མདངས་ཆགས་པ་ནི། སྒྱུ་ལུས་པ་དེ་བདེ་བ་ཆེན་པོས་མྱོས་པ་དང་མཐུ་ནོ། །འབྲས་བུ་ལ་སྦྱར་ན། སྟོང་པའི་དང་ལས་གཞན་གྱིས་བར་མ་ཆོད་པར་ནཱ་དར་ལྡང་བ་ནི་
ཡེ་ཤེས་ཆོས་ཀྱི་སྐུ་ལས་ཆོས་གཞན་གྱིས་བར་མ་ཆོད་པར་ལོངས་སྤྱོད་རྫོགས་པའི་སྐུར་ལྡང་བ་དང་རྣམ་པ་མཐུན། ནཱ་ད་ཕྲ་བར་བསྒོམ་པ་ནི། ལོངས་སྤྱོད་རྫོགས་པའི་སྐུ་དེ་ཕྲ་བ་དང་རྣམ་པ་འཐུན། གསུམ་འཁྱོག་ཏུ་བསྒོམ་པ་ནི་
ལོངས་སྤྱོད་རྫོགས་པའི་སྐུ་གསུམ་དང་རྣམ་པ་མཐུན། དཀར་ལ་དམར་བའི་མདངས་ཆགས་པར་བསྒོམ་པ་ནི། སྐུ་དེ་དང་བདེ་བ་ཆེན་པོ་གཉིས་ཆོས་མཐུན་ཞིང། དེ་རྣམས་འགྲུབ་པའི་ལག་རྗེས་འཇོག་དེ་ལྟར་ན་དེ་ལྟར་
སྣང་བ་ཐམས་ཅད་བསྡུས་པའི་ཞེས་པ་ནས། ནམ་མཁར་གནས་པར་གྱུར་ཞེས་པའི་བར་བསྒོམ་པ་ལ་བར་དོ་ལོངས་སྐུར་འཁྱེར་བའི་ལམ་འཁྱེར་ཞེས་བྱའོ། །ལྔ་པ་ནི། ནཱ་ད་ལས་མར་མེ་གཅིག་ལས་གཉིས་ཆད་ཀྱི་ཚུལ་གྱིས་ཧེ་རུ་

[074A]༄༅། །ཀ་ཞལ་བཞི་ཕྱག་བཅུ་གཉིས་པའི་རྣམ་པར་ཆད་པའི་ཞལ་བཞི་ནས་སྔགས་ཚན་བཞི་བརྗོད་པས། ཕྱོགས་བཞིར་སྔགས་ཀྱི་གཟུགས་འོད་ཟེར་དང་བཅས་པ་བཞིར་གྱུར་པ་ལས་གྲུབ་པའི་
སྣ་ཚོགས་རྡོ་རྗེའི་རྭ་བ་གྲུ་བཞི་པ། ཚངས་པའི་འཇིག་རྟེན་ནས་འོག་གཞི་དབང་ཆེན་གསེར་གྱིས་གཞིལ་ཐུག་པ་རྒྱར་ཇི་ཙམ་འདོད་པ་དང། དེ་གྲུབ་པ་དང་དུས་མཉམ་དུ་སྣ་ཚོགས་རྡོ་རྗེའི་ལྟེ་བའི་ཧཱུཾ་གི་འོད་ཟེར་ལས་གྲུབ་པའི་ཕྱི་རོལ་
དུ༑ ༑རྡོ་རྗེ་རྩེ་ལྔ་པའི་རྣམ་པ་ཅན་གྱི་མདའི་དྲ་བ་དང། རྭ་བའི་སྟེང་དུ་རྡོ་རྗེའི་གུར་དང། དེ་གཉིས་ཀྱི་བར་དུ་རྡོ་རྗེའི་བླ་བྲེ་རྣམས་བར་མཚམས་མེད་པ་དང། རྭ་བའི་ཕྱི་རོལ་ཏུ་ཡེ་ཤེས་ཀྱི་མེ་གཡོན་བསྐོར་དུ་འཁོར་བའི་མེ་རི་རྣམས་
བསྒོམ་ཞིང། ཨོཾ་མེ་དེ་ནི་ཞེས་སོགས་སྔགས་ཚན་དྲུག་གི་བསྲུང་འཁོར་དེ་རྣམས་ནུས་ལྡན་དུ་བྱིན་གྱིས་བརླབ། ཡང་ཞལ་བཞི་ནས་སྔགས་བརྗོད་པས། བགེགས་ཐམས་ཅད་བསྐྲད་ནས་འགྲོ་བ་རྣམས་བགེགས་དང་བྲལ་བར་
བསྒོམ་པའོ། །གཉིས་པ་ཐུན་གྱི་དངོས་གཞི་ལ་ཇི་ལྟར་དུ་བྱ་བ་ལ་གཉིས། གཞལ་ཡས་ཁང་ལ་གནས་པའི་རྟེན་བསྐྱེ་དྤ། བརྟེན་པའི་རྣལ་འབྱོར་ཡན་ལག་དང་བཅས་པ་བསྒོམ་ཚུལ་ལོ། །དང་པོ་ནི། བསྲུང་འཁོར་གྱི་
དབུས་སུ་འབྱུང་བ་བཞི་རི་རབ་དང་བཅས་པ། རི་རབ་ཀྱི་སྟེང་དུ་སྣ་ཚོགས་པདྨ་ཕྱི་མཐའ་ནས་ཕྱི་མཐའི་བར་ལ་སྒོ་ཚད་བཅུ་བདུན་ཡོད་པ་དང། དེའི་སྟེང་དུ་སྣ་ཚོགས་རྡོ་རྗེ་ལྟེ་བ་གྲུ་བཞི་པ་རྭ་རྩེ་ནས་རྭ་རྩེའི་བར་ལ་སྒོ་ཚད་བཅུ་དྲུག་ཡོད་པ་

[074B] །དེ་གཞི་ལ་སྦྱར་ན། རླུང་དཀྱིལ་ནི་བར་ངོ་གང་དུ་སྐྱེ་བ་ལེན་པའི་མའི་རྐང་པ་གཞུའི་དབྱིབས་སུ་ཡོད་པ་དང་རྣམ་པ་
མཐུན། མེ་དཀྱིལ་གྱིས་དེའི་གསུམ་མདོ་གྲུ་གསུམ་དུ་ཡོང་པ་དང་རྣམ་པ་མཐུན། ཆུ་དཀྱིལ་གྱིས་དེའི་ལྟེ་བ་ཟླུམ་པོར་ཡོད་པ་དང་རྣམ་པ་མཐུན། ས་དཀྱིལ་གྱིས་དེའི་སྙིང་ཁ་གྲུ་བཞི་དང་རྣམ་པ་མཐུན། རི་རབ་ནི་དེའི་སྒལ་ཚིག་དང་རྣམ་
པ་མཐུན། སྣ་ཚོགས་པདྨ་ཆེན་པོ་ནི་དེའི་གསང་གནས་དང་རྣམ་པ་མཐུན། སྣ་ཚོགས་རྡོ་རྗེ་ནི་དེའི་པདྨར་ཕའི་རྡོ་རྗེ་ཞུགས་པ་དང་རྣམ་པ་མཐུན། སྣ་ཚོགས་པདྨ་ཆུང་དུ་དེའི་མངལ་དང་རྣམ་པ་མཐུན་ཞིང། དེ་རྣམས་སྦྱོང་བར་བྱེད་
རྫོགས་རིམ་ལ་སྦྱར་ན། རླུང་དཀྱིལ་ནས་སྣ་ཚོགས་པདྨ་ཆུང་དུའི་བར་བསྒོམ་པ་ནི། དག་མ་དག་གི་སྒྱུ་ལུས་གཉིས་གང་གི་མངལ་དུ་ལུས་རགས་པ་འཛིན་པའི་མའི་རྐང་པ་གཉིས་གཞུའི་དབྱིབས་སུ་ཡོད་པས་ནས། དེའི་མངལ་
གྱི་བར་དང་རྣམ་པ་མཐུན་ཞིང། དེ་རྣམས་ཀྱི་རྒྱུད་སྨིན་པར་བྱེད། འབྲས་བུ་ལ་སྦྱར་ན། རླུང་ནས་སྣ་ཚོགས་པདྨ་ཆུང་དུའི་བར་བསྒོམ་པ་ནི། ལོངས་སྐུ་གང་དུ་སྤྲུལ་སྐུ་འཛིན་པའི་མའི་རྐང་པ་གཉིས་གཞུའི་དབྱིབས་སུ་ཡོད་པ་ནས། དེའི་
མངལ་གྱི་བར་དང་ནམ་པ་མཐུན་ཞིང། དེ་འགྲུབ་པའི་ལག་རྗེས་འཇོག་གོ་གཉིས་པ་ལ་སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་དངོས་མངོན་བྱད་ལྔ་ལས་རྟེན་དང་བརྟེན་པར་ཧེ་རུ་ཀར་བསྐྱེད་པ། བསྐྱེད་པ་དེ་རིམ་གྱིས་གསལ་གདབ་པ་

[075A]༄༅། །ལུས་དཀྱིལ་བསྒོམ་ཞིང་ཕྱོགས་མཐུན་གྱི་ངག་པ་བརྗོད་པ། གོབ་གོ་ཞིང་ཡེ་ཤེས་པ་བཅུག་ནས་དབང་བསྐུར་བ། མཆོད་ཅིང་བསྟོད་ནས་དཀྱིལ་འཁོར་བསྒོམ་པའོ། །དང་པོ་ནི། སྣ་ཚོགས་པདྨ་ཆུང་
དུའི་དབུས་སུ་དབྱངས་གསལ་ལས་ཟླ་ཉི་ཁ་དོག་དཀར་ལ་དམར་བའི་མདངས་ཅན་བསྒོམ་ཞིང། རང་ནམ་མཁའི་ནཱ་དས་སེམས་ཅན་གྱི་དོན་དུ་ཟླ་བའི་དབུས་སུ་སྐྱེ་བ་ལེན་འདོད་ཀྱི་བསམ་པ་སྔོན་དུ་བཏང་ནས། ནཱ་ད་ཟླ་བའི་དབུས་
སུ་ཞུགས། ནཱ་ད་ལས་ཧཱུཾ་ཡིག་རིམ་གྱིས་བསྒྲུབ། ཧཱུཾ་ཡིག་ལས་ལྷ་ཚོགས་སྤྲོ་སྡུ་བྱས། སྐད་ཅིག་མའི་སྐྱེད་སྔགས་བརྗོད་ལ་ཟླ་བ་ཧཱུཾ་དང་བཅས་པ་ལས་རྟེན་དང་བརྟེན་པ་ཅིག་ཆར་གསལ་བཏབ་ལ། དེ་ལ་ང་རྒྱལ་འཇོག་
པར་བྱེད་དོ། །དེ་གཞི་ལ་སྦྱར་ན། སྣ་ཚོགས་པདྨ་ཆུང་དུའི་དབུས་སུ་ཟླ་བ་དཀར་ལ་དམར་བའི་མདངས་ཅན་བསྒོམ་པ་ནི། བར་དོ་གང་དུ་སྐྱེ་བ་ལེན་པའི་མའི་མངལ་དུ་ཕ་མའི་ཁམས་དཀར་དམར་འདྲེས་བ་དང་རྣམ་
པ་མཐུན། རང་ནམ་མཁའི་ནཱ་དས་སེམས་ཅན་གྱི་དོན་དུ་ཟླ་བའི་དབུས་སུ་འཇུག་འདོད་བསམ་པ་ནི། བར་དོ་མངལ་དུ་སྐྱེ་བ་ལེན་འདོད་དང་རྣམ་པ་མཐུན། ཟླ་བའི་དབུས་སུ་ནཱ་ད་ཞུགས་པ་ནི། བར་དོ་མངལ་དུ་སྐྱེ་བ་བླངས་པ་དང་རྣཾ་པ་
མཐུན། ནཱ་ད་ལས་ཧཱུཾ་ཡིག་རིམ་གྱིས་གྲུབ་པ་ནི། མེར་མེར་པོ་ལ་སོགས་པའི་གནས་སྐབས་ལྔ་རིམ་གྱིས་གྲུབ་པ་དང་རྣམ་པ་མཐུན། ཧཱུཾ་ལས་ལྷ་ཚོགས་སྤྲོ་སྡུ་དང། མངལ་དུ་རྩ་རོ་རྐྱང་དབུ་མ་གསུམ་དང། སྙིང་ཁའི་རྩ་བརྒྱད་

[075B] བསྐྱེད་སྔགས་བརྗོད་ཟླ་བ་ཧཱུཾ་དང་བཅས་པ་ལས། རྟེན་བརྟེན་པ་སྐད་ཅིག་གིས་གྲུབ་པ་ནི། མངལ་ནས་ཕྱི་རོལ་ཏུ་བཙས་པ་དང་རྣམ་པ་མཐུན་ཞིང། དེ་རྣམས་
སྦྱོང་བར་བྱེད། རྫོགས་རིམ་ལ་སྦྱར་ན། སྣ་ཚོགས་པདྨ་ཆུང་དུའི་དབུས་སུ་ཟླ་བ་དཀར་ལ་དམར་བའི་མདངས་ཅན་བསྒོམ་པ་ནི། དག་མ་དག་གི་སྒྱུ་མའི་སྐུ་ལུས་རགས་པ་འཛིན་པའི་མའི་མངལ་གྱི་དབུས་སུ་ཕ་མའི་ཁུ་ཁྲག་འདྲེས་པ་
དང་རྣམ་པ་མཐུན། རང་ནམ་མཁའི་ནཱ་དས་སེམས་ཅན་གྱི་དོན་དུ་ཟླ་བའི་དབུས་སུ་སྐྱེ་བ་ལེན་འདོད་ཀྱི་བསམ་པ་ནི། སྒྱུ་ལུས་པ་རྣམ་པ་གཉིས་ལུས་རགས་པ་ལེན་འདོད་ཀྱི་བསམ་པ་དང་རྣམ་པ་མཐུན། ནཱ་ད་ཟླ་བའི་དབུས་སུ་ཞུགས་པ་
ནི༑ ༑སྒྱུ་ལུས་པ་གཉིས་མངལ་དུ་སྐྱེ་བ་བླངས་པ་དང་མཐུན། ནཱ་ད་ལས་ཧཱུཾ་ཡིག་རིམ་གྱིས་གྲུབ་པ་ནི། མངལ་དུ་གནས་སྐབས་ལྔར་གྲུབ་པ་དང་རྣམ་པ་མཐུན། ཧཱུཾ་ལས་དཀྱིལ་འཁོར་གྱི་ལྷ་སྤྲོ་སྡུ་ནི། མངལ་དུ་རྩ་རོ་རྐྱང་དབུ་མ་གསུམ་
སྙིང་ཁའི་རྩ་བརྒྱད་དང། རྩ་ཉེར་བཞི་དང། དབང་པོའི་སྒོ་རྣམས་སུ་རྒྱུ་བའི་རྩ་རྣམས་ཆགས་པ་དང་རྣམ་པ་མཐུན། ཟླ་བ་དང་ཧཱུཾ་ལས་རྟེན་བརྟེན་པ་དུས་གཅིག་ཏུ་བསྐྱེད་པ་ནི། མངལ་གྱི་སྒྱུ་ལུས་པ་ཕྱི་རོལ་དུ་བཙས་པ་དང་མཐུན་
འབྲས་བུ་ལ་སྦྱར་ན། སྣ་ཚོགས་པདྨ་ཆུད་དུའི་དབུས་སུ་ཟླ་བ་དཀར་ལ་དམར་བའི་མདངས་ཅན་བསྒོམ་པ་ནི། ལོངས་སྐུ་གང་དུ་སྤྲུལ་སྐུར་སྐྱེ་བ་འཛིན་པའི་མངལ་གྱི་ཁམས་དཀར་དམར་དང་རྣམ་པ་མཐུན། རང་ནམ་མཁའི་ནཱ་དས་

[076A]༄༅། །སེམས་ཅན་གྱི་དོན་དུ་ཟླ་བའི་དབུས་སུ་སྐྱེ་བ་ལེན་འདོད་ནི། ལོངས་སྐུ་མཆོག་གི་སྤྲུལ་སྐུར་སྐྱེ་བ་ལེན་འདོད་དང་རྣམ་པ་མཐུན། ཧཱུཾ་ལས་ལྷ་ཚོགས་སྤྲོ་སྡུ་བསྒོམ་པ་ནི། མངལ་དུ་རྩ་རྣམས་ཆགས་པ་དང་
རྣམ་པ་མཐུན། ཟླ་བ་ཧཱུཾ་དང་བཅས་པ་ལས་རྟེན་བརྟེན་པ་གཅིག་ཅར་བསྐྱེད་པ་ནི། མཆོག་གི་སྤྲུལ་སྐུ་མངལ་ནས་བཙས་པ་དང་རྣམ་པ་མཐུན། དེ་རྣམས་འགྲུབ་པའི་ལག་རྗེས་འཇོག་གོ་དེ་ལྟར་བསྲུང་འཁོར་གྱི་དབུས་སུ་
ཡཾ་སྔོན་པོ་ལས་ཞེས་པ་ནས། རྟེན་བརྟེན་པར་གཅིག་ཅར་བསྐྱེད་ཕའི་བར་ལ་སྐྱེ་བ་སྤྲུལ་སྐུར་འཁྱེར་པའི་ལམ་འཁྱེར་ཞེས་བྱའོ། །སྐྱེ་བ་སྤྲུལ་སྐུར་འཁྱེར་བའི་བསྐྱེད་རིམ་གྱི་ལམ་འདི་སྟོང་ཕྱོགས་ཀྱི་རྫོགས་རིམ་ལ་
སྦྱར་ན། རླུང་དཀྱིལ་བསྒོམ་པ་ནི། རྫོགས་རིམ་བསྒོམ་པ་པོའི་རྐང་པ་གཉིས་གཞུའི་དབྱིབས་སུ་ཡོད་པ་དང་རྣམ་པ་མཐུན། དེས་དཀྱིལ་འཁོད་གཞན་གཉིས་དང་རི་རབ་ཀྱང་གོ་ནུས་པའོ། །སྣ་ཚོགས་པདྨ་ཆེན་པོ་རྫོགས་
རིམ་གྱི་གང་ལ་གནད་དུ་བསྣུན་པའི་ལུས་ཀྱི་རྩ་འཁོར་རྣམས་དང། དྷཱུ་ཏཱིའི་ཡར་སྣ་དང་མར་སྣ་དང་རྣམ་པ་མཐུན། སྣ་ཚོགས་རྡོ་རྗེ་བསྒོམ་པ། གང་ལ་གནད་དུ་བསྣུན་པས་ཡོན་ཏན་སྣ་ཚོགས་སྐྱེ་བ་རྩ་དབུ་མ་དང་རྣམ་པ་མཐུན་
།སྣ་ཚོགས་པདྨ་ཆུད་དུས་ལྷག་པར་སྙིང་ཁའི་རྩ་འཁོར་མཚོན། དེའི་དབུས་ཀྱི་ཟླ་བའི་ཁ་དོག་དམར་བའི་ཆ་ནི། རྫོགས་རིམ་གྱི་སྐབས་རྩ་འཁོར་དེ་རྣམས་སུ་གནད་དུ་བསྣུན་པས། རླུང་

[076B] གཏུམ་མོ་ཁམས་དམར་པོ་འབར་བ་དང་རྣམ་པ་མཐུན། ཟླ་བའི་ཁ་དོག་དཀར་བའི་ཆ་ནི། གཏུམ་མོ་སྦར་བས་ཁམས་དཀར་པོ་བབས་པ་དང་རྣམ་པ་མཐུན། དེ་བ་ཉིས་ཟླ་བ་གཅིག་གི་སྟེད་དུ་ཚོགས་པ་ནི། སྙིང་
ཁའི་རྩ་འཁོར་གྱི་དབུས་སུ་ཁམས་དཀར་དམར་འདུ་འཕྲོད་བྱུང་བ་དང་རྣམ་པ་མཐུན། ཟླ་བདེ་ལས་རྟེན་བརྟེན་པ་གཅིག་ཆར་བསྐྱེད་པ་ནི། ཁམས་དཀར་དམར་གྱི་འདུ་འཕྲོད་ལས་ལྷན་སྐྱེས་ཀྱི་བདེ་བ་ཆེན་པོ་དེས་དོན་གྱི་ཧེ་རུ་ཀ་འགྲུབ་པ་དང་རྣམ་
པ་མཐུན་ཞིང། དེའི་རྒྱུད་སྨིན་པར་བྱེད་དོ། །བསྐྱེད་པ་དེ་རིམ་གྱིས་གསལ་བཏབ་པ་ལ་གཉིས། རྟེན་གསལ་གདབ་པ་དང། བརྟེན་པ་གསལ་གདབ་པའོ། དད་པོ་ནི། སྣ་ཚོགས་རྡོ་རྗེའི་སྟེང་དུ་གཞལ་ཡས་ཁང་གི་རྩིག་པའི་ནང་མཐའ་ནས་ནང་
མཐའི་བར་ལ་སྒོ་ཚད་བརྒྱད་ཡོད་པ། རྩིག་པའི་ཕྱི་མཐའ་ནས་ཕྱི་མཐའི་བར་ལ་སྒོ་ཚད་བརྒྱད་དང་ཆ་ཆུང་གཉིས། རྩིག་པའི་དཔངས་ལ་ཆ་ཕྲན་བཅུ་གཉིས། ཕ་གུལ་ཆ་ཕྲན་གཅིག་དྲ་བའི་ས་ལ་ཆ་ཕྲན་གཉིས། ལྕམས་ལ་ཆ་ཕྲན་གཅིག་
སྟེ༑ ༑དཔངས་ཆ་ཕྲན་བཅུ་དྲུག་དེའི་སྟེང་དུ་མངའ་ཡབ། དེའི་སྟེང་དུ་བུམ་པ་ལས་ཐོན་པའི་རྒྱལ་མཚན་དང་བ་དན་གྱིས་མཛེས་པ། རྩིག་པའི་མཐའ་ནས་སྣམ་བུས་བསྐོར་བ་ལ་མཆོད་ལྷས་མཆོད་པ། སྒོའི་མདུན་དུ་ཆ་ཕྲན་རེས་མ་རེག་
པའི་སར་སྟེགས་བུའི་སྟེད་དུ་བུམ་པ་ལ་གནས་བའི་ཀ་བ་དང། དེའི་སྟེང་དུ་སྣམ་བུ་བཅུ་གཅིག་གི་སྟེང་དུ་ཆོས་འཁོར་གཡས་གཡོན་དུ་རི་དྭགས་དང་བཅས་པའི་རྟ་བབས། དེའི་སྟེང་དུ་ཕྱོགས་རེར་ཆ་ཕྲན་གཉིས་པའི་རྡོ་རྗེའི་རྭ་བ། དེའི་ཕྱི་

[077A]༄༅། །རོལ་ཏུ་ཕྱོགས་ཀུན་ཏུ་སྒོ་ཚད་རེའི་ཡེས་ཀྱི་མེ་དེའི་ཕྱི་རོལ་ཏུ་ཕྱོགས་ཀུན་ཏུ་སྒོ་ཚད་རེའི་བདག་མེད་མཚོན་པའི་དུར་ཁྲོད་བརྒྱད། ནད་དུ་སྣ་ཚོགས་པདྨའི་ཕྱི་མཐའ་ནས་ཕྱི་མཐའི་བར་ལ་སྒོ་ཚང་བདུན་ཡོང་
པའི་མུ་ཁྱུང་སྟེང་དུ་ཀ་བ་བརྒྱད་ཀྱིས་བཏེག་པའི་རྡོ་རྗེའི་གདུང་བཞི་དང། གདུང་ཟླུམ་གྱིས་མིག་མང་རིས་སུ་བྲིས་པའི་སྟེང་དུ་རྒྱ་ཕིགས་འདེགས་པའི་ཀ་གདུང་སྟེང་དུ་རྒྱ་ཕིགས་རྩེར་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་བརྒྱན་པ་
དབུས་སུ་སྣ་ཚོགས་པདྨ་དང་ཉི་མའི་དཀྱིལ་འཁོར་རྣམས་རྒྱས་པར་སྒྲུབ་ཐབས་ལྟར་གསལ་བཏབ་པར་བྱའོ། །གཉིས་པ་ནི། དབུས་སུ་དཔལ་ཧེ་རུ་ཀ་ཡབ་ཡུམ་རིམ་གྱིས་གསལ་འདེབས་པར་བྱེད་དེ། དེའི་མཚོན་དོན་ནི་ཡབ་ཡུམ་
ཕན་ཚུན་འཁྱུད་པ་ནི་དེས་དོན་གྱི་ཧེ་རུ་ཀའི་བདེ་བ་ཆེན་པོས་ཡུལ་སྟོང་པ་ཉིད་ལ་འཁྱུད་པ་མཚོན། བདེ་བ་དེ་ལ་ལྡོག་པས་ཕྱེ་བའི་ཡེ་ཤེས་ལྔ་ཡོད་པ་ནི། རྡོ་རྗེ་རྩེ་ལྔ་པས་མཚོན། རྣམ་ཐར་སྒོ་བཞི་རྟོགས་པ་ནི་ཞལ་བཞིས་མཚོན་
དུས་གསུམ་གྱི་ཤེས་བྱ་གཟིགས་པ་ནི་སྤྱན་གསུམ་གྱིས་མཚོན། ཐབས་ཤེས་གཉིས་པོ་དེ་མགོ་འཕྲེང་གིས་མཚོན། བདེ་བ་ཆེན་པོའི་རྒྱུར་གྱུར་པའི་བྱང་སེམས་དེ་ཁ་ཊཱཾ་གས་མཚོན། དེས་ལུས་ཐམས་ཅད་ལ་ཁྱབ་པ་ནི་མི་རུས་
ཀྱི་ཐལ་བས་མཚོན། སྣ་ཚོགས་རྡོ་རྗེས་འཕྲིན་ལས་བཞིས་སེམས་ཅན་གྱིས་དོན་བྱེད་པ་མཚོན། རལ་པའི་ཐོར་ཅོག་གིས་ཡོན་ཏན་གོང་ནས་གོང་དུ་འཕེལ་བ་མཚོན། ཐོད་སྐམ་གྱི་དབུ་རྒྱན་གྱིས་འོད་གསལ་ལས་གཟུགས་སྐུར་

[077B] བྱང་སེམས་སྤྱི་བོའི་གཡོན་ནས་འབབ་པ་ནི། ཟླ་བ་ཕྱེད་པས་མཚོན། ཕྱག་བཅུ་གཉིས་ཀྱིས་རྟེན་འབྲེལ་ཡན་ལག་བཅུ་གཉིས་ཀྱི་སྒྲིབ་པ་སྤངས་པ་མཚོན། གླང་ལྤགས་བརྒྱངས་ཏེ་འཛིན་པས་གཏི་མུག་དང་
བྲལ་བ་མཚོན། སྟག་ལྤགས་ཀྱིས་ཆགས་སོགས་དང་བྲལ་བ་མཚོན། དགྲ་སྟ་གྲི་གུག་དང་མདུང་རྩེ་གསུམ་པས་ནི། རིམ་པ་བཞིན་སྒོ་གསུམ་གྱི་སྐྱོན་ངང། མཐར་འཛིན་གྱི་རྣམ་རྟོག་བཅོད་པ་དང། ཁམས་གསུམ་གྱི་ཉོན་མོངས་འབིགས་
པ་མཚོན། ཌཱ་མ་རུས་མཆོག་ཏུ་དགའ་བའི་སྒྲས་སངས་རྒྱས་ཐམས་ཅད་བསྐུལ་བ་མཚོན། ཁྲག་གིས་བཀང་བའི་ཐོད་པས་ཐུགས་རྒྱུད་བདེ་ཆེན་གྱི་རོས་གང་བ་མཚོན། ཞགས་པས་ཐུགས་རྒྱུད་ཡང་དག་བའི་ཡེ་ཤེས་ཀྱིས་བཅིངས་པ་མཚོན་
ཚད་ས་མགོས་མི་གནས་པའི་མྱང་འདས་མཚོན། རྡོ་རྗེ་རྩེ་ལྔ་པའི་ཕྲེང་བས་ནི། ཐུགས་རྒྱུད་ཡེ་ཤེས་ལྔའི་བདག་ཉིད་ཡིན་པ་མཚོན། ཞལ་རྣམ་པར་འགྱུར་བས་ནི། ལོག་ལྟ་ཀུན་ལས་ལོག་པ་མཚོན། མཆེ་བ་བཞི་རྣམ་པར་གཙིགས་པས་
ནི༑ ༑བདུད་བཞི་འཇོམས་བ་མཚོན། ཕྱག་རྒྱ་དྲུག་གིས་ནི་ཕ་རོལ་ཏུ་ཕྱིན་པ་དྲུག་དག་པ་མཚོན། ཞབས་གཉིས་ཀྱིས་འཇིགས་བྱེད་དང་དུས་མཚན་མནན་པ་དེ། རྟག་པ་འཁོར་བའི་ཡོད་མཐའ་ངང། ཆད་པ་མྱང་འདས་ཀྱི་མེད་མཐའ་མཚོན་
དེ་མནན་པ་དེ་ལས་མི་འདའ་བ་དེས། འགྲོ་བ་རྣམས་སྟོང་པ་ཉིད་ལས་མི་འདའ་བདེ་མཚོན། གར་གྱི་ཉམས་དགུའི་སྒེག་པ་དཔའ་བ། མི་སྡུག་པ་གསུམ་ནི། སྐུ་འགྱིད་བག་དང་ལྡན་པ། ཁྲོ་གཉེར་བསྡུས་པ་དང་ཡན་ལག་རགས་པའོ། །རྒོད་པ་

[078A]༄༅། །དང་དྲག་ཤུལ་འཇིགས་སུ་རུང་བ་གསུམ་ནི་ཅུང་ཟད་བཞད་པའི་ཞལ་དང། མཆེ་བ་གཙིགས་པ་དང། ལྗགས་འདྲིལ་བ་རྣམས་སོ། །སྙིང་རྗེ་དང་རྔམ་པ་དང་ཞིབ་གསུམ་ནི། སྤྱན་ཟུར་མིག་དང། གདངས་པ་
དང༑ ༑པདྨའི་སྤྱན་དཀྱུས་དང་ལྡན་པའོ། །གསུམ་པ་ལ། ལུས་རགས་པ་རྟེན་གྱི་དཀྱིལ་འཁོར་དུ་བསྒོམ་པ་དང། ཕྲ་བ་བརྟེན་པའི་དཀྱིལ་འཁོར་དུ་བསྒོམ་པའོ། །དང་པོ་ནི། ཕྱི་དཀྱིལ་བསྒོམ་པའི་ཏིང་ངེ་འཛིན་གྱི་དམིགས་པ་གཞལ་ཡས་
ཁང་གི་ཆ་དེ་དང་དེས་ཉེར་ལེན་དང། རྐང་པ་གཉིས་བགྲད་པ་གཞུའི་དབྱིབས་སུ་ཡོད་པ་སོགས་ལུས་ཀྱི་ཆ་དེ་དང་དེར་འགྱུར་བའི་མོས་པ་བྱས་ཏེ་བསྒོམས་པས། ལྷན་ཅིག་བྱེད་རྐྱེན་བྱས་པས། དེ་ནས་བཟུད་སྟེ་ལུས་རྟེན་གྱི་དཀྱིལ་འཁོར་དུ་
བསྒོམ་པའི་ལུས་དཀྱིལ་དུ་འགྱུར་བ་ཡིན་ནོ། །དེ་ལྟར་བསྒོམས་དགོས་པ་ནི། རྫོགས་རིམ་བསྒོམས་པའི་རྡོ་རྗེའི་ལུས་ལས་རུང་དུ་བྱས་ཏེ། བྱིན་གྱིས་རློབས་པའི་ཕྱིར་དུ་ཡིན་ནོ། །གཉིས་པ་ལ་གཉིས། ལུས་དཀྱིལ་བསྒོམ་པ་དང། ཕྱོགས་
མཐུན་གྱི་དག་པ་བསྒོམས་པའོ། །དང་པོ་ནི། སྙིང་ཁའི་རྩ་འཁོར་གྱི་དབུས་ཀྱི་ཐིག་ལེ་དཀར་པོ་དཔྱིད་ཧཱུཾ་ཡིག་གི་རྣམ་པ་དེ་ཉིད་ལ་སྒྲུབ་གཞི་བྱས་ཏེ་ཧེ་རུ་ཀ་བསྒོམ། ལྟེ་བའི་གཏུམ་མོ་དམར་ཆ་སྙིང་ཁར་དྲངས་ལ། དེ་ཕག་མོ་དམར་མོར་
བསྐྱེད། སྒྲུབ་གཞི་གཉིས་དང། ཡབ་ཡུམ་གཉིས་ངོ་བོ་དབྱེར་མེད་སྙིང་ཁར་སྙོམས་པར་འཇུག་པའི་ཚུལ་དུ་བཞུགས་པར་བསྒོམ། དེ་ལྟར་རིགས་པའང་ཡིན་ཏེ། སམྦུ་ཊར། དབྱིད་དཔའ་བོ་དང་ཐིག་ལེ་བདག་མེད་མར་གསུངས་

[078B] ༑དཔྱིད་ཐིག་ལས། དེ་ཡི་དབུས་བཞུགས་དཔའ་བོ་ནི། །ཡུངས་དཀར་སྦོམ་པོའི་ཚད་ཙམ་སྟེ། །ཧཱུཾ་གི་ས་བོན་མི་ཤིགས་པ། །ཁ་བ་ལྟ་བུ་འབབ་པ་ཡིན། །བཱ་སནྟ་ཞེས་བྱ་བ་སྟེ། །ལུས་ཅན་རྣམས་ཀྱི་སྙིང་དག་འབྱེད། །རྒོད་མ་
ཁ་ནི་མེ་ཡི་གཟུགས། །ཕག་མོ་ཏི་ལ་ཀ་ཞེས་བྱ། །ལས་ཀྱི་རླུང་གིས་སྐྱོད་ནས་སུ། །ལྟེ་བའི་དཀྱིལ་འཁོར་ནས་ནི་འབར། །བཱ་སནྟ་དང་ཕྲད་པས་མ་ཉེས། །སྙོམས་པར་འཇུག་པས་ཡང་དག་བཞུགས། །ཞེས་གསུངས་པས་སོ། །སྙིང་ཁའི་
ཕྱོགས་ཀྱི་འབྱུང་བ་བཞིའི་རླུད་རྒྱུ་བའི་རྩ་འདབ་བཞི་དང་ངོ་བོ་དབྱེར་མེད་པ་ལས། མཁའ་གྲོ་མ་སོགས་བཞིར་བསྒོམ་ཞིད། མཚམས་ཀྱི་མཆོད་པ་བཞིའི་རྩ་འདབ་ལས་ཐོད་པ་བཞིར་བསྒོམ་མོ། །དེ་ནས་རང་གི་སྦྱི་བོ་ལ་སོགས་པའི་
གནས་ཉེར་བཞི། ཕྱིའི་གནས་ཉེར་བཞིའི་མིང་ཡིག་དང་པོ་ཐིག་ལེས་བརྒྱན་པ་དང་ངོ་བོ་དབྱེར་མེད་པ་ལས། རྩིབས་ཁོད་སྟོང་རྩིབས་ཤུན་དང་བཅས་པ་ཁ་དོག་ལྷ་དང་མཐུན་པ། ཕྱིའི་ཡུལ་ཉེར་བཞིའི་ངོ་བོར་བསྒོམ། སྙིང་ཁའི་རྩ་བརྒྱད་
ལས་རླུང་དང་ཁུ་ཁྲག་འབབ་པའི་རྩ་གསུམ་གསུམ་དུ་གྱེས་པ་གཉིས། གནས་ཉེར་བཞིར་སོང་བའི་རྩ་དང་རྩ་ནང་གི་ཁམས་དབྱེར་མེད་པ་ལས། དཔའ་བོ་དཔའ་མོ་ཞེ་བརྒྱད་བསྐྱེད་ལ་ལྷ་དང་རྩ་ཁམས་དོ་པོ་དབྱེར་མེད་དུ་བསྒོམ། སྙིང་ཁའི་
རྩ་བརྒྱད་ལས་བརྒྱུད་པའི་དབང་པོའི་སྒོར་གནས་པའི་རྩ་བརྒྱད་དང། ཧཱུཾ་ངོ་བོ་དབྱེར་མེད་པ་ལས་སྒོ་མཚམས་མ་བརྒྱད་བསྐྱེད་པ་ལ། རྩ་དང་ལྷ་ངོ་བོ་དབྱེར་མེད་པར་བསྒོམ་མོ། །རྩ་ཁམས་དེ་དག་ལས་ལུས་དཀྱིལ་གྱི་ལྷ་གཙོ་བོར་དེ་དག་བསྐྱེད་

[079A]༄༅། །པ་ལ་ནི། སྤྱིར་ཕྱི་དཀྱིལ་ལས་ལུས་དཀྱིལ་ཟབ་པའི་དགོས་པ་དང། ཁྱད་པར་དཔལ་འཁོར་ལོ་བདེ་མཆོག་གི་ལུས་དཀྱིལ་ཟབ་པའི་དགོས་པ་ཡོད་དོ། །དེ་དག་ཀྱང་གང་ཞེ་ན། ཕྱིའི་གནས་ཉེར་བཞིའི་ལྷ་དབང་
ཕྱུག་གི་རྟེན་དང་བརྟེན་པ་སྦྱངས་ཏེ། དབང་ཕྱུག་གི་རྟེན་དང་བརྟེན་པའི་མིང་ཅན་ཧེ་རུ་ཀའི་རྟེན་དང་བརྟེན་པའི་བཀོད་པ་མ་བསྡུས་པར་ད་ལྟའང་བཞུགས་པ་དང་རྣམ་པ་མཐུན་ཞིང། འབྲས་བུ་ལམ་བྱེད་དུ་འགྱུར་བ་དང། སྒོ་མཚམས་མ་བརྒྱད་པོའི་
སྒོར་རྩ་དེ་དག་ལས་བསྐྱེད་པས། སྒོ་དེའི་རྩ་རླུང་ཐིག་ལེ་ལས་རུང་དུ་བྱས་ནས། རྩ་དེ་དག་ནས་རྒྱུ་བའི་རླུང་དང། ཁམས་དབུ་མར་བསྡུད་པ་དང། ཁཎྜ་ཀ་བ་ལ་སོགས་པའི་ལྷ་ཞེ་བརྒྱད་གནས་ཉེར་བཞིའི་རྩ་དང་ཁམས་ལས་བསྐྱེད་པས་
རྩ་རླུང་དེ་དག་ལས་རླུང་དུ་བྱས་ཏེ། རྩ་དེ་དག་ནས་རྒྱུ་བའི་རླུང་དང་བྱད་སེམས་རྫོགས་རིམ་གྱི་སྐབས་སུ་དབུ་མར་བསྡུད་པ་དང། རྣལ་འབྱོར་མ་བཞི་དང་ཐོད་པ་བཞི་སྙིང་ཁའི་རྩ་བརྒྱད་ལ་བསྐྱེད་པས། རྩ་རླུང་དེ་དག་ལས་རུང་དུ་བྱས་ཏེ། དེ་དག་
ནས་རྒྱུ་བའི་རླུང་དང་བྱང་སེམས་རྫོགས་རིམ་གྱི་སྐབས་སུ་སྙིང་ཁའི་དྷཱུ་ཏཱིའི་ནང་དུ་བསྡུད་པའི་ནུས་པ་འཇོག་ཁྱད་པར་སྤྱི་དང་ཧེ་རུ་ཀ་ཡབ་ཡུམ་སྙིང་ཁར་བསྒོམས་པ་ལ་བརྟེན་ནས། རྫོགས་རིམ་གྱི་སྐབས་སུ་དམིགས་པ་གནད་དུ་བསྣུན་
པས། །ལྟེ་པའི་དམར་ཆ་སྙིང་ཁར་སླེབ་པ་ལས། སྤྱི་བོའི་ཁམས་དཀར་པོ་འབབ། དེ་གཉིས་སྙིང་ཁར་ཕྲད་པ་ལ་བརྟེན་ནས་དེས་དོན་གྱི་ཧེ་རུ་ཀ་སྙིང་ཁར་འཆར་བའི་ཐབས་མཁས་ཟབ་མོ་བླ་ན་མེད་པ་གཞན་ལ་མེད་པའི་ཁྱད་ཆོས་ཡིན་ནོ། །དེ་དག་

[079B] ལ་ལ་ན་དད་རས་ན་ཞེས་སོགས་ཀྱི་རྩ་རོ་རྐྱང་དབུ་མ་ལ་རྩ་བརྒྱད་དང། དེ་རེ་རེ་ལ་གསུམ་གསུམ་དུ་གྱེས་པས་ཉེར་བཞི་དང། དེ་རེ་རེ་ལ་གསུམ་གསུམ་གྱེས་པས་དོན་གཉིས་དང། དེ་རེ་རེ་
ལ་སྟོང་སྟོང་གྱེས་པས་བདུན་ཁྲི་ཉིས་སྟོང་དུ་འགྱུར་བའི་སྤྲོ་ཚུལ་གསུངས་པ་དང། སླར་ཡང་བསྡུས་ནས་འགྲོ་ན་ནི། ཞེས་སོགས་དང། གཙོ་བོ་གསུམ་པོ་སླར་ཡང་ནི། །སྦྱོར་བས་གཅིག་པ་ཉིད་དུ་འགྲོ་ཞེས་པ་རྣམས་ཀྱིས་སྟོང་སྟོང་པོ་
དོན་གཉིས་སུ་འདུ། དོན་གཉིས་ཉེར་བཞིར་འདུ། ཉེར་བཞི་བརྒྱད་དུ་འདུ། བརྒྱད་པོ་གསུམ་དུ་འདུ། གསུམ་པོ་གཅིག་ཏུ་འགྱུར་པའི་སྡུ་ཚུལ་གསུངས་པས་ལེགས་པར་བསྟན་ཅིང། རྒྱས་བར་འདོད་འཇོར་གསུད་ས་པ་ལས་རྟོགས་པར་
བྱའོ༑ ༑གཞན་ཡད་སྤྱི་བོ་ལ་སོགས་པའི་གནས་ཕྱིའི་གནས་ཉེར་བཞིར་བསྐྱེད། དེར་བསྐྱེད་པའི་ལྷ་ཞེ་བརྒྱང། ཕྱིའི་ཡུལ་ཉེར་བཞིན་བཞུགས་པའི་ལྷ་དངོས་ཡིན་པར་བསྒོམས་པས། དཔའ་བོ་དང་དཔའ་མོ་དེ་དག་གིས་
ཡིད་ལྟར་མ་གྱོགས་པའི་ཤུགས་ཀྱིས་བྱིན་གྱིས་བརློབ་ལ། བྱིན་གྱིས་བརློབ་ཚུལ་ནི། དེ་དག་གི་རིགས་ཀྱི་ཕོ་ཉ་མོ་ཡུལ་ཉེར་བཞིར་མ་ཟད། ཡུལ་གཞན་མང་པོར་གནས་པར་གསུངས་པས་སྔགས་སྐྱེས་རྣལ་འབྱོར་མདང་འདུ་
བ་དང་པོ་རང་རྙེད། དེ་ནས་ཞིང་སྐྱེས་དང་འདུ་བརྙེད། དེ་ལས་ལྷན་སྐྱེས་ཀྱིས་ཀྱང་གྲོགས་མཛད་པ་དང། རྫོགས་རིམ་པས་སྤྱོད་པ་བྱེད་པ་ན་གྲུབ་པའི་གནས་ཁྱད་པར་ཅན་དུ་འགྲོ་དགོས་ལ། དེར་བགྲོད་ནུས་པ་དང། བགྲོད་

[080A]༄༅། །ནས་གྲོགས་ཁྱད་པར་ཅན་དང་འདུ་བའི་རྒྱུར་ཡང་འགྲོ་བ་ཡིན་ནོ། །གཉིས་པ་ནི། ཡབ་ཡུམ་གྱི་གསད་གནས་ཐོག་མར་མི་དམིགས་པའི་དང་ནས། ཧཱུཾ་དང་ཨཱ་ལས་རྡོ་རྗེ་དཀར་པོ་རྩེ་ལྔ་པ་དང་
པདྨ་དམར་པོ་འདབ་མ་གསུམ་པ། བྱཱ་དམར་པོ་དང་བྱཱ་དཀར་པོ་ལས་བྱུང་བའི་ནོར་བུ་དམར་པོ་དང་ལྟེ་བ་དཀར་པོ་གཉིས་ཀྱི་རྩེ་མོར་བྱཱ་སེར་པོ་དང་བྱཱ་སེར་པོས་མཚན་པར་བསྒོམ། གསང་གནས་མི་དམིགས་པར་བསྒོམ་པས་ནི་
དེ་གཉིས་ལ་ཐ་མལ་གྱི་སྣང་ཞེན་འགོག་ས་བོན་ཧཱུཾ་དང་ཨཱ་ས་ནི་ཐབས་ཤེས་མཚོན། རྡོ་རྗེ་དཀར་པོ་རྩེ་ལྡ་པས་ནི། ཡབ་ཀྱི་གསང་གནས་ན་བྱང་སེམས་དཀར་པོས་གང་བའི་རྩ་འདབ་ལྔ། པདྨ་དམར་པོ་འདབ་མ་གསུམ་པས་ནི་
ཡུམ་གྱི་གསང་གནས་ན་བྱང་སེམས་དམར་པོས་གང་བའི་རོ་རྐྱང་དབུ་མ་གསུམ་གྱི་མར་སྣ་ཡོད་པ་མཚོན། ནོར་བུ་དམར་པོ་དང་ལྟེ་བ་དཀར་པོས་ནི་བྱང་སེམས་དཀར་པོའི་དབུས་ན་དམར་པོ་ཅུང་ཟད་ཡོད་པ་དང། བྱང་སེམས་དམར་
པོའི་དབུས་ན་དཀར་པོ་ཅུང་ཟད་ཡོད་པ་མཚོན། བྱཱ་དང་བྱ་སེར་པོས་མཚན་པ་ནི། བྱང་སེམས་ཕྱི་རོལ་དུ་འཕོ་བ་འགོག་ལ། དེ་ལ་ཐུར་སེལ་རེ་དས་དགོས་པྲ་ཁ་དོག་སེར་པོས་ཐུར་སེལ། ཡབ་ཡུམ་གྱི་གནས་བཞིར་སྔགས་འཁོར་
ཞལ་སྦྱོར་ཕན་ཚུན་འོད་ཟེར་འཁྱུད་པར་བསྒོམ་ཞིང། ངག་ཏུ་ཨོཾ་ཤྲཱི་མཧཱ་སུ་ཁ་ཞེས་བརྗོད་ལ་ཡབ་ཡུམ་སྙོམས་པར་ཞུགས། བྱང་ཆུབ་ཀྱི་སེམས་བབས་པ་རིམ་གྱིས་དགའ་བཞི་སྐྱེས་པ་མསོ་པ་ཚུན་ཆད་ཀྱིས་དྲན་པར་བྱས་སྟོང་

[080B] བདེ་སྟོང་དབྱེར་མེད་དུ་སྦྱར་བ་ལ་སྐྱང། རྟེན་དང་བརྟེན་པའི་དཀྱིལ་འཁོར་གཉིས་ཀྱང་བདེ་སྟོང་དབྱེར་མེད་དུ་ལྟ་བའི་མོས་པ་བྱས། བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་ལ་དམིགས་པ་དང་བྱེད་ལས་གྲོགས་
སོགས་ཀྱི་སྒོ་ནས་བྱང་ཕྱོགས་སོ་བདུན་དུ་ཤེས་པར་བྱས་ལ། དེ་ཉིད་ལྷ་སོ་བདུན་དུ་ཤར་བའོ་སྙམ་དུ་བསྒོམ་ཞིང། ལྷ་རྣམས་ཀྱང་སྣང་ངོར་སྣང་བ་དང་རང་བཞིན་མེད་པ་གཉིས། དུས་གཅིག་ཏུ་ཚོགས་པའི་སྒྱུ་མ་ལྟར་འཆར་བ་ལ་སློབ་
བྱད་ཕྱོགས་སོ་བདུན་ནི། དྲན་པ་ཉེར་གཞག་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྡ། བྱང་ཆུབ་ཡན་ལག་བདུན། འཕགས་ལམ་ཡན་ལག་བརྒྱད། ཡང་དག་སྤོང་བ་བཞིའི་བར་རོ། །བྱང་ཕྱོགས་སོ་བདུན་བསྒོམ་
དགོས་པ་ནི། འབྲས་བུའི་སྐབས་སུ་གཉིས་མེད་ཡེ་ཤེས་ལྷའི་འཁོར་ལོར་འཆར་བས་འབྲས་བུ་ལམ་བྱེད་དུ་འགྱུར་བ་དང། རིམ་པ་དང་པོའི་ལྷ་སྐུལ་འཇའ་ཚོན་ཙམ་དུ་ཞེན་པ་སྤོད་པ་དང། ཐེག་པ་འདི་ནས་བཤད་པའི་ལྷ་སྐུ་དང། ཕ་རོལ་ཏུ་ཕྱིན་
པའི་ཐེག་པ་ནས་བཤད་པའི་སྟོར་ཉིད་རྟོགས་པ་གཉིས་གཅིག་ཆར་ཉམས་སུ་ལེན་ཤེས་པའི་དགོས་པ་ཡོད་པའོ། །བཞི་པ་ལ་གཉིས། གོ་ཆ་བྱ་ཞིང་ཡེ་ཤེས་གཞུག་པ། དབང་བསྐུར་ནས་རྒྱས་གདབ་པའོ། །དང་པོ་ལ་གཉིས། གོ་ཆ་
བཅིངས་པ་དང། ཡེ་ཤེས་པ་གཞུག་པའོ། །དང་པོ་ནི། ཡབ་ཀྱི་ཐུགས་ཀ་ལ་སོགས་པའི་གནས་དྲུག་ཏུ་ཨོཾ་ཧ་ན་མ་ཧི་ལ་སོགས་པའི་ས་བོན་དྲུག་ལས་རྡོ་རྗེ་སེམས་དཔའ་ལ་སོགས་པའི་དཔའ་བོ་དྲུག་ཡུམ་དང་བཅས་པ་བསྐྱེད། ཡུམ་གྱི་ལྟེ་

[081A]༄༅། །བ་ལ་སོགས་པར་ས་བོན་དྲུག་ལས་རྡོ་རྗེ་ཕག་མོ་སོགས་དྲུག་ཡབ་དང་བཅས་པ་བསྐྱེད་དེ། ཡབ་ཡུམ་གྱི་གོ་བགོ་བར་བྱ་ཞིང། དེའང་གནས་གང་དུ་བཀོད་པའི་ལུས་ཀྱི་ཆ་རྣམས་དང་ངོ་བོ་དབྱེར་མེད་དུ་བསྒོམ་པར་བྱེད་པའོ། །དགོས་བཞི་
གཙོ་བོ་ཡབ་ཡུམ་དུ་བསྐྱེད་པ་ན། ཧེ་རུ་ཀ་དང་རྡོ་རྗེ་ཕག་མོར་དངོས་སུ་མོས་པར་བྱས་པ་དེ་ལས་གཞན་དུ་བགེགས་ཀྱིས་མི་བྱེད་ཅིང་གཡོ་མི་ནུས་པར་བྱེད་པ་ཡིན། དེ་ལྟར་ཡང་ལཱུ་ཨི་པའི་དཔའ་བོ་གཅིག་པའི་སྒྲུབ་ཐབས་ལས། གོ་ཆ་གཉིས་ཀྱིས་ལུས་
བཅིངས་ནས། མི་ཕྱེད་པ་དང་མི་གཡོ་བར་འགྱུར་རོ། །ཞེས་གསུངས་སོ། གཉིས་པ་ནི། གང་གིས་སྤྱན་འདྲེན་ན། རང་ཧེ་རུ་ཀའི་ང་རྒྱལ་གྱིས་སྤྱན་འདྲེན། གང་ནས་སྤྱན་དྲངས་ན། ཕྱོགས་བཅུ་ནས་འདྲེན། གང་འདྲེན་ན། དཔའ་བོ་དང་དཔའ་
མོའི་དབང་ཕྱུག་མ་ཡེ་ཤེས་ཀྱི་འཁོར་ལོ་ཞར་ལ་སློབ་དཔོན་དྲིལ་བུ་རང་གི་དགོངས་པ་ལྟར་དབང་གི་ལྷ་དང་ཕྱི་ནང་གསང་བའི་མཆོད་པའི་ལྷ་མོ་སྤྱན་འདྲེན། འདྲེན་ཚུལ་གོང་དུ་བཤད་པ་ལྟར་རོ། །གང་དུ་ན་ཐོག་མར་མདུན་གྱི་ནམ་མཁར་རོ། །འོད་ཟེར་
རང་གི་སྙིང་ཁར་བསྡུ་བ་ནི། རླུང་བསྡུ་སླ་བའི་ཕྱིར་དུ་ཡིན་ནོ། །དེ་ནས་ཧཱུཾ་གིས་ཕྱིར་འབྲང་གི་བགེགས་བསྐང། མཆོད་ཡོན་ཕུལ། སྔགས་ཚན་བཞིས་རིམ་པ་བཞིན། ཡེ་ཤེས་པ་རྣམས་རང་རང་གི་ཐད་དུ་དགུག། སོ་སོ་ལ་གཞུག་དབྱེར་མེད་དུ་
བྱས། །མི་བཞེད་བ་མེད་པར་དབྱེས་བཞིན་དུ་བཞུགས། སྐུ་གསུང་ཐུགས་བྱིན་གྱིས་བརླབ། ཨོཾ་ཡོ་ག་སོགས་ཀྱི་སྔགས་བརྗོད་ལ། དམ་ཚིག་པ་དང་ཡེ་ཤེས་པ་དབྱེར་མེད་དུ་སྦྱར་བའི་མཚོན་དོན་ཆོས་ཐམས་ཅད་ཀྱི་དེ་ཁོ་ན་ཉིད་དང། བདེ་ཆེན་དབྱེར་

[081B] དེ་ཉིད་རྟེན་བརྟན་པའི་དཀྱིལ་འཁོར་དུ་ཤར་བ་ཡིན་ཞིང། དེ་ཡང་གཙོ་བོ་ཡབ་ཡུམ་དུ་ཤར་བའི་ཆ་ཤས་སུ་མོས་པའི་སྒོ་ནས་སྐང་ཅིག་མའི་སྔགས་བརྗོད་ལ་ང་རྒྱལ་གཟུང་དགོས་པ་ནི་རང་དང་ཡེ་ཤེས་པ་ཐ་དད་པར་རྟོག་པ་འགོག་པ་
དང༑ ༑དམ་ཚིག་པ་དང་ཡེ་ཤེས་པ་དབྱེར་མེད་དུ་མོས་པ་ལ་ང་རྒྱལ་འཇོག་པ་དང། དམ་ཚིག་པ་ནུས་ལྡན་དུ་བྱ་བའི་དགོས་པ་གསུམ་ཡོད་པར་ཇོ་བོས་བཞེད་དོ། །གཉིས་པ་ནི། དབང་ལྷ་ལ་མཆོད། གསོལ་བ་བཏབ་པས་དབང་བསྐུར་དྲི་མ་དག་
རིགས་བདག་གིས་རྒྱས་གདབ་པར་བསྒོམ། དགོས་པ་རང་རྒྱུད་ཀྱི་དྲི་མ་འཁྲུད་པ་དང། རྒྱས་གདབ་པའི་དགོས་པ་ནི། དེ་ལས་མི་འདའ་བར་ཤེས་པའི་ཕྱིན་དུ་ཡིན་ནོ། ལྔ་པ་ལ་གསུམ། མཆོད་པ། བསྟོད་པ། དཀྱིལ་འཁོར་བསྒོམ་པའོ། །དང་པོ་ནི་
མཆོད་པ་བྱིན་གྱིས་བརླབ་པ་ནི། ཞབས་བསིལ་མ་གཏོགས་སྔར་དང་འདྲ། ཆུ་གསུམ་ཉེད་སྤྱོད་ལྔ། རིགས་མ་བཅུ་དྲུག་གི་དཀྱིལ་འཁོར་པ་མཆོད་པས། ཐུགས་རྒྱུད་མཉེས་པར་བྱེད་པ་ནི་ཕྱིའི་མཆོད་པ་བུམ་དབང་ལམ་བསྐྱེད་རིམ་དང་འབྲེལ་བའི་མཆོད་པའོ་
ཡང་ལྷ་མོ་དེ་དག་གིས་ཐོད་པའི་ནད་གི་བདུད་རྩིས་རྩ་རྒྱུད་ཀྱི་བླ་མ་དང་ལྷ་ལ་མཆོད་པ་དང། ཐུགས་ཀ་ནས་སྤྲོས་པའི་ལྷ་མོ་བཞིས་ཐོད་པའི་བདུད་རྩི་ལྡས་མཆོད་པ་ནི། ནང་གི་མཆོད་པ་དང། དབང་གསང་དབང། ལམ་སྒྱུ་ལུས་དང་འབྲེལ་བའི་མཆོད་པའོ། །
སྔར་ལྟར་ཡབ་ཡུམ་སྙོམས་པར་ཞུགས་ཏེ། དགའ་བཞི་བསྐྱེད་པ་ནི་གསང་མཆོད་དང། དབང་ཤེས་རབ་ཡེ་ཤེས་དང། ལམ་འོད་གསལ་དང་འབྲེལ་བའི་མཆོད་པའོ། །བདེ་བ་དེས་སྟོང་ཉིད་བསྒོམ་པའི་བདེ་སྟོང་དབྱེར་མེད་དུ་སྦྱར་བ་ནི། དེ་ཁོ་ན་ཉིད་ཀྱི་མཆོད་

[082A]༄༅། །པ་དང། དབང་བཞི་པ་དང། ལམ་ཟུང་འཇུག་དང་འབྲེལ་བའི་མཆོད་པའོ། །གཉིས་པ་ནི། ལྷ་སོ་སོའི་སྐུ་ལ་དམིགས་ནས་སྔགས་བཟླ་བ་ནི་སྔགས་མཆོད་ཡིན་ནོ། །དེ་ནས་ཡབ་ཡུམ་བྱི་རྐང་བརྒྱད་ཀྱིས་བསྟོད་
ལྷ་མོ་རྣམས་སངས་རྒྱས་ཀྱི་ཞིང་དུ་གཤེགས་པར་བསམ་མོ། །གསུམ་པ་ནི། མཐར་ཆགས་སུ་དཔྱད་བསྒོམ་བྱེད་པའི་ཚེ། སྐབས་གང་ཡིན་གྱི་དམིགས་པ་དེ་ལས་གཞན་དུ་གཡེང་བ་བཀག་ནས་བྱིང་རྒོད་དང་བྲལ་བར་བྲེང་ཆགས་སུ་བསྒོམ་
ཐ་མལ་གྱི་ཞེན་པའི་གཉེན་པོར། རྟེན་བརྟེན་པ་བསྒོམ་པ་ན། སངས་རྒྱས་ཀྱི་ཞིང་དག་པ་དང། སངས་རྒྱས་ཀྱི་སྐུ་དང་དེ་དང་དེ་དངོས་ཡིན་པའི་ང་རྒྱལ་ཤུགས་ཅན་རེ་བསྐྱེད་ལ་བསྒོམ། ཐམ་ལ་གྱི་སྣང་བའི་གཉེན་པོ་བསྒོམ་པ་ན། རིམ་ཅན་གྱི་ཚེ་
སྐབས་གང་ཡིན་བྱི་སྣང་བ་ཁྱད་པར་ཅན་རེ་རེ་གསལ་འདེབས། སྔམ་མ་གསལ་བར་དུ་ཕྱི་མ་མི་བསྒོམ་པ་དང། ཕྱི་མ་བསྒོམ་པའི་ཚེ་སྔ་མ་མ་བརྗེད་ཙམ་བྱའོ། །རྩེ་གཅིག་ཏུ་འཇོག་བསྒོམ་བྱེད་པ་བསྐྱེད་རིམ་བསྒོམ་པའི་གཙོ་བོ་ཡིན་པས། དེ་བསྒོམ་
པ་ན་དང་པོར་ཡབ་ཀྱང་ཞལ་གཅིག་ཕྱག་གཉིས་པ་གསལ་བཏབ་ལ་དེ་ལ་སེམས་གཟུང། གང་གསལ་བཏབ་པ་དེའི་སྐོར་མིན་པ་གང་ཤར་ཡང་དེའི་རྗེས་སུ་མི་འབྲང་བར་རྩ་བའི་དམིགས་པ་ལ་སེམས་གཟུང། ཆ་གཅིག་གསལ་ན་དེལ་སེམས་གཟུང་
དེ་མི་གསལ་ན་སྐུ་སྤྱི་ལ་སེམས་གཟུང། རང་ལྷ་དེའོ་སྙམ་པའི་ང་རྒྱལ་ཤུགས་ཅན་རེ་བསྐྱེད་ནས། དེ་ཁའི་དང་ལ་རྩེ་གཅིག་ཏུ་བསྒོམ་པའི་ང་རྒྱལ་བསྒོམ་པ་སྤེལ་མར་བྱ། ཞལ་གཅིག་ཕྱག་གཉིས་པ་ལྟ་བུ་ལ་ལོ་བས་པ་ན། ཞལ་ཕྱག་རྫོགས་པ་དང་

[082B] དུས་གཅིག་ཏུ་གསལ་གསལ་ལ་བསླབ། དེ་ལ་ལོ་བས་པ་ན་ལྟ་གཞན་གཅིག་དང་གཉིས་བསྣན་ཅིང། དེ་རྣམས་དུས་གཅིག་ཏུ་གསལ་བར་སྣང་བ་ལ་བསླབ་བོ། །དེ་ནས་གོ་ཆ་གཉིས་དང། གཞན་ལ་སོགས་པའི་
གསལ་སྣང་ལ་བསླབ་པོ། །ཐུན་རེལ་ང་རྒྱལ་འཕོས་པ་བརྟན་པ་དང། སྣང་བ་ཁྱད་པར་ཅན་དུ་སོང། ཡིད་ངོར་ཐ་མལ་གྱི་སྣང་བ་ལོག་པ་དང། དེ་ལ་སེམས་ཀྱི་གནས་ཆ་བརྟན་ན། རགས་པ་ལ་ལོབས་པ་ཡིན་ནོ། །ལྷ་ལ་སེམས་འཛིན་པར་བྱེད་པ་དེའི་ཚེ་
ཐོག་མར་ལྷ་སྐུ་ལ་དམིགས་པའི་ཏིང་ངེ་འཛིན་གྱི་ཕན་ཡོན་མཐོང་བའི་དད་པ་བསྐྱེད། དེ་ལ་བརྟེན་ནས་ཏིང་ངེ་འཛིན་ལ་དོན་གཉེར་གྱི་འདུན་པ་འབྱུང། དེ་ལས་ཏིང་ངེ་འཛིན་བསྒོམ་པ་སྤྲོ་བའི་བརྩོན་འགྲུས་འབྱུང། དེ་ལས་དེ་བསྒོམ་པ་ལ་ཇི་ལྟར་འདོད་འདོད་
བསྐུལ་ནུས་པའི་ཤིན་སྦྱངས་འབྱུང། དེ་ནས་དམིགས་བརྟེན་གསལ་བཏབ་ལ་དྲེན་པས་མ་ཉམས་པར་འཛིན། དེའི་ཚེ་ཏིང་ངེ་འཛིན་གྱི་དམིགས་པ་དམ་པར་མི་འཛིན་པའི་བྱིད་བ་དང། དམིགས་པ་དེ་ལ་གཞན་དུ་རྟོག་པའི་རྒོད་པ་དངོས་སུ་སྐྱེས་པ་དང་
སྐྱེ་བའི་གྲབས་བྱེད་ཙམ་ནས་རིག་པར་བྱས། འདུ་བྱེད་སེམས་པས་བྱིང་རྒོད་ཕྲ་མོའི་གཉེན་པོར་དྲན་པ་སླར་གསོས་འདེབས་དང། རགས་པའི་གཉེན་པོར་སེམས་དྭངས་པར་འགྱུར་པའི་དམིགས་པ་དང། སྐྱོ་བར་འགྱུར་བའི་དམིགས་པ་ལ་བསྐུལ་
སླར་ཡང་དམིགས་པ་ལ་དྲན་པ་གཏོད་པར་བྱེད། དེ་ལྟར་དྲན་ཤེས་བསྟེན་བྱིང་རྒོད་བཅད་པ་སོགས་བྱས་ཏེ་བསྐྱངས་པས། བྱིང་རྒོད་མེད་པའི་ཏིང་ངེ་འཛིན་སྐྱོན་མེད་ཀྱི་ཚེ། འདུ་བྱེད་སེམས་དཔའ་ལ་བྱིང་རྒོད་ཀྱི་གཉེན་པོ་མི་བསྐུལ་བར། འདུ་མི་

[083A]༄༅། །བྱེད་པའི་བཏང་སྙོམས་བསྟན་པར་བྱའོ། །ཏིང་ངེ་འཛིན་སྐྱོན་མེད་ཡང་ཡང་བསྒོམས་པ་ལས། ནམ་ཞིག་དེའི་དབང་གིས་ལུས་ཤིན་སྦྱངས་སྐྱེས་པ་ན་ཏིང་ངེ་འཛིན་དེ་གཞི་གནས་སུ་འགྱུར་བ་ཡིན་ནོ། །
བསྒོམ་ཚུལ་འདི་ནི། ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་བྱུང་བའོ། །ལེ་ལོ་དང་ནི་གང་ཟག་རྣམས། །བརྗེད་དང་བྱིང་དང་རྒོད་པ་དང། །འདུ་མི་བྱེད་དང་འདུ་བྱེད་དང། །འདི་དག་ཉེས་པ་ལྔར་འདོད་དོ། །གནས་དང་
དེ་ལ་གནས་པ་དང། །རྒྱུ་དང་འབྲས་བུ་ཉིད་དུའོ། །དམིགས་པ་བརྗེད་པར་མ་གྱུར་དང། །བྱིང་དང་རྒོད་པ་རྟོགས་པ་དང། །དེ་སྤོང་མངོན་པར་འདུ་བྱེད་བཅས། །ཞི་ཚེ་རྣལ་དུ་འཇོག་པའོ། །ཞེས་ཉེས་པ་ལྔའི་གཉེན་པོར་འདུ་བྱེད་བརྒྱད་
བསྟེན་ལ་བསྒོམ་ཚུལ་གསུངས་པའི་དོན་ཡིན་ནོ། །གསུམ་པ་ཐུན་བྱི་མཇུག་ཏུ་ཇི་ལྟར་བྱ་བ་ལ་གཉིས། བཟླས་པ་ཇི་ལྟར་བྱ་བ་དང། གཏོར་མ་ཇི་ལྟར་བྱ་བའོ། །དང་པོ་ནི། བཟླས་བྱའི་སྔགས་ལ་ཡབ་ཡུམ་གྱི་རྩ་སྔགས་སམ་ཕྲེང་སྔགས་
དང་ཡབ་ཡུམ་གྱི་སྙིང་པོ་དང་ཉེ་སྙིང། འཁོར་གྱི་སྔགས་རྒྱས་བསྡུས་གཉིས་སུ་སྒྲུབ་ཐབས་ལས་གསུངས་པ་རྣམས་སོ། །སྔགས་བཟླ་ཚུལ་ལ་ཕྲེང་བའི་རྒྱུ་ཕྲེང་ཐོག་སྐྱེད་ཆོག་རྣམས་སྒྲུབ་ཐབས་ལས་འབྱུང་བ་བཞིན་དུ་བྱས་པའི་ཕྲེང་བ་ལག་པ་
གཡོན་གྱི་མཐེབ་སྲིན་གྱིས་བཟུང། རྩ་སྔགས་གཉིས་དང་ཡབ་ཡུམ་གྱི་སྙིང་པོ་ཉེ་སྙིང་ལ་ངོ་ལེའི་བཟླས་པའི་དམིགས་པ་དང། འཁོར་གྱི་ལྷ་རྣམས་ཀྱི་སྔགས་ལ་དམ་ཚིག་གིས་བཟླས་པའི་དམིགས་པ་སྒྲུབ་ཐབས་སུ་གསུངས་པ་ལྟར་

[083B] ཧ་ཅང་སྒྲ་ཆེ་བ་དང། རིང་ཐུང་གི་ཚད་ལས་ཉམས་པ་དང། དེ་གཉིས་ལྡོག་ནས་འོད་ན་པ་སོགས་དང་བྲལ་བར་བྱ་ཞིང། མཐེ་བོད་ལྕགས་ཀྱུར་བསལ་ལྷ་དགུག་པའི་ཚུལ་
གྱིས་བཟླའོ། །རང་ཉིད་བདག་འཇུག་ལེན་པ་སོགས་ལ་སྔོན་དུ་བསྙེན་པ་གལ་ཆེ་བས། དེ་ལ་གཉིས་ལས་རྒྱས་པ་ལ་གཙོ་བོ་ཡབ་ཡུམ་གཉིས་ལ་འབུཾ་ཕྲག་གསུམ་གསུམ། འཁོར་རྣམས་ལ་ཁྲི་ཕྲག་གཉིས་རེ། ལྷ་མོ་གཞན་
བཅུ་གཉིས་ལ་སྟོང་ཕྲག་ཕྱེད་དང་དྲུག་རེ། འབྲིང་དང་བསྡུས་པ་ལ་ནི་གཙོ་བོ་ལ་འབུམ། འཁོར་ལ་ཁྲི། རྒྱས་བསྡུས་གཉིས་ཀལ་ཡེ་ཤེས་འབེབས་པའི་སྔགས་ཁྲི་ཁྲག་གཅིག་བཟླ་སྟེ། གཙོ་བོའི་སྔགས་ནི་སྙིང་པོའི་སྔགས་སུ་
གསུངས། དེས་གཞན་ཡང་མཚོན། གཉིས་པ་ནི། འཇིག་རྟེན་ལས་འདས་པ་དང། འཇིག་རྟེན་པའི་གཏོར་མ་གཉིས་བྱིན་གྱིས་བརླབ་པ་དང། གཏོར་མགྲོན་སྤྱན་འདྲེན་པ་དང། མཆོད་གཏོར་འབུལ་ཚུལ་བསྟོད་པ་དང་འདོད་དོན་ལ་
གསོལ་བ་འདེབས་ཚུལ། ལྷག་ཆང་ཁ་བཀང་ཚུལ། འཇིག་རྟེན་པ་རང་གནས་སུ་གཤེགས་པ། དཀྱིལ་འཁོར་རང་ལ་བསྡུ་ཚུལ་སྒྲུབ་ཐབས་ལས་གསུངས་བ་ལྟར་བྱའོ། །ཉེར་བསྡུ་ནི་སྒྲུབ་ཐབས་སུ་ཚུལ་གཉིས་གསུངས་པ་སྤེལ་
མར་བྱ་སྟེ། ཚུལ་རེ་རེ་ལ་རྫོགས་རིམ་གྱི་རྒྱུད་སྨིན་པའི་དགོས་པ་རེ་རེ་ཡོད་དོ། །གཉིས་ཀའི་སྐབས་སུ་གཞིའི་ཧེ་རུ་ཀ་ཡབ་ཡུམ་འོད་དུ་ཞུ་ནས། ཧཱུཾ་ཡིག་ལ་བསྡུས་པའི་ཧཱུཾ་ཡིག་ཡོངས་སུ་གྱུར་པ་ལས། ཧེ་རུ་ཀ་ཞལ་གཅིག་

[084A]༄༅། །ཕྱག་གཉིས་པར་ལྡང་ངོ། །སྒྲུབ་ཐབས་ཆེ་ཆུང་གཉིས་ཀར་ཉེར་བསྡུའི་རྗེས་སུ་རྫོགས་རིམ་བསྒོམ་པར་གསུངས་པས། སྐབས་འདིར་རྫོགས་རིམ་བསྒོམ། དེ་ནས་སྲིང་པ་གསུམ་འབར་ཞེས་སོགས་དང། ལྷ་མོ་
ཚད་མ་སོགས་དང། སེམས་ཅན་ཀུན་གྱི་དོན་གྱི་ཕྱིར་ཞེས་སོགས་དང། སློབ་དཔོན་ཤེར་འབྱུང་བ་སོགས་ཀྱིས་མཛད་པའི་སྨོན་ལམ་དང་བསྔོ་བ་སོགས་དང། ཡིག་བརྒྱ་ཅི་མང་བརྗོད་ལ་སྤྱོད་ལམ་ལ་འཇུག་པར་བྱའོ། །གཉིས་པ་ཐུན་སྔ་ཕྱིའི་
བར་དང། ཐུན་མཚམས་གཞན་ལ་ཇི་ལྟར་བྱ་བ་ལ་གཉིས། ཐུན་སྔ་ཕྱིའི་བར་དུ་ཇི་ལྟར་བྱ་བ་དང། ཐུན་མཚམས་གཞན་ལ་ཇི་ལྟར་བྱ་བའོ། །དང་པོ་ནི། སྤྱོད་ལམ་ལ་འཇུག་པ་ན། ཧེ་རུ་ཀ་གསལ་བ་ལ་གོ་ཆ་གཉིས་བགོ་སྤྱི་བོ་ལ་སོགས་
པའི་གནས་ཉེར་བཞིའི་ཉི་གདན་ལ། པུ་ཛ་ལ་སོགས་པའི་ཡི་གེ་ཉེར་བཞིར་མ་ཡིག་བྱིན་པའི་གོ་ཆ་ཆེན་པོས་ཀྱང་བསྲུང། སྔགས་ཚན་བཞིའི་ཚམས་རྔམ་གྱི་བསྲུང་བ་ཡང་བྱ། སྤྱོད་ལམ་གཞན་རྣམས་སྒྲུབ་ཐབས་ལས་ཤེས་པར་
བྱ༑ ༑ཁ་ཟས་ཀྱི་རྣལ་འབྱོར་ནི། ལག་པ་གཡས་པ་རྣམ་སྣང་གི་ངོ་བོ་ཧོ་ཡིག་ལས་སྐྱེས་པའི་འཁོར་ལོ་རྩིབས་བརྒྱད་པའི་སྟེང་དུ་ཁ་ཟས་བཞག་གཡོན་པ་སྣང་མཐའི་ངོ་བོ་ཧ་ལས་སྐྱེས་པའི་པདྨ་དམར་པོ་འདབ་མ་བརྒྱད་པས་
བཀབ། དེའི་དབུས་སུ་མི་བསྐྱོད་པའི་ངོ་བོ་ཧྲཱི་བསམ་ནས། དག་ཏུ་ཧ་ཧོ་ཧྲཱི་བརྗོད་ཅིང། ཁ་དོག་དྲི་ནུས་ཀྱིས་སྐྱོན་སྦྱངས་ཤིང་བདུད་རྩིར་གྱུར། ཧྲཱི་འི་གཡོན་དུ་ཨོཾ་དཀར་པོ། གཡས་སུ་ཨཱ་དམར་པོ། མདུན་དུ་ཧཱུཾ་སྔོན་པོ། །

[084B] ཕྱོགས་བཅུའི་སངས་རྒྱས་བྱང་སེམས་དཔའ་བོ་དང་རྣལ་འབྱོར་མ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་བདུད་རྩི་བཀུག་ནས་བསྣན་པས་མང་པོར་སྤེལ་བའོ། །དེ་ནས་ཟས་ཀྱི་ཕུད་བླ་མ་ལ་འབུལ་
དེ་ནས་སྙིང་ཁར་འཁོར་ལོའི་ལྷ་ཚོགས་འདུས་པའི་ཧཱུཾ་ཡིག་ལ་སྤྱིན་སྲེག་གི་ཚུལ་དུ་འབུལ་བའི་བསམ་པས་ཁ་ཟས་ལ་ལོངས་སྤྱོད། དེ་ལྟར་ཕུལ་བས་འཁོར་ལོ་གསུམ་གྱི་ལྷ་ལ་མཆོད་པ་དང་མཉམ་པར་སྔོམ་འབྱུང་ལས་གསུངས་སོ། །
སྦྱིན་བདག་གི་ཡོན་སྦྱོང་བ་དང། བུ་ལོན་དུ་མི་འགྱུར་བར་གང་ན་བཞི་ལས་གསུངས། གཉིས་པ་ནི། ཐུན་གཉིས་པ་དང་གསུམ་པ་ལ། རང་གི་ཐུགས་ཀའི་ཧཱུཾ་གིས་འོད་ཟེར་གྱིས་བརྟན་གཡོ་ཐམས་ཅད་སྦྱངས་ནས་འོད་དུ་གྱུར་པ་རང་ལ་བསྡུ་
རང་ཡང་སྟོང་སྨང་ནས་རིམ་གྱིས་ཐུགས་ཀའི་ཧཱུཾ་ལ་བསྡུས་པའི་ཧཱུཾ་ཡིག་ལས་རྟེན་བརྟེན་པ་གསལ་བར་དམིགས་ལ། རྟེན་བརྟེན་པའི་ལུས་དཀྱིལ་སྔར་བཞིན་དང། ཡབ་ཡུམ་སྙོམས་པར་བཞུགས་པ་ནས་བསྔོ་བ་དང་ཡིག་བརྒྱའི་བར་
རང༑ ༑ཐུན་པར་པ་རྣམས་སྔར་བཞིན་བྱེད་པ་ཙམ་གསུངས་པ་ནི། བསྐྱེད་རིམ་ལ་སེམས་ཅུང་ཞིག་ལས་རུང་དུ་སོང་བ་ལ་དགོངས་ལ། དེ་ལྟར་མིན་པས་ནི། དག་པ་གསུམ་ནས་སྦྱོར་བ་ཚོགས་བསག་སྟོང་པའི་དང་ལས་ནཱ་ད་འཇོག་པ་
མངོན་བྱང་ལྔ་བསྒོམ་པ་སོགས་འབྲེལ་བའི་སྐབས་ཁ་ཅིག་མ་གཏོགས། ལྷ་ལ་སེམས་མ་བརྟན་པར་ཚང་བར་བྱའོ། །ཐུན་ཐ་མ་མཚན་མོའི་ཐུན་ལ་ནི། ཐུན་དང་པོ་ལྟར་ཚང་བར་བྱའོ། །བསྡུད་པའི་ཚེ་ཧཱུཾ་ཡིག་ཀྱང་རིམ་གྱིས་བསྡུས་ལ་ནཱ་དའང་

[085A]༄༅། །མི་དམིགས་པའི་དང་ལ་སེམས་གཡོ་མེད་ད་བཟུང་ནས་གཉིད་ཀྱི་འོད་གསལ་འཛིན། ཐོ་རེངས་རྣལ་འབྱོར་མའི་གླུས་བསྐུལ་ནས་སད་པར་མོས། དེ་ལྟར་བསྒོམས་པའི་ཕན་ཡོན་རྫོགས་རིམ་གྱི་རྟོགས་
པ་ཡོངས་རྫོགས་སྐྱེ་བའི་རྒྱུད་སྨིན། རྫོགས་རིམ་རྫོགས་པར་སྐྱེས་ཏེ་ཚེ་འདིར་འཚང་རྒྱ་བ་དང། ཚེ་འདིར་མ་ཐོབ་ཁྱད་སྐྱེ་བ་བརྒྱུད་ནས་ཐོབ་སྟེ། ཐེག་པ་མཆོག་དང་ཆོས་འདི་སྤྱོད་པའི་རྒྱལ་པོར་སྐྱེ་བ་དང། ལས་ཀྱི་སྒྲིབ་པ་ཀུན་འདག་
པ་དང། ལམ་འདི་ལ་བསམ་བཏན་བྱེད་པ་དང། གླེགས་བཾ་ཀློག་པ་དང། ཁ་འདོན་དུ་བྱེད་པ་དང། རྒྱུད་ཀྱི་གླེགས་བཾ་བྲིས་པས་ཀྱང་མཐོ་རིས་དང། ཁྱད་པར་འཁོར་ལོས་བསྒྱུར་བ་ཐོབ་པར་གསུངས། གལ་ཏེ་གཡེང་བས་མ་གྲུབ་ན་
ལམ་འདིའི་རྣལ་འབྱོར་པ་འཇིག་རྟེན་ཕ་རོལ་ཏུ་འགྲོ་བའི་ཚེ་དཔའ་བོ་དང་ཧ་རུ་ཀ་སོགས་དང། དཔའ་མོ་ཕག་མོ་སོགས་ཀྱི་ལག་ན་མེ་ཏོག་དང། སྤོས་དང་རྒྱལ་མཚན་དང། སིལ་སྙན་སྣ་ཚོགས་ཐོགས་ཏེ། ཡིད་དུའོ་བའི་གླུའི་མཆོད་པ་
སྣ་ཚོགས་པས་བསུ་ས་ནས། ཕྱི་ནང་གི་མཁའ་སྤྱོད་དུ་འཁྲིད་པར་འགྱུར་རོ། །འདི་འདྲའི་ལམ་ལ་ཉམས་ལེན་བྱ་བ་ཡོད་པ་ཤིན་ཏུ་རྙེད་དཀའ་བ་ཤེས་པར་གྱིས་ལ། ལམ་འདི་ལ་ཐོས་བསམ་བསྒོམ་པ་ལ་འབད་པར་བྱོས་ཤིག་
འདི་ཡང་རྒྱལ་བ་དབེན་ས་བའི་གསུང་རྒྱུན་ལགས།།    ༈    །།ཐབས་ལ་མ་ནཱ་རོ་ཆོས་དྲུག་གི་ཁག་རྗེས་དངོས་གྲུབ་ཀུན་འབྱུང་བཞུགས་སོ།། །བླ་མ་རྡོ་རྗེ་འཆང་ཆེན་པོའི་ལྷ་ཚོགས་ལ་གུས་པས་ཕྱག་འཚལ་ལོ། །ཐབས་ལམ་ནཱ་རོ་

[085B] གཞི་དངོས་པོའི་གནས་ཚུལ། ལམ་བསྒྲོད་པའི་རིམ་པ། འབྲས་བུ་མངོན་དུ་བྱེད་ཚུལ་ལོ། །གཞི་དངོས་པོའི་གནས་ཚུལ་ལ། ལུས་ཀྱི་གནས་ཚུལ། སེམས་ཀྱི་གནས་ཚུལ། ལུས་སེམས་ཐུན་མོངས་པའི་གནས་
ཚུལ་ལོ། །ལུས་ཀྱི་གནས་ཚུལ་ལ། རགས་པ། ཕྲ་བ༑ ཤིན་ཏུ་ཕྲ་བ་གསུམ་ཡོད་པའི། ཕ་མའི་ཁུ་ཁྲག་ལས་གྲུབ་པའི་ཤ་རུས་རྡོས་བཅས་ཀྱི་ལུས་ནི་ལུས་རགས་པ། གནས་པ་རྩ་གཡོ་བ་རླུང། བཀོད་པ་བྱང་ཆུབ་ཀྱི་སེམས་དཀར་དམར་རྣམས་ནི་
ལུས་ཕྲ་བ། སྟོང་པ་གསུམ་དང་ཁྱད་པར་ཐམས་ཅད་སྟོང་པ་འོད་གསལ་གྱི་བཞོན་པར་གྱུར་པའི་རླུང་ནི་ལུས་ཤིན་ཏུ་ཕྲ་བ་ཡིན། སེམས་དེ་ལ་ཡང་རགས་པ། ཕྲ་བ༑ ཤིན་ཏུ་ཕྲ་བ་གསུམ་ཡོད་པའི། སྒོ་ལྔའི་དབང་ཤེས་ནི་སེམས་རགས་པ་
རྩ་ཉོན་དྲུག། ཉེ་ཉོན་ཉི་ཤུ། རང་བཞིན་བརྒྱད་བཅུའི་རྟོག་པ་དང་མཚུངས་ལྡན་གྱི་སེམས་ནི་སེམས་ཕྲ་བ། སྟོང་པ་གསུམ་དང་ཁྱད་པར་ཐམས་ཅད་སྟོང་པ་འོད་གསལ་གྱི་ངོ་བོར་གྱུར་པའི་སེམས་ཤིན་ཏུ་ཕྲ་བ་ཡིན། ལུས་ཅན་སེམས་ཅན་ཐམས་
ཅད་ལ་འཆི་བ་འོད་གསལ་དང་དུས་སུ་མངོན་དུ་གྱུར་པའི་ཤིན་ཏུ་ཕྲ་བའི་རླུང་སེམས་དངོས་པོ་གཅིག་པ་ནི་ལུས་སེམས་ཐུན་མོང་པའི་གནས་ཚུལ་ཡིན། ལམ་བཟོད་པའི་རིམ་པ་ལ། རླུང་དབུ་མར་སྡུད་བྱེད་ཀྱི་ཐབས་དང། བསྡུས་པ་ལས་བྱུང་
བའི་ཐབས་སོ། །སྡུད་བྱེད་ཀྱི་ཐབས་ལ་རང་གསང་ཆེན་རྡོ་རྗེ་འཆང་ཡབ་ཡུམ་དུ་གསལ་བའི་དང་ནས་རྩ་བསྒོམ་པ། ཡི་གེ་བསྒོམ་པ། དྲོད་བསྒོམ་པ། མཐར་འཇིག་བསྒོམ་པས་རླུང་དབུ་མར་ཞུགས་གནས་ཐིམ་གསུམ་འབྱུང། ཞུགས་པའི་

[086A]༄༅། །རྟགས་སུ་སྟེང་གི་སྣ་བུག་གི་རླུང་མཉམ་རྒྱུ་ཤེད་མཚུངས་ངེས་ཅན་དུ་ཐེངས་པ་དེ་འབྱུང། གནས་པའི་རྟགས་སུ་ས་ཆུ་ལ་ཐིམ་པའི་རྟགས་སུ་སྨིག་རྒྱུ་ལྟ་བུའི་སྣང་བ་འབྱུང་སྟེ་ངོ་ཤེས་པར་བྱེད། ཆུ་མེ་ལ་ཐིམ་པའི་
རྟགས་སུ་དུ་བ་ལྟ་བུའི་སྣ་བ་འབྱུང་སྟེ་ངོ་ཤེས་པར་བྱེད། མེ་རླུང་ལ་ཐིམ་པའི་རྟགས་སུ་མཁའ་སྣང་ལྟ་བུའི་སྣང་བ་འབྱུང་སྟེ་ངོ་ཤེས་པར་བྱེད། རླུང་སྣང་བ་ལ་ཐིམ་པར་རྩོམ་པའི་རྟགས་སུ་མར་མེ་འབར་བ་ལྟ་བུའི་སྣང་བ་འབྱུང་སྟེ་ངོ་ཤེས་པར་བྱེད་
རླུང་སྣང་བ་ལ་ཐིམ་པའི་སྣང་བ་རང་དུས་སུ་སྟོན་གནམ་གཡའ་དག་ལ་ཟླ་འོད་ཀྱིས་ཁྱབ་པ་ལྟ་བུའི་སྟོང་སང་དཀར་ལམ་པའི་སྣང་བ་འབྱུང་སྟེ་ངོ་ཤེས་པར་བྱེད། སྣང་བ་མཆེད་པ་ལ་ཐིམ་པའི་མཆེད་པ་རང་དུས་སུ་སྟོན་གནམ་གཡའ་དག་ལ་ཉི་འོད་ཀྱིས་ཁྱབ་པ་
ལྟ་བུའི་སྟོང་སང་དམར་ལམ་པའི་སྣང་བ་འབྱུང་སྟེ་ངོ་ཤེས་པར་བྱེད། མཆེད་པ་ཉེར་ཐོབ་ལ་ཐིམ་པའི་ཉེར་ཐོབ་རང་དུས་སུ་སྟོན་གནམ་གཡའ་དག་ལ་སྲོད་ཀྱི་དམག་འཐུག་པོས་ཁྱབ་པ་ལྟ་བུའི་སྟོང་སང་ནག་ལམ་པའི་སྣང་བ་འབྱུང་སྟེ་ངོ་ཤེས་
པར་བྱེད། ཉེར་ཐོབ་འོད་གསལ་ལ་ཐིམ་པའི་འོད་གསལ་རང་དུས་སུ་སྟོན་གནམ་གཡའ་དག་ལ་སློང་བྱེད་ཀྱི་རྐྱེན་གསུམ་དང་བྲལ་བའི་ཐོ་རེངས་ཀྱི་ནམ་མཁའི་རང་མདོག་ལྟ་བུའི་འོད་གསལ་འབྱུང་སྟེ་ངོ་ཤེས་པར་བྱེད། འདི་ལ་ནི་སང་དུས་ཀྱི་ཆོས་སྐུའི་བསྲེ་
བ་ཞེས་བྱ། འོད་གསལ་དེ་ལས་ལྡང་བར་རྩོམ་པ་ན། ཕུང་པོ་རྙིང་པ་ལས་གོ་ས་ལོགས་སུ་རྡོ་རྗེ་འཆང་ཡབ་ཡུམ་གྱི་སྐུར་ལྡང་སྙམ་པའི་འཕེན་པ་གཏོང། འོད་གསལ་དེ་ལས་ལངས་པ་ན་ཕུང་པོ་རྙིང་པ་ལས་ལོགས་སུ་ཡིད་དོར་རྡོ་རྗེ་འཆང་

[086B] དེ་དང་དུས་མཉམ་དུ་ལུགས་ལྡོག་གི་ཉེར་ཐོབ། དེ་ལས་མཆེད་པ། དེ་ལས་སྣང་བ། དེ་ལས་མར་མེ་ལྟར་འབར། དེ་ལས་མཁའ་སྣང། དེ་ལས་དུ་བ། དེ་ལས་སྨིག་རྒྱུའི་བར་གྱི་རྟགས་རྣམས་འབྱུང། འདི་ལ་ནི་སང་
དུས་ཀྱི་ལོངས་སྐུའི་བསྲེ་བཞེས་བྱ། ལོངས་སྐུ་བ་དེས་ཀྱང་རྗེས་གཞིག་གི་སྡུད་རིམ་བསྒོམ་པ་སོགས་ཐུགས་དམ་གྱི་རིམ་པ་ལ་འཇུག་པར་བྱེད། མཉམ་གཞག་དེ་ལས་ལྡང་བར་འདོད་པ་ན་རང་གི་ཕུང་པོ་རྙིང་པ་དམ་ཚིག་སེམས་དཔར་བསྒོམ་
པའི་སྙིང་ཁར་ཡེ་ཤེས་སེམས་དཔའི་ཚུལ་གྱིས་ཞུགས་ཏེ་སྤྲུལ་སྐུ་འཛིན་པར་བྱེད། འདི་ལ་ནི་སང་དུས་ཀྱི་སྤྲུལ་སྐུའི་བསྲེ་བ་ཞེས་བྱ། དེ་དང་དུས་མཉམ་དུ་སྣ་བུག་ནས་རླུང་རྒྱུས་དབང་ཤེས་ལྔ་ཡུལ་ལ་འཇུག་གང་སྣང་སྟོང་པ། སྟོང་པ་བདེ་བ་
བདེ་བ་ལྷ་སྐུར་ལྟ་བའི་རྗེས་ཐོབ་ཀྱི་ཉམས་ལེན་རྣམས་སྐྱོང་བར་བྱེད། དེ་འདྲ་བའི་རྣལ་འབྱོར་པ་དེ་གཉིད་དུ་འགྲོ་ཁར་གཉིད་ཀྱི་འོད་གསལ་ངོས་འཛིན་པར་བྱེད། རྨི་ལམ་ལོངས་སྐུར་ལྡང་སྙམ་པའི་འཕེན་པ་གཏོང། གཉིད་ལ་མངོན་དུ་ཕྱོགས་པན་
རྩ་བསྒོམ་པ་ཞེས་པ་ནས་འབར་འཛག་བསྒོམ་པས་རླུང་དབུ་མར་ཞུགས་པ་གནས་པ་ཐིམ་པ་གསུམ་འབྱུང། ཐིམ་པ་ནས་འོད་གསལ་གྱི་བར་གྱི་རྟགས་རྣམས་འབྱུང། སྟོང་བཞི་དགའ་བཞིའི་ངོ་བོར་འབྱུང། འོད་གསལ་ལྷན་སྐྱེས་ཀྱི་དུས་སུ་བདེ་
སྟོང་སྦྱར་ནས་བསྒོམ་པར་བྱེད། འདི་ལ་ནི་གཉིད་ཆོས་སྐུའི་བསྲེ་བ་ཞེས་བྱ། འོད་གསལ་དེ་ལས་ལྡང་བར་རྩོམ་པ་ན། རྨི་ལམ་གྱི་ལུས་ཕུང་པོ་རྙིང་པ་ལས་གོ་ས་ལོགས་སུ་རྡོ་རྗེ་འཆང་ཡབ་ཡུམ་གྱི་སྐུར་ལྡང་མཉམ་པའི་འཕེན་པ་གཏོང། འོད་

[087A]༄༅། །གསལ་དེ་ལས་ལངས་པ་ན། རྨི་ལམ་གྱི་ལུས་ཕུང་པོ་རྙིང་པ་ལས་གོས་ལོགས་སུ་ཡིད་དོར་རྡོ་རྗེ་འཆང་ཡབ་ཡུམ་གྱི་སྐུར་ལངས་པ་དེ་འབྱུང། དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ནས་སྨིག་རྒྱུའི་བར་གྱི་རྟགས་རྣམས་
འབྱུང། འདི་ལ་ནི་རྨི་ལམ་ལོངས་སྐུའི་བསྲེ་བ་ཞེས་བྱ། ལོངས་སྐུ་བ་དེས་ཀྱང་རྗེས་ཞིག་གི་སྡུད་རིམ་བསྒོམ་པ་སོགས་ཐུགས་དམ་གྱི་རིམ་པ་ལ་འཇུག་པར་བྱེད། གཉིད་སང་པར་འདོད་པ་ན་རང་གི་ཕུང་པོ་རྙིང་པ་དམ་ཚིག་སེམས་དཔར་བསྒོམ་པའི་སྙིང་
ཁར་ཡེ་ཤེས་སེམས་དཔའི་ཚུལ་གྱིས་བཞུགས་ཏེ་གཉིད་སད་པར་བྱེད། འདི་ནི་སད་པ་སྤྲུལ་སྐུའི་བསྲེ་བ་ཞེས་བྱ། དེ་དང་དུས་མཉམ་དུ་སྣ་བུག་ནས་རླུང་རྒྱུས། དབང་ཤེས་ལྔ་ཡུལ་ལ་འཇུག་གང་སྣང་སྟོང་པ་ཞེས་པ་ནས་རྗེས་ཐོབ་ཀྱི་ཉམས་ལེན་
རྣམས་སྐྱོང་བར་བྱེད། ཅེས་པ་གོང་བཞིན་བྱེད། དེ་འདྲ་བའི་རྣལ་འབྱོར་པ་དེ་ལམ་གོང་མའི་རྟོགས་པ་རྒྱུད་ལམ་སྐྱེས་པར་འཆི་དགོས་པ་བྱུང་ན་འཆི་བ་འོད་གསལ་ངོས་ཟིན་པར་བྱེད། བར་དོ་ལོངས་སྐུར་ལྡང། སྔགས་སྦྱོད་པའི་རྟེན་ཁྱད་པར་ཅན་དུ་
སྐྱེ་བ་བླང་སྙམ་པའི་འཕེན་པ་གཏོང། འཆི་བ་ལ་མངོན་དུ་ཕྱོགས་པ་ན། རྩ་བསྒོམ་པ་ཞེས་པ་ནས་འབར་འཛག་བསྒོམ་པས། རླུང་དབུ་མར་ཞུགས་པ་ཞེས་པ་ནས། འོད་གསལ་གྱི་བར་གྱི་རྟགས་རྣམས་འབྱུང། །འོད་གསལ་གྱི་དུས་སུ་སྟོང་
ཉིད་བསྒོམ་པར་བྱེད། དེ་ལ་ནི་འཆི་བ་ཆོས་སྐུའི་བསྲེ་བ་ཞེས་བྱ། འོད་གསལ་དེ་ལས་ལྡང་བར་རྩོམ་པ་ན། བར་དོའི་ལུས་ཕུང་པོ་རྙིང་པ་ལས་གོས་ལོགས་སུ་རྡོ་རྗེ་འཆང་ཡབ་ཡུམ་གྱི་སྐུར་ལྡང་སྙམ་པའི་འཕེན་པ་གཏོང། འོད་གསལ་དེ་ལས་ལངས་

[087B] ༑བར་དོའི་ལུས་ཕུང་པོ་རྙིང་པ་ལས་གོས་ལོགས་སུ་ཡིད་ངོར་རྡོ་རྗེ་འཆང་ཡབ་ཡུམ་གྱི་སྐུར་ལངས་པ་དེ་འབྱུང། དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ཞེས་པ་ནས་སྨིག་རྒྱུའི་བར་གྱི་རྟགས་རྣམས་འབྱུང། དེ་ལ་ནི་བར་དོ་ལོངས་སྐུའི་བསྲེ་བ་
ཞེས་བྱ། །ལོངས་སྐུ་བ་དེས་ཀྱང་རྗེས་གཞིག་གི་སྡུད་རིམ་བསྒོམ་པ་སོགས་ཐུགས་དམ་གྱི་རིམ་པ་ལ་འཇུག་པར་བྱེད། སྐྱེ་བ་ལེན་པར་འདོད་པ་ན། སྔགས་སྤྱོད་པའི་རྟེན་ཁྱད་པར་ཅན་དུ་འགྱུར་རེས་པའི་ཕ་མ་གཉིས་ཀྱི་ཁུ་ཁྲག་དཀར་དམར་གྱི་དབུས་སུ་
ཉིད་འཚམས་སྦྱར་ནས་སྐྱེ་བ་ལེན་པར་བྱེད། དེ་ལ་ནི་སྐྱེ་བ་སྤྲུལ་སྐུའི་བསྲེ་བ་ཞེས་བྱ། མངལ་གྱི་སེམས་ཅན་དེས་ཀྱང་མེར་མེར་པོ་ལ་སོགས་ཕ་མངལ་གྱི་གནས་སྐབས་ལྔ་རྫོགས། ཕྱི་རོལ་དུ་བཙས། བྱིས་པ་གཞོན་ནུ་དར་ལ་བབ་པའི་ཚེ། ལམ་ལྷག་
མ་རྣམས་ཉམས་སུ་བླངས་ནས་རྟེན་དེ་ལ་འཚང་རྒྱ་བར་བྱེད་དོ། །རླུང་དབུ་མར་བསྡུས་པ་ལས་བྱུང་བའི་ཐབས་ལ་དེ་ལྟར་མཉམ་རྗེས་ཀྱི་ཐུགས་དམ་རྣམས་བསྐྱངས་པའི་མཐར། སྒྱུ་ལུས་འགྲུབ་ཏུ་ཉེ་བའི་མཚན་མ་མཐོང་བ་ན། ཕྱིའི་རྐྱེན་ལས་རྒྱ་དང་སྙོམས་པར་
འཇུག་བཞིན་པའི་ངང་ན། ནང་གི་རྐྱེན་རྩ་བསྒོམ་པ་ནས་འབར་འཛག་བསྒོམས་པས་རླུང་དབུ་མར་ཞུགས་པ་ཞེས་པ་ནས། འོད་གསལ་གྱི་རྟགས་རྣམས་འབྱུང། སྟོང་བཞི་དགའ་བཞིའི་ངོ་བོར་འབྱུང། འོད་གསལ་ལྷན་སྐྱེས་ཀྱི་དུས་སུ་
བདེ་སྟོང་སྦྱར་ནས་བསྒོམ་པར་བྱེད། འདི་ནི་སྒྱུ་ལུས་ཀྱི་སྒྲུབ་གཞིར་གྱུར་པའི་དཔེའི་ལྷན་སྐྱེས་མཐར་ཐུག་ཏུ་འཇོག་པར་བྱེད་པ་ཡིན་ནོ། །འོད་གསལ་དེ་ལས་ལྡང་བར་རྩོམ་པན། ཕུང་པོ་རྙིང་པ་ལས་གོ་ས་ལགས་སུ་རྡོ་རྗེ་འཆང་

[088A]༄༅། །ཡབ་ཡུམ་གྱི་སྐུར་ལྡང་སྙམ་པའི་འཕེན་པ་གཏོང། འོད་གསལ་དེ་ལས་ལངས་པ་ན། དཔེའི་ལྷན་སྐྱེས་ཀྱི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་ལེན་དང། སེམས་ཀྱི་ལྷན་ཅིག་བྱེད་རྐྱེན་བྱས་པ་ལ་བརྟེན་
ནས༑ ༑ཕུར་པོ་རྙིང་པ་ལས་གོ་ས་ལོགས་སུམ་ཚན་དཔེས་བརྒྱན་པའི་རྡོ་རྗེ་འཆང་ཡབ་ཡུམ་གྱི་རྣམ་པ་ཅན་གྱི་མདག་པའི་སྒྱུ་མའི་སྐུར་དངོས་གནས་ལ་ལངས་པར་འགྱུང། དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ཞེས་པ་ནས་སྨིག་རྒྱུའི་
བར་གྱི་རྟགས་རྣམས་འབྱུང། འདི་ནི་འདུས་པ་སོགས་ནས་སྒྱུ་མ་ལ་སོགས་པའི་དཔེ་བཅུ་གཉིས་ཀྱིས་མཚོན་ནས་སྟན་དགོས་པར་གསུངས་སོ། །དེའི་ཚེ་དཔེའི་ལྷན་སྐྱེས་འགགས་པ་དང། ལུགས་ལྡོག་གི་ཉེར་ཐོབ་གྲུབ་པ་དང། མ་དག་པའི་སྒྱུ་མའི་
སྐུར་དངོས་གནས་ལ་ལངས་པ་གསུམ་དུས་མཉམ་པའི་ཚུལ་གྱིས་འབྱུང། སྒྱུ་ལུས་པ་དེས་ཀྱང་ཐུགས་དམ་གྱི་རིམ་པ་ལ་འཇུག་པར་བྱེད། ཐུགས་དམ་གྱི་རིམ་པ་ཇི་ལྟ་བུ་ལ་འཇུག་སྙམ་ན། རྗེས་གཞིག་གི་སྡུད་རིམ་བསྒོམ་པས། རླུང་དབུ་མར་
ཞུགས་པ་ཞེས་པ་ནས། འོད་གསལ་གྱི་བར་གྱི་རྟགས་རྣམས་འབྱུང། འོད་གསལ་དེ་ལས་ལྡང་བར་རྩོམ་པ་ན། སྒྱུ་མའི་སྐུ་དེ་དག་པ་སྒྱུ་མའི་སྐུར་ལྡང་མཉམ་པའི་འཕེན་པ་གཏོང། འོད་གསལ་དེ་ལས་ལངས་ན་སྒྱུ་མའི་སྐུ་དེ་ཡིད་ངོར་
དག་པའི་སྒྱུ་མའི་སྐུར་ལངས་པ་དེ་འབྱུང། དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ཅེས་པ་ནས། སྨིག་རྒྱུའི་བར་གྱི་རྟགས་རྣམས་འབྱུང། ལོངས་སྐུ་བ་དེས་ཀྱང་རྟེན་བརྟེན་པའི་དཀྱིལ་འཁོར་སྤྲུལ་པ་སོགས་ཕྲ་བའི་སྤྲུལ་སྐུ་དུ་མ་ཞིག་འཛིན་

[088B] མཉམ་གཞག་དེ་ལས་ལྡང་བར་འདོད་པ་ན། རང་གི་ཕུང་པོ་རྙིང་པ་དམ་ཚིག་སེམས་དཔར་བསྒོམ་པའི་སྙིང་ཁར་ཡེ་ཤེས་སེམས་དཔའི་ཚུལ་གྱིས་ཞུགས། ཏེ། རྟེན་དེ་ལ་གནས་ནས་འདུལ་བྱ་ལ་ཆོས་སྟོན། ལས་རྒྱ་དང་སྙོམས་པར་
འཇུག་བཟའ་བཏུང་ལ་ལོངས་སྤྱོད་པ་སོགས་རྗེས་ཐོབ་ཀྱི་ཉམས་ལེན་རྣམས་སྐྱོད་བར་བྱེད། དེ་ལྟར་སྒྱུ་ལུས་པ་ངེས་མཉམ་རྗེས་ཀྱི་ཐུགས་དམ་རྣམས་བསྐྱངས་པའི་མཐར། སློབ་པའི་ཟུད་འཇུག་འགྲུབ་ཏུ་ཉེ་བའི་མཚན་མ་མཐོང་བ་ན། ཕྱིའི་རྐྱེན་
ལས་རྒྱ་གཅིག་དང་སྙོམས་པར་འཇུག་བཞིན་པའི་ངང་ནས་ནང་གི་རྐྱེན་རྗེས་གཞིག་གི་སྡུད་རིམ་བསྒོམ་པས་རླུང་དབུ་མར་ཞུགས་པ་ཞེས་པ་ནས། འོད་གསལ་གྱི་བར་གྱི་བརྟགས་རྣམས་འབྱུང། སྟོང་བཞི་དགའ་བཞིའི་ངོ་བོར་འབྱུང། འོད་གསལ་
ལྷན་སྐྱེས་ཀྱི་དུས་སུ་བདེ་སྟོང་སྦྱར་ནས་བསྒོམ་པར་བྱེད། དེའི་ཚེ་ལུགས་འབྱུང་གི་ཉེར་ཐོབ་འགགས་པ་དང། ལྷན་སྐྱེས་ཀྱི་བདེ་བས་སྟོང་ཉིད་སྔར་མ་རྟོགས་གསར་དུ་མངོན་སུམ་དུ་རྟོགས་པ་དང། སྒྱུ་ལུས་དོན་གྱི་འོད་གསལ་དུ་ནམ་
མཁའ་ལ་འཇའ་ཡལ་བ་ལྟར་དག་པ་དང། ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་རྒྱུད་ལ་སྐྱེས་པ་དང། རང་རྒྱུད་ལྡན་གྱི་གང་ཟག་འཕགས་པར་སོང་བ་ལྔ་དུས་མཉམ་པའི་ཚུལ་གྱིས་འབྱུང་ངོ། །འོད་གསལ་དེ་ལས་ལྡང་བར་རྩོམ་
པ་ན། སྔོན་གྱི་འཕེན་པའི་ཤུགས་ཀྱིས་དག་པའི་སྒྱུ་མའི་སྐུར་ལྡང་བ་ལ་མངོན་དུ་ཕྱོགས་པ་ཡང་ཡིན་ལ། འོད་གསལ་དེ་ལས་ལངས་པ་ན་དོན་གྱི་ལྷན་སྐྱེས་ཀྱི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་ལེན་དང། སེམས་ཀྱིས་ལྷན་

[089A]༄༅། །ཅིག་བྱེད་རྐྱེན་བྱས་པ་ལ་བརྟེན་ནས། ཕུང་པོ་རྙིང་པ་ལས་གོ་ས་ལོགས་སུ་མཚན་དཔེས་བརྒྱན་པའི་རྡོ་རྗེ་འཆང་ཡབ་ཡུམ་གྱི་རྣམ་པ་ཅན་གྱི་རིགས་འདྲ་རྒྱུན་མི་ཆད་པའི་ངག་པའི་སྒྱུ་མའི་སྐུར་དངོས་གནས་ལ་ལངས་
པ་དེ་འབྱུང། དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ནས་སྨིག་རྒྱུའི་བར་གྱི་རྟགས་རྣམས་འབྱུང། དེའི་ཚེ་ངོན་གྱི་ལྷན་སྐྱེས་འགགས་པ་དང། ལུགས་ལྡོག་གི་ཉེར་ཐོབ་གྲུབ་པ་དང། དག་པའི་སྦྱུ་མའི་སྐུར་དངོས་ལ་ལངས་པ་དང། ཉོན་སྒྲིབ་
ལས་དངོས་སུ་གྲོལ་བའི་རྣམ་གྲོལ་ལམ་ཐོབ་པ་དང། རང་རྒྱུད་ལྡན་གྱི་གང་ཟག་དགྲ་བཅོམ་པར་སོར་བ་ལ་དུས་མཉམ་པའི་ཚུལ་གྱིས་འབྱུང། དེ་འདྲ་བའི་ལོངས་སྐུ་བ་དེས་ཐུགས་དམ་གྱི་རིམ་པ་ལ་འཇུག་པར་བྱེད། ཐུགས་དམ་གྱི་རིམ་པ་ཇི་ལྟ་བུ་
ལ་འཇུག་སྙམ་ན། སྟོང་པ་ཉིད་ལ་རྩེ་གཅིག་ཏུ་མཉམ་པར་གཞག་སྟེ་བསྒོམས་པས། རླུང་ཞུགས་པ་སོགས་ནས་འོད་གསལ་གྱི་བར་གྱི་རྟགས་རྣམས་འབྱུང་ངོ། དེའི་ཚེ་ཐུགས་དོན་གྱི་འོད་གསལ་དང། སྐུ་མཚན་དཔེས་བརྒྱན་པའི་དག་པའི་
སྒྱུ་མའི་སྐུ་གཉིས་སྐུ་ཐུགས་དངོས་པོ་གཅིག་ཏུ་ཚོགས་པའི་ཟུང་འཇུག་གི་གཙོ་བོ་ཐོག་མར་ཐོབ་པའི་སྐབས་ལ་འཇོག་པར་བྱེད་པ་ཡིན་ནོ། །འོད་གསལ་དེ་ལས་ལྡང་བར་རྩོམ་བ་ན། སྔོན་གྱི་འཕེན་པའི་ཤུགས་གྱིས་སློབ་པའི་ཟུང་འཇུག་བ་དེ་མི་སློབ་པའི་ཟུང་
འཇུག་གི་སྐུར་ལྡང་བ་ལ་ཕྱོགས་པ་ཡང་ཡིན་ལ། དེ་ལས་ལངས་པ་ན། སློབ་པའི་ཟུང་འཇུག་པ་དེ་ཡིད་ངོར་མི་སློབ་པའི་ཟུང་འཇུག་གི་སྐུར་ལངས་པ་དེ་འབྱུང། དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ཞེས་བ་ནས། སྨིག་རྒྱུའི་བར་གྱི་རྟགས་རྣམས་འབྱུང་

[089B] མཉམ་གཞག་དེ་ལས་ལྡང་བར་འདོད་པ་ན། རང་གི་ཕུང་པོ་སྙིང་པའམ་ཕུང་པོ་རྙིང་པ་གང་ཡང་རུང་བ་ལ་ཞུགས་ཏེ། རྟེན་དེ་ལས་གནས་ཏེ་
གདུལ་བྱ་ལ་ཆོས་སྟོན། ལས་རྒྱ་དང་སྙོམས་པར་འཇུག། བཟའ་བཏུང་ལ་ལོངས་སྤྱོད། རི་དྲགས་གཤོར་བ་སོགས་རྗེས་ཐོབ་ཀྱི་ཉམས་ལེན་རྣམས་སྐྱོང་བར་བྱེད་དོ། །གསུམ་པ་འབྲས་བུ་མངོན་དུ་བྱེད་པའི་ཚུལ་ནི། དེ་ལྟར་སློབ་པའི་ཟུང་འཇུག་
ངེས་མཉམ་རྗེས་ཀྱི་ཐུགས་དམ་རྣམས་བསྐྱངས་པའི་མཐར། མི་སློབ་བའི་ཟུང་འཇུག་འགྲུབ་ཏུ་ཉེ་བའི་མཚན་མ་མཐོང་བ་ན། ཕྱིའི་རྐྱེན་ལས་རྒྱ་གཅིག་དང་སྙོམས་པར་འཇུག་བཞིན་པའི་ངང་ནས། ནང་གི་རྐྱེན་སྟོང་བ་ཉིད་ལ་རྩེ་གཅིག་ཏུ་མཉམ་
པར་གཞག་སྟེ་བསྒོམས་པས། རླུང་དབུ་མར་ཞུགས་པ་ནས། འོད་གསལ་གྱི་བར་གྱི་རྟགས་རྣམས་འབྱུང། སྟོང་བཞི་དགའ་བཞིའི་ངོ་བོར་འབྱུང། འོད་གསལ་ལྷན་སྐྱེས་ཀྱི་དུས་སུ་བདེ་སྟོང་སྦྱར་ནས་བསྒོམ་པར་བྱེད། དེ་ལྟ་བུའི་འོད་གསལ་
སྐད་ཅིག་མ་དང་པོ་ནི་ཤེས་རབ་ཀྱི་དངོས་གཉེན་བར་ཆད་མེད་ལམ་དང། སྐད་ཅིག་གཉིས་པ་ཐོབ་པ་དང་དུས་མཉམ་དུ་ཤེས་བྱ་ཇི་ལྟ་བ་ལ་མཉམ་པར་གཞག་བཞིན་བའི་ངང་ནས། ཤེས་བྱ་ཇི་སྙེད་པ་རྣམས་ལག་མཐིལ་དུ་སྐྱུ་རུར་བཞག་པ་བཞིན་
དུ་མངོན་སུམ་དུ་རྟོགས་པའི་རྣམ་མཁྱེན་སྐད་ཅིག་དང་པོ་ཐོབ་པ་དང། སློབ་པའི་ཟུང་འཇུག་པའི་སྐུའི་རིགས་འདྲ་ཕྱི་མ་ཞིག་མི་སློབ་པའི་ཟུང་འཇུག་ཁ་སྦྱོར་ཡན་ལག་བདུན་ལྡན་གྱི་ལོངས་སྐུར་གནས་གྱུར་པ་དང། གདུལ་བྱ་རྣམས་ཀྱི་དོན་དུ་སྤྲུལ་

[090A]༄༅། །སྐུ་བྱེ་བ་ཐེར་འབུམ་དུས་གཅིག་ཏུ་འབྱེད་པ་གསུམ་དུས་མཉམ་པའི་ཚུལ་གྱིས་སྐུ་གསུམ་གྱི་ངོ་བོར་འཚང་རྒྱ་བ་ཡིན་ནོ། །དེ་འདྲ་བའི་མི་སློབ་པའི་ཟུང་འཇུག་ཐོབ་པ་ལ་སློབ་པའི་ཟུང་འཇུག་སྔོན་དུ་འགྲོ་དགོས། དེ་ལ་
སྒྱུ་མའི་སྐུ་སྔོན་དུ་འགྲོ་དགོས། དེ་ལ་རྩ་བསྒོམས་པ་ཞེས་པ་ནས། འབར་འཛག་བསྒོམ་པ་སྔོན་དུ་འགྲོ་དགོས། དེ་ལ་སྦྱངས་གཞི་སྐྱེ་ཤི་བར་དོ་གསུམ་སྐུ་གསུམ་དུ་འཁྱེར་བའི་སྐྱེད་རིམ་ཕྲ་རགས་མཐར་ཕྱིན་པ་སྔོན་དུ་འགྲོ་དགོས། དེ་ལ་དབང་རྣམ་
པར་དག་པ་ཐོབ་ཅིང། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་སྔོན་དུ་འགྲོ་དགོས། དེ་ལ་བཤེས་གཉེན་བསྟེན་ཚུལ་ནས། ཞི་གནས་དང་ལྷག་མཐོང་ལ་སློབ་པའི་བར་གྱི་ལ་མཐུན་མོང་བས་རྒྱུད་སྦྱངས་པ་སྔོན་དུ་འགྲོ་
དགོས་པ་འདི་ནི། རིན་པོ་ཆེ་ལྟ་བུའི་གང་ཟག་ཐབས་ལམ་ནཱ་རོ་ཆོས་དྲུག་ལ་བརྟེན་ནས། སྙིགས་དུས་ཀྱི་ཆོ་ཐུང་གཅིག་ལ་འཚང་རྒྱ་བར་བྱེད་པའི་ལམ་ཚང་ལ་མ་ནོར་བར་འཇོག་པ་ཡིན་ནོ། །རྡོ་རྗེ་འཆང་བློ་བཟང་དོན་གྲུབ་ཀྱི་གསུང་རྒྱུན་ལྷག་ཆད་མེད་པར་
ཟིན་བྲིས་སུ་བཏང་པ་འདི་ནི། བ་སོ་བ་དགེ་སློང་བསྟན་པའི་རྒྱལ་མཚན་གྱིས་གསོལ་བ་བཏབ་པའི་ངོ་ང་འཛིན་ཆོས་སུ་གནང་བ་བཞིན་ཡི་གེར་བཀོད་པའོ།།    ༈    །།བཅོམ་ལྡན་འདས་འཁོར་ལོ་སྡོམ་པའི་རྫོགས་རིམ་རྣལ་འབྱོར་ཆེན་བོའི་སྙིང་བོ་བཞུགས་སོ།། །།
བླ་མ་དང་དཔལ་ཧེ་རུ་ཀ་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །དེ་ལ་འདིར་རྫོགས་རིམ་རྣལ་འབྱོར་ཆེན་པོའི་སྙིང་པོ་ཉམས་སུ་ལེན་པའི་ཚུལ་ལ་གཉིས། ཅུང་ཟད་སྤྲོས་ཏེ་བཤད་པ་དང། དམིགས་རིམ་མདོར་བསྡུས་ཏེ་ཉམས་སུ་ལེན་པའི་

[090B] །དང་པོ་ལ་གཉིས། སྔོན་འགྲོ་དང། དངོས་གཞིའོ། །དང་པོ་ལ་གསུམ། སྤྱིའི་སྔོན་འགྲོ་དང། ཁྱད་པར་གྱི་སྔོན་འགྲོ། ལམ་འདིའི་ཐུན་མོང་མ་ཡིན་པའི་སྔོན་འགྲོའོ། །དང་པོ་ནི། ལམ་གྱི་རྩ་བ་དགེ་བའི་བཤེས་གཉེན་བསྟེན་ཚུལ་ནས་ཞི་ལྷག་གི་བར་
གྱི་ལམ་ཐུན་མོང་བ་རྣམས་ལ་མྱོང་ཁྲིད་ཀྱི་ཚུལ་གྱིས་བསླབ་བོ། གཉིས་པ་ནི། རྡོ་རྗེ་སློབ་དཔོན་མཚན་ཉིད་དང་ལྡན་པ་ལ་འདིའི་དབང་བཞི་རྣམ་པར་དག་པ་ཐོབ་ཅིང། དབང་དུས་སུ་ཁས་བླར་ས་པའི་དམ་ཚིག་དང་སྡོམ་པ་སྲོག་དང་སྔོས་ནས་བསྲུང། ཉེས་
ལྟུང་གིས་མ་གོས་པ་ལ་བསླབ་བོ། ཁྱད་པར་དུ་ཡང་བ་སྐྱོང་རིམ་ཕྲ་རགས་ལ་རྒྱས་བ་སྡུས་ཀྱི་སྒོ་ནས་ཐུན་བཞིར་བསླབ་ཅིང། བསྡུས་པ་ལྷན་སྐྱེས་ཙམ་གྱིས་ཀྱང་གོ་ཆོད་དོ། །དེའི་ཚུལ་ནི་རང་ཐ་མལ་དུ་གནས་པའི་སྙིང་ཁར་པད་ཉིའི་སྟེང་དུ་ཧཱུཾ་ཡིག་སྔོན་པོ་
འོད་ཟེར་ལྔ་འཕྲོ་བ་ཅིག་བསམ། དེ་ལས་འོད་ཟེར་ཕྱོགས་བཅུར་འཕྲོས་པས་བླ་མ་ཧེ་རུ་ཀའི་དཀྱིལ་འཁོར་གྱི་ལྷ་ཚོགས་ལ་ཕྱོགས་བཅུའི་སངས་རྒྱས་བྱང་སེམས་དཔའ་བོ་དཔའ་མོ། མདོར་ན་འཕགས་པ་དང་འཕགས་མའི་ཚོགས་ཐམས་ཅད་ཧེ་རུ་ཀ་
ཡབ་ཡུམ་གྱི་རྣམ་པར་སྤྱན་དྲངས་ནས་མདུན་གྱི་ནམ་མཁར་བ་ཞུགས་པར་བ་སམས་ལ། གང་གིས་དྲིན་གྱིས་བདེ་ཆེན་གནས་ཞེས་སོགས་དང། ཧེ་རུ་ཀ་དཔལ་ཞེས་སོགས་ཀྱིས་ཕྱག་དང་ཉེར་སྤྱོད་ལྔ། འདོད་ཡོན་ལྔ། རིག་མ་བཅུ་དྲུག་ལ་སོགས་
པས་མཆོད་པར་བྱའོ། །ཕྱག་འཚལ་བ་དང་མཆོད་ཅིང་བཤགས་པ་དང། ཞེས་སོགས་དང། བགྲོད་དཀའ་སྲིད་པའི་རྒྱ་མཚོ་ལས་ཞེས་སོགས་ཀྱིས་བདག་ལུས་དབུལ་ཞིང། དེ་ནས་ཚོགས་ཞིང་རྣམས་རང་ལ་སིབ་སྟེ་ཐིམ་པས་གཉིས་སུ་མེད་པར་

[091A]༄༅། །གྱུར། སླར་ཡང་སྙིང་ཁའི་ཧཱུཾ་ལས་འོད་ཟེར་ཕྱོགས་བཅུར་འཕྲོས་ཏེ། སྣོད་བཅུད་རྣམས་ལ་ཕོག་པས་འོད་དུ་མེར་ཏེ་ཞུ་ནས་རང་ལ་ཐིམ། རང་ཡང་སྟོད་སྨད་ནས་རིམ་གྱིས་ཞུ་ནས་སྙིང་ཁའི་ཧཱུཾ་ལ་ཐིམ། ཧཱུཾ་གི་
ཞབས་ཀྱུ་ཨུ་ནི་ཧ་ལ་ཐིམ། ཧ་ནི་ཧའི་མགོ་ལ་ཐིམ། མགོ་བོ་ཟླ་ཚེས་ལ། ཟླ་ཆོས་ཐིག་ལེ་ལ། ཐིག་ལེ་ནཱ་ད་ལ། ནཱད་སྐྲའི་རྩེ་མོ་བརྒྱ་སྟོང་གི་ཆའི་ཚད་ཙམ་དུ་གནས་པར་གྱུར། དེ་ནས་ཤཱུ་ནྱ་ཏའི་སྔགས་དོན་བསམས་ཏེ། ཅི་ནུས་སུ་མཉམ་
པར་འཇོག་གོ་འདི་ནི་འཆི་བ་སྦྱོང་བའི་ལམ་འཁྱེར་གྱི་གཙོ་བོ་ཡིན་ནོ། །དེ་ལྟར་སྣང་བ་ཐམས་ཅད་འོད་བསལ་དུ་བསྡུས་པའི་སྟོང་པའི་ངང་ལས། རང་གི་སེམས་མའད་དཀར་ལ་དམར་བའི་མདངས་ཆགས་པ་ཤིན་ཏུ་ཕྲ་བ་ནམ་མཁར་འཇོག་གོ་དེ་ནི་བར་
དོ་སྤྱོད་བའི་ལམ་གྱི་གཙོ་བོ་ཡིན་ནོ། །དེ་ནས་སྐད་ཅིག་གིས་ཟླ་བ་དཀར་ལ་དམར་བའི་མདངས་ཅན་ལ་དབྱངས་གསལ་གྱི་གཟུགས་བརྙན་དང་བཅས་པའི་དབུ་སུ་ཧཱུཾ་ཨོཾ་ཡིག་གིས་མཚན་པ་དེ་ལ་ནཱ་ད་ཞུགས་པ་ནི། སྐྱེ་བ་སྦྱོང་བའི་ལམ་འཁྱེར་
གྱི་གཙོ་བོ་ཡང་ཡིན། དེ་རྣམས་ཡོངས་སུ་གྱུར་པ་ལས་རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་ཀྱིས། གཡས་རྡོ་རྗེ་དང་གཡོན་དྲིལ་བུ་འཛིན་པ་གཡས་བརྐྱངས་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་
གཉིས་ཀྱི་གཡས་རྡོ་རྗེ་དང་གཡོན་ཐོད་པ་འཛིན་པས་འཁྱུད་པ་གཉིས་ཀའང་རིན་པོ་ཆེ་སྣ་ཚོགས་པས་བརྒྱན་པ། དེའི་སྤྱི་པོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་བས་རང་

[091B] ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་དཔའ་བོ་དཔའ་མོ་སོགས་ཀྱིས་བསྐོར་བ་སྤྱན་དྲངས། ཨརྒྷཾ་སོགས་ཀྱིས་མཆོད་ནས། ཛཿ་ཧཱུཾ་བཾ་ཧོཿ་གཉིས་སུ་
མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་འཕྲོས་ནས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་
ཀྱི་བདུད་རྩིས་གང་བའི་བུམ་པ་ཐོགས་ཏེ། ཨོ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཧཱུ། ཞེས་དབང་བསྐུར། སྐུ་གང་དྲི་མ་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། ཡབ་ལ་མི་བསྐྱོད་པ་དང། ཡུམ་ལ་རྣམ་སྣང་
གིས་དབུ་བརྒྱན་པར་གྱུར། དེ་ནས་ཕྱི་ནང་གསང་གསུམ་གྱི་མཆོད་པས་མཆོད་ནས། སྙིང་ཁར་སྔགས་འཁོར་བཀོད་དེ་བཟླས་པ་ཅུང་ཟད་བྱེད་པ་ལ་སོགས་པའོ། །གསུམ་པ་ལ་གཉིས། སྡིག་སྒྲིབ་དག་པར་བྱ་བའི་ཕྱིར། ཡི་གེ་བརྒྱ་
པའི་བསྒོམ་བཟླས་དང། བྱིན་རླབས་འཇུག་པའི་ཕྱིར་བླ་མའི་རྣལ་འབྱོར་བསྒོམ་པའི་ཚུལ་ལོ། །དང་པོ་ལ་རང་རྡོར་སེམས་སུ་བསྒོམ་པ། རང་ཧེ་རུ་ཀར་བསྐྱེད་པའི་སྤྱི་བོར་རྡོར་སེམས་བསྒོམ་པ། རང་ཐ་མལ་དུ་གནས་པའི་སྤྱི་བོར་རྡོ་ར་སེམས་
བསྒོམ་པ་སོགས་ལས། འདི་ནི་རང་ཐ་མལ་དུ་གནས་པའི་སྤྱི་བོར་པད་ཟླའི་སྟེང་དུ་ཧཱུཾ་ལས་རྡོ་རྗེ་དཀར་པོ་རྩེ་ལྔ་པ། ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས་འདུས་ཡོངས་སུ་གྱུར་པ་ལས། བླ་མ་རྡོ་རྗེ་སེམས་དཔའ་

[092A]༄༅། །སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང་གཡོན་དྲིལ་བུ་འཛིན་པ། ཡུཾ་རྡོ་རྗེ་སྙེམས་མ་དཀར་མོ་གྲི་གུག་དང་ཐོད་པ་འཛིན་པས་འཁྱུད་པ། གཉིས་ཀའང་ངར་དང་རིན་པོ་ཆེ་སྣ་ཚོགས་པས་བརྒྱན་པའི་
གཉིས་ཀའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་
ཧཱུཾ་ལས་འོད་ཟེར་འཕྲོས་དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་རྣམས་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཅེས་སོགས་
ཀྱིས་དབང་བསྐུར། སྐུ་ཡེ་ཤེས་ཀྱིས་བདུད་རྩིས་གང། མི་བསྐྱོད་པས་དབུ་བརྒྱན་པར་གྱུར། ཐུགས་ཀར་ཟླ་བའི་སྟོང་དུ་ཧཱུཾ་ཡིག་གི་མཐའ་མར་ཡི་གེ་བརྒྱ་པའི་སྔགས་ཕྲེང་གིས་བསྐོར་བར་གྱུར། བཅོམ་ལྡན་འདས་རྡོ་རྗེ་སེམས་དཔའ་བདག་
གཞན་སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་པར་མཛད་དུ་གསོལ། ཞས་གསོལ་བ་བཏབ་པས། ཐུགས་གའི་སྔགས་ཕྲེང་ཧཱུཾ་དང་བཅས་པ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་
སྒྲིབ་སྤྱངས། སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་འོད་ཟེར་གྱི་རྣམ་པར་བསྡུས་ནས། ཐུགས་ཀའི་སྔགས་ཕྲེང་ཧཱུཾ་དང་བཅས་པ་ལ་ཐིམ། དེ་ལས་བདུད་རྩིའི་རྒྱུན་

[092B] ཡབ་ཡུམ་གྱི་སྦྱོར་མཚམས་ནས་ཐོན། རང་གི་ཚངས་བུག་ནས་ཞུགས། ལུས་ཐམས་ཅད་ཡེ་ཤེས་ཀྱི་བདུད་རྩིས་མེར་ཏེ་གང། སྒོ་གསུམ་གྱི་སྡིག་སྒྲིབ་དང། དམ་ཚིག་ཉམས་ཆག་ཐམས་ཅད་དག་པར་བསམས་ནས། ཡི་གེ་བརྒྱབ་
གང་མང་བཟླའོ། །དེ་རྣམས་ཀྱི་ཞལ་ཤེས་ནི། རྡོ་རྗེ་སེམས་དཔའི་ཐུགས་ཀའི་ཟླ་བའི་དཀྱིལ་འཁོར་སྐྱ་འཁྱིལ་ལེ་བ་འོ་མའི་མདོག་ལྟ་བུ་དེ་ཀུན་རྫོབ་བྱང་ཆུབ་སེམས་ཀྱི་ངོ་བོ་དང། དེའི་སྟེང་དུ་དོན་དམ་བྱང་ཆུབ་ཀྱི་སེམས་དེ་ཉིང་ཧཱུཾ་
ཡིག་དཀར་པོ་དུང་གི་མདོག་ལྟ་བུ། ནས་འབྲུ་ཙམ་གྱེན་དུ་འགྲེང་བ་ལ་མདུན་ནས་བརྩམས་ཏེ་གཡས་སྐོར་དུ་ཡི་གེ་བརྒྱ་པ་ཁ་དོག་དཀར་པོ་ཉལ་སྟབས་སུ་གནས་པ་འམ། གྱེན་དུ་འགྲེང་པས་བསྐོར། འོད་ཟེར་སྐྱ་ཕྲོམ་ཕྲོམ་འཕྲོ་བར་བསམ་
རང་གི་སེམས་ཧཱུཾ་ལ་ཞུགས་པ་བཞིན་བྱས་ཏེ། ངོ་བོ་དབྱེར་མེད་དུ་མོས་ནས་སྔགས་བཟླའོ། །གཞན་གྱི་སྡིག་སྒྲིབ་སྦྱོང་བའི་ཚུལ་ནི། སྔགས་ཕྲེང་ཧཱུཾ་དང་བཅས་པ་ལས་འོད་ཟེར་འཕྲོས་པའི་རྩེ་མོ་ལ་རྡོ་རྗེ་སེམས་དཔའ་ཡབ་ཡུམ་དཔག་ཏུ་
མེད་པ་སྤྲོས། སེམས་ཅན་ཐམས་ཅད་ཀྱི་སྤྱི་བོར་རྡོ་རྗེ་སེམས་དཔའ་ཡབ་ཡུམ་ཟུང་རེ་བཞུགས་དེ་རྣམས་སྙོམས་པར་བཞུགས་པའི་སྦྱོར་མཚམས་ནས་བྱུང་བའི་བྱང་ཆུབ་ཀྱི་སེམས་ཀྱི་ཆུ་རྒྱུན་གྱིས་དབང་བསྐུར་བས། སེམས་ཅན་ཐམས་ཅད་ཀྱིས་
སྡིག་སྒྲིབ་སྦྱངས་ནས་རྡོ་རྗེ་སེམས་དཔའི་གོ་འཕང་ལ་བཀོད་བར་བསམ་པའོ། ཡང་ན་ཐུགས་ཀའི་ཧཱུཾ་ལས་འོད་ཟེར་འཕྲོས་པས་སེམས་ཅན་ཐམས་ཅད་ལ་ཕོག་པ་ཙམ་བྱིས་སྡིག་སྒྲིབ་བག་ཆགས་དང་བཅས་པ་ཐམས་ཅད་བྱང་ནས་རྔོར་སེམས་ཀྱི་

[093A]༄༅། །གོ་འཕང་ལ་བཀོད་པར་བསམ་པའོ། །མཆོད་པ་འབུལ་བའི་ཚུལ་ནི། ཡང་ཧཱུཾ་ལས་འོད་ཟེར་འཕྲོས་པའི་རྩེ་མོ་ནས། མཆོད་པའི་ལྷ་མོ་མཆོད་རྫས་དཔག་ཏུ་མེད་པ་སྤྲོས་ནས། ཕྱོགས་བཅུའི་སངས་རྒྱས་སྲས་བཅས་
ལ་མཉེས་པའི་མཆོད་པ་ཕུལ་བས་དེ་རྣམས་ཀྱི་ཐུགས་རྒྱུད་ལ་བདེ་སྟོང་གི་ཏིང་དེ་འཛིན་ཁྱད་པར་ཅན་གསར་དུ་འཁྲུངས། ཟག་མེད་ཀྱི་བདེ་བས་ཐུགས་རྒྱུད་གང། རང་ལ་དགྱེས་བཞིན་དུ་དེ་རྣམས་ཀྱི་ཡོན་ཏན་ཐམས་ཅད་འོད་ཀྱི་རྣམ་པར་སྤྱན་དྲངས་
ཧཱུཾ་ལ་ཐིམ་པ་སོགས་གཅིག་ཆར་རེས་མོས་བྱའོ། །རང་གི་སྡིག་སྒྲིབ་སྦྱོང་ཚུལ་ནི། དེ་ནས་སྔགས་འཕྲེང་ཧཱུཾ་དང་བཅས་པ་ལས་བདུད་རྩི་སྐྱ་ནར་ནར་བབས། སྐུའི་དབྱིབས་བརྒྱུད། ཡབ་ཡུམ་གྱི་སྦྱོར་མཚམས་ནས་བྱུང་སྟེ། ཟླ་གདན་བཏོལ་ཏེ་བྱུང་
གསུང་བའང་ཡོད། རང་གི་ཚངས་བུ་གནས་ཞུགས། སྤྱི་བོའི་རྩ་འཁོར་རྩ་འདབ་དང་བཅས་པ་ཁྲིག་མེར་གྱིས་གང། དེ་ནས་དྷཱུ་ཏིའི་ལམ་ནས་མར་བབས་ཏེ། མགྲིན་པ། སྙིང་ཁ། ལྟེ་བ། གསང་གནས་ནོར་བུའི་དབུས་ཀྱི་རྩ་འཁོར་རྩ་འདབ་དང་བཅས་བ་
བརླ་གཡས་གཡོན་ནས་རྐང་སེན་གྱི་བར་རྣམས་ཁྲིག་མེར་ཏེ་གང། ཐོག་མེད་ནས་བསགས་པའི་སྡིག་སྒྲིབ་ཉེས་ལྟུང་གི་ཚོགས་ཐམས་ཅད་དུང་ཁུ་དང་སོལ་ཁུའི་རྣམ་པར་འོག་སྒོ་དང། བ་སྦུའི་བུ་ག་ཐམས་ཅད་ནས་ཕྱིར་ནག་ནུར་གྱིས་ཐོན། ལུས་ཤེལ་
གཡའ་དག་པ་ལྟར་མོས་ཏེ། ཡིག་བརྒྱ་ཐུན་རེ་ལ་སྟོང་ལ་སོགས་པ་བཟླའོ། །ཐུན་འཇོག་ཁར་བདག་ནི་མི་ཤེས་རྨོངས་པ་ཡིས། ཞེས་སོགས་ཀྱི་གསོལ་འདེབས་དང། རྡོ་རྗེ་སེམས་དཔའ་ཡབ་ཡུམ་རང་ལ་བསྡུ་བ་སོགས་སྡིག་སྒྲིབ་དག་པའི་རྟགས་

[093B] གཉིས་པ་བྱིན་རླབས་འཇུག་པའི་ཕྱིར། བླ་མའི་རྣལ་འབྱོར་བསྒོམ་པའི་ཚུལ་ལ། རང་གི་སྤྱི་བོར་པདྨ་དང་ཉི་མའི་གདན་གྱི་སྟེང་དུ། སྐད་ཅིག་གིས་བླ་མ་ཧེ་རུ་ཀ་སྐུ་མདོག་སྔོན་པོ། ཞལ་གཅིག་ཕྱག་གཉིས་པ་
གཡས་རྡོ་རྗེ་དང་གཡོན་དྲིལ་བུ་འཛིན་པ། རྡོ་རྗེ་སྐྱིལ་ཀྲུང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་ཐོད་པ་འཛིན་པས་འཁྱུད་པ། གཉིས་ཀའང་རུས་པའི་རྒྱན་སྣ་ཚོགས་བས་བརྒྱན་པ། སྣང་ལ་རང་བཞིན་
མེད་པ་དྭངས་གསལ་འོད་ཀྱི་རང་བཞིན་ཅན་གྱི་སྐུར་གསལ་བའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཡི་གེ་གསུམ་དང་སྐུའི་ཆ་ཐམས་ཅད་ལས་འོད་ཟེར་ཕྱོགས་བཅུར་འཕྲོས་པས། རྩ་བརྒྱུད་ཀྱི་བླ་མ་ཐམས་ཅད་སྦྱན་
དྲངས། དེ་ལ་ཐིམ། གཞན་ཡང་རིགས་ལྔ་ལ་སོགས་སངས་རྒྱས་དང། བྱམས་པ་འཇམ་དབྱངས་ལ་སོགས་པའི་བྱང་སེམས་དང། ཕྱག་བཞི་པ་དང་ཕྱག་དྲུག་པ་ལ་སོགས་པའི་ཆོས་སྐྱོང་བསྲུང་མ། ཡུལ་ཉེར་བཞིའི་དཔའ་བོ་དབའ་མོ་ལ་སོགས་པ་མདོར་ན་འཕགས་
པ་དང་འཕགས་མའི་ཚོགས་ཐམས་ཅད་སྦྱན་དྲངས་ནས་བླ་མ་ལ་ཐིམ་པས། བླ་མ་དེ་རྣམས་སྐྱབས་གསུམ་ཀུན་འདུས་ཀྱི་ངོ་བོ་དྲན་པ་ཙམ་གྱིས་སྲིད་ཞིའི་འཇིགས་པ་ལས་སྐྱོབ་ནུས་པའི་བདག་ཉིང་ཅན་དུ་བསམས་ལ། སངས་རྒྱས་ཐམས་ཅད་
འདུས་པའི་སྐུ། ཞེས་སོགས་དང། བླ་མ་སངས་རྒྱས་བླ་མ་ཆོས། ཞེས་པ་ནས། བླ་མ་ཉིང་ལ་ཕྱག་འཚལ་ལོ། །དེ་ནས་རང་གི་སྙིང་ཁ་ནས་མཆོད་པའི་ལྷ་མོ་མཆོད་རྫས་ཐོགས་པ་དཔག་ཏུ་མེད་པ་སྦྲོས་ནས། ཉེར་སྦྱོད་ལྔ། འདོད་ཡོན་ལྔ། རིག་མ་

[094A]༄༅། །བཅུ་དྲུག་ལ་སོགས་པས་མཆོད་པའི་རྗེས་སུ། བདག་གཞན་ལུས་དག་ཡིད་གསུམ་དུས་གསུམ་དགེ་ཚོགས་བཅས། ཞེས་པ་ནས། ཐུགས་རྗེས་འགྲོ་བའི་དོན་དུ་བཞེས་ནས་བདག་ལ་བྱིན་གྱིས་བརླབ་ཏུ་གསོལ། གུ་རུ་
རཏྣ་མཎྜལ་ཀཾ་ནི་རྱཏ་ཡ་མི། དངོས་བཤམས་ཡིད་ཀྱིས་སྤྲུལ་པའི་མཆོད་པ་མ་ལུས་འབུལ། །ཐོག་མེད་དུས་ནས་བསགས་པའི་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་ལ་རྗེས་སུ་ཡི་རང་ངོ། །འཁོར་བ་མ་སྟོང་བར་དུ་ལེགས་བཞུགས་
ནས༑ ༑འགྲོ་ལ་ཆོས་ཀྱི་འཁོར་ལོ་སྐོར་དུ་གསོལ། །བདག་གཞན་དགེ་རྣམས་བྱང་ཆུབ་ཆེན་པོར་བསྔོ། །དེ་ནས་སྤྱི་བོ་ན་བཞུགས་པའི་བླ་མ་དེ་ཉིད། སྐྱབས་གསུམ་ཀུན་འདུས་ཀྱི་ངོ་བོ་རང་ཡིན་སྙམ་པའི་མོས་གུས་དྲག་པོའི་སྒོ་ནས། སྐྱབས་གསུམ་
ཀུན་འདུས་བླ་མ་རིན་པོ་ཆེ། །བདག་གི་བློ་ཆོས་སུ་འགྲོ་བར་བྱིན་གྱིས་རློབས། ཆོས་ལམ་དུ་འགྲོ་བར་བྱིན་  ྾  ལམ་འཁྲུལ་པ་ཞི་བར་བྱིན་  ྾  འཁྲུལ་པ་ཡེ་ཤེས་སུ་འཆར་བར་བྱིན་  ྾  ཆོས་མིན་གྱི་རྟོགས་བཞི་བར་བྱིན་གྱིས་རློབས། དགེ་བའི་བཤེས་གཉེན་
ལ་མ་དད་པ་ནས་བཟུང་སྟེ། བདག་གཉིས་སུ་འཛིན་པའི་བར་གྱི་ཕྱི་ཅི་ལོག་གི་རྟོག་པ་ཐམས་ཅད་མྱུར་དུ་འགག་པར་བྱིན་  ྾  དགེ་བའི་བཤེས་གཉེས་ལ་དད་པ་ནས་བཟུང་སྟེ། བདེ་སྟོང་གི་ཏིང་ངེ་འཛིན་ཁྱད་པར་ཅན་གྱི་ཡོན་ཏན་ཐམས་ཅད་མྱུར་དུ་རྒྱུད་ལ་སྐྱེ་བར་
བྱིན་གྱིས་རློབས། ཁྱད་པར་དུ་ཡང་རྩ་གསལ་བ། རླུང་འཇམ་བལ་སོགས་པ་ལུས་ལ་བརྟེན་ནས་སྐྱེ་དགོས་པའི་བདེ་སྟོང་གི་ཉམས་རྟོགས་རྣམས་མྱུར་དུ་རྒྱུད་ལ་སྐྱེ་བར་ཕ་བླ་མས་བྱིན་བྱིས་རློབས་ཤིག་རྡོ་རྗེ་འཆད་གི་གོ་འཕང་ཚེ་འདི་ཉིད་ལ་སྩལ་དུ་

[094B] ཞེས་གསོལ་བ་བཏབ་པས། བླ་མའི་སྤྱི་བོའི་ཨོཾ་དཀར་པོ་དང། སྐུའི་ཆ་ཐམས་ཅད་ལས་འོད་ཟེར་དང་བདུད་རྩི་དཀར་པོ་དཔག་ཏུ་མེད་པ་བྱུང་ནས། རང་གི་སྤྱི་བོ་ནས་ཞུགས། ལུས་ཀྱི་ནང་ཐམས་ཅད་ཁྲིག་མེར་ཏེ་གང། ཐོག་མེད་ནས་བསགས་པའི་
ལུས་ཀྱི་སྡིག་སྒྲིབ་ནད་གདོན་ཐམས་ཅད་སྦྱངས། བླ་མའི་སྐུ་དང་རང་གི་ལུས་དབྱེར་མེད་དུ་གྱུར། བུམ་པའི་དབང་ཐོབ། སྐུ་རྡོ་རྗེ་འགྲུབ་པའི་ནུས་པ་བཞག་གོ་ཡང་བླ་མའི་མགྲིན་པའི་ཨཱ་ང་མར་པོ་དང། སྐུའི་ཆ་ཐམས་ཅད་ལས་འོད་ཟེར་དང་བདུད་རྩི་
དམར་པོ་དཔག་ཏུ་མེད་པ་བྱུང། རང་གི་མགྲིན་པར་ཐིམ་པས། ལུས་ཀྱི་ནང་ཐམས་ཅད་ཁྲིག་མེར་ཏེ་གང། ཐོག་མེད་ནས་བསགས་པའི་དག་གི་སྡིག་སྒྲིབ་ཐམས་ཅད་དག་བླ་མའི་གསུང་དང་རང་གི་དག་དབྱེར་མེད་དུ་གྱུར། གསང་བའི་དབང་ཐོབ། གསུང་རྡོ་རྗེ་
འགྲུབ་པའི་ནུས་པ་ཁྱད་པར་ཅན་བཞག་གོ་ཡང་བླ་མའི་སྐུའི་ཆ་ཐམས་ཅད་དང། ཐུགས་ཀའི་ཧཱུཾ་སྔོན་པོ་ལས་འོད་ཟེར་དང་བདུད་རྩི་སྔོན་པོ་དཔག་ཏུ་མེད་པ་བྱུང། རང་གི་སྙིང་ཁར་སིབ་སིབ་ཐིམ་པས། ཚེ་རབས་ཐོག་མེད་ནས་བསགས་པའི་
སྡིག་སྒྲིབ་ཐམས་ཅད་དང། ཁྱད་པར་དུ་ཡིད་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་སངས་ཏེ་དག་བླ་མའི་ཐུགས་དང་རང་གི་ཡིད་དབྱེར་མེད་དུ་གྱུར། ཤེས་རབ་ཡེ་ཤེས་ཀྱི་དབང་ཐོབ། ཐུགས་རྡོ་རྗེ་འགྲུབ་པའི་ནུས་པ་བཞག་གོ་ཡང་བླ་མའི་
སྐུ་གསུང་ཐུགས་དང་ཡི་གེ་གསུམ་ལས་འོད་ཟེར་དཀར་དམར་མཐིང་གསུམ་བྱུང། རང་གི་ལུས་ངག་ཡིད་གསུམ་ལ་སིབ་སིབ་ཐིམ་པས་ཚེ་རབས་ཐོག་མེད་ནས་བསགས་ཕའི་ལུས་ངག་ཡིད་གསུམ་བྱི་སྡིག་སྒྲིབ་ཐམས་ཅད་དང་ནད་གདོན་ཐམས་ཅད་

[095A]༄༅། །སངས་ཏེ་དག་བླ་མའི་སྐུ་གསུང་ཐུགས་དང་རང་གི་ལུས་ངག་ཡིད་གསུམ་དབྱེར་མེད་དུ་གྱུར། དབང་བཞི་པ་ཐོབ། སྐུ་བསུང་ཐུགས་རྡོ་རྗེ་གསུམ་གྱི་བདག་ཉིད་རྡོ་རྗེ་འཆང་འགྲུབ་པའི་ནུས་པ་ཁྱད་པར་ཅན་བཞག་
བྱུང་སྙམ་པའི་མོས་པ་བརྟན་པོ་བྱའོ། །དེ་ནས་དཔལ་ལྡན་རྩ་བའི་བླ་མ་རིན་པོ་ཆེ། །ཞེས་སོགས་ཀྱིས་གསོལ་བ་རྩེ་གཅིག་ཏུ་བཏབ་པས། བླ་མ་རང་གི་ཁ་ལྟ་ཕྱོགས་དང་མཐུན་པ་སྤྱི་བོའི་ཚངས་བུག་ནས་ཞུགས་ཏེ། སྙིང་ཁ་ཆོས་ཀྱི་འཁོར་
ལོའི་རྩ་འདབ་བརྒྱད་པའི་དབུས་སུ་བཞུགས་པའམ། ཡང་ན་འོད་དུ་མེར་ཏེ་ཞུ་ནས་རང་ལ་ཐིམ་པས་རང་གི་སྒོ་གསུཾ་དང་བླ་མའི་སྐུ་གསུང་ཐུགས་དབྱེར་མེད་དུ་སོང་བ་ལ་ང་རྒྱལ་འཇོག་ཅིང། སྐྱེ་བ་ཀུན་ཏུ་ཡང་ངག་བླ་མ་དང། ཞེས་སོགས་ཀྱི་སྨོན་
ལམ་བྱའོ། །དེ་ལྟར་བྱིན་རླབས་ཞུགས་པའི་མཚན་མ་བརྟན་པོ་མ་བྱུང་གི་བར་དུ་ཐུན་བཞིར་བཅད་དེ་མྱོང་ཁྲིད་དུ་བསྐྱང་བར་བྱའོ། །ལམ་འདི་ཉམས་སུ་ལེན་པའི་ཐོག་མཐའ་བར་གསུམ་དུ་གནད་བཞི་ཚངས་བ་གལ་ཆེ་བས། དེའི་ཚུལ་ནི་
ལུས་ཀྱི་གནད། དུས་ཀྱི་གནད། རླུང་གི་གནད། དམིགས་པའི་གནད་དོ། །ལུས་ཀྱི་གནད་ནི། ལུས་རྣམ་སྣང་གི་ཆོས་བདུན་ལྡན་ཞེས་པ། རྐང་པ་གཉིས་རྡོ་རྗེ་སྐྱིལ་ཀྲུང་ངམ། སེམས་དཔའི་སྐྱིལ་ཀྲུང། ལག་པ་གཉིས་ལྟེ་འོག་ཏུ་
མཉམ་གཞག་སྒལ་ཚིགས་དྲང་པོར་བསྲངས་ལ་མགྲིན་པ་ཅུང་ཟད་དགུག་དཔུང་མགོ་གཉིས་ཅུང་ཟད་གདེངས། སོ་དང་མཆུ་རང་སོར་བཞག་མིག་སྣ་རྩེ་ལ་བལྟ་བའོ། །དུས་ཀྱི་གནད་ནི་སྤྱིར་རྒྱུན་དུ་ཡིན་ཅིང། ཁྱད་པར་ཐོ་རེངས་དང་

[095B] །རླུང་གི་གནད་ནི་རླུང་ངལ་བུས་ཕྱིར་བུས་ཏེ། ནང་དུ་ཅུང་ཟང་རྡུབ་སྟེ་དལ་བྲེལ་སྙོམས་པའི་དུས་སུ་འམ། རང་བཞིན་གྱིས་དལ་འབྲེལ་སྙོམས་པའི་དུས་སུའོ། །དམིགས་པའི་གནད་ནི། འོག་ཏུ་གོ་
རིམ་བཞིན་འཆད་དོ། །གཉིས་པ་དངོས་གཞིའི་བཤད་པ་ལ་གཉིས། ལམ་བགྲོད་པའི་རིམ་པ་བཤད་པ་དང། འབྲས་བུ་མངོན་དུ་བྱེད་ཚུལ་བཤད་པའོ། །དང་པོ་ལ་གསུམ། གང་གིས་བསྒོམ་པའི་རྟེན་བཤད་པ། གང་དུ་བསྒོམ་པའི་གནས་
བཤད་པ། ཇི་ལྟར་བསྒོམ་པའི་ཚུལ་བཤད་པའོ། །དང་པོ་ནི། རང་གཉིད་སྐད་ཅིག་གིས་ཧེ་རུ་ཀ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་རྡོ་རྗེ་དང་དྲིལ་བུ་འཛིན་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་རང་ཐོད་པ་འཛིན་
བས་འཁྱུད་པ་དངས་གསལ་འོད་ཀྱི་དད་བཞིན་ཅན་གྱི་སྐུ་ལ་ང་རྒྱལ་དང་གསལ་སྣང་བཏོན་ཏེ་རྩེ་གཅིག་ཏུ་བསྒོམ་པ་བྱེད་པའོ། །གཉིས་པ་ནི། རང་དེ་ལྟར་བསམས་པའི་ལུས་ཀྱི་དབུས་དྲང་པོར་སྒལ་ཚིགས་པ་ལ་ཅུང་ཟར་ཉེ་བར་དབུམ་ཁ་དོག་སྔོན་
བོ་ནད་རླུང་གིས་གང་བ། སྦོམ་ཕྲ་གྲོ་སོག་ཙམ་མམ། ཡང་བློ་ནུས་དང་བསྟུན་ནས་བཞག་པའི་མས་སྣ་ནོར་བུའི་རྩེར་སླེབ་པ། ཡས་སྣ་མཛོད་སྤུའི་དབུས་སུ་ཁ་གདངས་པ། དེའི་གཡས་སུ་རོ་མ། གཡོན་དུ་རྐྱང་མ་གཉིས་ཀ་ཞར་བའི་ཚུལ་དུ་
ཡོད་ལ། དེ་ཡང་ལྟེ་བ་སྙིང་ག། མགྲིན་པ་རྣམས་སུ་རོ་རྐྱང་རེ་རེས་ཀྱང་དབུམ་ལ་གསུམ་གསུམ་བསྐོར་བའི་མདུད་པ་གྲོལ་མདུང་རེ་ཡོད་པའི་སྤྱི་བོ་བདེ་ཆེན་གྱི་འཁོར་ལོ་རྩ་འདབ་སོ་གཉིས་པ་ཁ་དོག་སྣ་ཚོགས་པ། དབྱིབས་ཨེ་ཡིག་གྲུ་གསུམ་གྱི་

[096A]༄༅། །རྣམ་པ། ཁ་ཐུར་དུ་ཕྱོགས་པ། མགྲིན་པ་ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག་པ། དབྱིབས་ཝཾ་ཡིག་ཟླུམ་པོའི་རྣམ་པ་ཅན། ཁ་དོག་དམར་པོ་ཁ་གྱེན་དུ་ཕྱོགས་པ། སྙིང་ཁ་ཆོས་ཀྱི་འཁོར་འོ་རྩ་འདབ་བརྒྱུད་པ་
དབྱིབས་ཝཾ་ཡིག་ཟླུམ་པོའི་རྣམ་པ་ཅན། ཁ་དོག་དཀར་པོ་ཁ་ཐུར་དུ་ཕྱོགས་པ། ལྟེ་བ་སྤྲུལ་པའི་འཁོར་ལོ་རྩ་འདབ་དྲུག་ཅུ་རེ་བཞི་པ། དབྱིབས་ཨེ་ཡིག་གྲུ་གསུམ་གྱི་རྣམ་པ་ཅན། ཁ་དོག་སྣ་ཚོགས་པ་ཁ་གྱེན་དུ་བལྟ་བ། གསང་གནས་བདེ་
སྐྱོང་གི་འཁོར་ལོ་རྩ་འདབ་བཅུ་དྲུག་པ། ནོར་བུའི་རྩེར་རྩ་འདབ་བརྒྱད་ཡོད་པའི་ལྟེ་བ་རྣམས་གང་དུ་དམིགས་པ་གནད་དུ་བསྣུན་ནས་བསྒོམ་པའི་གནས་ཡིན་ཅིང། རྩ་གསུམ་འཁོར་ལོ་བཞི་དང་བཅས་པ་དེ་རྣམས་སྣང་ལ་རང་བཞིན་
མད་པ་དྭངས་གསལ་འོད་ཀྱི་རང་བཞིན་ཅན་དུ་བསྒོམ་མོ། །གསུམ་པ་ཇི་ལྟར་བསྒོམ་པའི་ཚུལ་བཤད་པ་ལ་གཉིས། རྩ་མདུང་རྣམས་གྲོལ་བར་བྱེད་པའི་ཐབ་བཤད་པ། གྲོལ་ནས་ཇི་ལྟར་བསྒོམ་པའི་ཚུལ་བཤད་པའོ། །དང་པོ་ལ་གསུཾ་
ལྟེ་བའི་སྤྲིན་སྒྲ་ལ་སེམས་འཛིན་ཚུལ། དེ་ལ་རྡོ་རྗེའི་བཟླས་པ་བྱེད་ཚུལ། སེམས་དཔའ་གསུམ་བརྩེགས་ཀྱི་སྒོ་ནས་རྗེས་གཞིག་གི་བསྡུད་རིམ་བྱེད་པའི་ཚུལ་ལོ། །དང་པོ་ལ་གཉིས། དངོས་དང། དེ་ལྟར་བསྒོམས་པས་རྟགས་འབྱུང་ཚུལ་
ལོ༑ ༑དང་པོ་ནི། ལྟེ་བའི་རྩ་འཁོར་གྱི་དབུས་ཀྱི་དྷཱུ་ཏིའི་ནང་དུ་ཐིག་ལེ་དམར་པོ་འོག་དཀར་པོ་སྟེང་དུ་གའུ་ཁ་སྦྱོར་རྒྱ་སྲན་ཙམ་མམ། བོད་སྲན་ཙམ་གྱི་ནང་དུ་ལྷག་པའི་ལྷའི་ངོ་བོ་འམ། རང་གི་སེམས་ཀྱི་ངོ་བོ་ཞེས་པའང་ཡོད། ཧཱུཾ་ཡིག་དཀར་

[096B] ཐིག་ལེ་ནཱད་འོད་ཟེར་ལྔ་འཕྲོ་བ་དང་བཅས་པ། ཤིན་ཏུ་འཚེར་བ་དྭངས་གསལ་འོད་ཀྱི་རང་བཞིན་ཅན་དང། སྙིང་ཁའི་རྩ་མདུང་ཀྱི་དྷཱུ་ཏིའི་ནང་དུ་ཡང། ཇི་ལྟ་བ་བཞིན་གྱི་ཧཱུཾ་ཡིག་གདན་བཅས་བསྒོམ་མོ། །དེ་ནས་སྙིང་
ཁའི་དྷཱུ་ཏིའི་ནང་ན་གནས་པའི་རྩའི་དྭངས་མ། རླུང་གི་དྭངས་མ། ཐིག་ལེ་དཀར་དམར་གྱི་དྭངས་མ། སེམས་ཀྱི་དྭངས་མ། དེ་རྣམས་ཀྱི་ཆོས་ཉིད་དེ། དྭངས་མ་ལྔ་འདུས་ཀྱི་སེམས་བསམ། སྲོག་འཛིན་ཤིན་ཏུ་ཕྲ་བ་དང། ཡིད་ཀྱི་རྣམ་ཤེས་ཤིན་ཏུ་ཕྲ་
བ་ངོ་བོ་དབྱེར་མེད་པ་གཉིས་དབུ་མའི་ནང་ན་ཡར་བལྟས་པས་སྤྱི་བོའི་རྩ་འཁོར་རྩ་འདབ་དང་བཅས་པའི་བར་གསལ་སིང་ངེ་མཐོང། རྩའི་ཆགས་ལུགས་རྣམས་ངེས་པར་བྱས་མར་བལྟས་པས་ནོར་བུའི་དབུས་ཀྱི་རྩ་འཁོར་རྩ་འདབ་དང་བཅས་པ་
གསལ་སིང་སྟེ་མཐོང། དེ་བཞིན་དུ་བྱས། ཁྱད་པར་ལྟེ་བའི་ཧཱུཾ་ཡིག་ནཱ་ང་རང་བཅས་པ་གསལ་བར་དམིགས་ཏེ་ངལ་བུས་བབས་ནས། ཐིག་ལེའི་དབུས་སུ་སིབ་སྟེ་ཐིམ་ནས་དབྱེར་མེད་གཅིག་ཏུ་བྱིད་རྒོད་དང་བྲལ་བའི་སྒོ་ནས་རྩེ་གཅིག་ཏུ་
མཉམ་པར་འཇོག་གོ་གཉིས་པ་དེ་ལྟར་བསྒོམས་པས་རྟགས་བྱུང་ཚུལ་ནི། དེ་ལྟར་རྩེ་གཅིག་ཏུ་མཉམ་པར་གཞག་པ་ལ་བརྟེན་ནས། རླུང་དབུ་མར་བཞུགས་པའི་རྟགས་སུ་སྣ་བུག་གཉིས་ནས་རླུང་མཉམ་རྒྱུ་ཤེད་མཚུངས་འབྱུང། གནས་
པའི་རྟགས་སུ་སྣ་བུག་གི་རླུང་རྒྱུ་བ་འཆད། དེ་རྟག་པའི་ཚུལ་ནི། ལྟེ་འོག་གི་ལྟོ་བ་མགུལ་མི་འགུལ་བརྟག་པའོ། །ཐིམ་པའི་རྟགས་ནི་ས་ཁམས་ཆུ་ལ་ཐིམ་པའི་རྟགས་སུ་ལུས་ཟུང་ལྷོད་ལྷོད་པོར་འགྱུར་ཞིང། ནང་རྟགས་སུ་སྨིག་རྒྱ་ལྟ་བུའི་སྣང་བ་

[097A]༄༅། །འབྱུང། ཆུ་ཁམས་མེ་ལ་ཐིམ་པའི་རྟགས་སུ་ཁ་སྣ་སྐམ། ནང་རྟགས་སུ་དུ་བ་སྲབ་མོས་ཁྱབ་པ་ལྟ་བུའི་སྣང་བ་འབྱུང། མེ་ཁམས་རླུང་ལ་ཐིམ་པའི་ཕྱི་རྟགས་སུ་ལུས་ཀྱི་དྲོང་མཐའ་ནས་སྡུང། ནང་རྟགས་
སུ་མཁའ་སྣང་ལྟ་བུའི་སྣང་བ་འབྱུང། དེ་རྣམས་རླུང་རགས་པ་ཐིམ་པའི་རྟགས་ཡིན་ནོ། །ཕྲ་བ་ཐིམ་པ་ནི། རླུང་སྣང་བ་ལ་ཐིམ་པར་རྩོམ་པ་ན། ཕྱིའི་རྟགས་སུ་དབུགས་ནང་དུ་མི་འཇུག་ནང་རྟགས་སུ་མར་མེ་འབར་བ་ལྟ་བུའི་སྣང་བ་འབྱུང་
རླུང་སྣང་བ་ལ་ཐིམ་པ་ན། སྟོན་གནམ་གཡའ་དག་ལ་ཟླ་འོད་ཀྱིས་ཁྱབ་པ་ལྟ་བུའི་དཀར་ལམ་པའི་སྣང་བ་འབྱུང། དེ་མཆེད་པ་ལ་ཐིམ་པ་ན། སྟོན་གནམ་གཡའ་དག་ལ་ཉི་འོད་ཀྱིས་ཁྱབ་པ་ལྟ་བུའི་དམར་ལམ་པའི་སྣང་བ་འབྱུང། དེ་ཉེར་
ཐོབ་ལ་ཐིམ་པ་ན། སྟོན་གནམ་གཡའ་དག་ལ་སྲོད་ཀྱི་སྨག་མཐུག་པོས་ཁྱབ་པ་ལྟ་བུའི་ནག་ལམ་པའི་སྣང་བ་འབྱུང། དེའི་སྟོད་ལ་ཡུལ་ཅུང་ཟད་དྲན། སྨད་ལ་དྲན་མེད་ལ་འགྲོ། ཉེར་ཐོབ་འོད་གསལ་ལ་ཐིམ་པ་ན། །སྟོན་གྱི་ནམ་མཁའ་
གཡའ་དག་ལ་དཀར་དམར་ནག་གསུམ་གྱི་སློད་བྱེད་ཀྱི་རྐྱེན་དང་བྲལ་བའི་ཐོ་རེངས་ཀྱི་ནམ་མཁའི་རང་མདོག་ཇི་བཞིན་པའི་སྣང་བ་འབྱུང་ངོ། །རྟགས་དེ་རྣམས་འཆི་དུས་སུ་གསལ་པོ་འབྱུང་ཞིང། ལམ་དུས་སུ་ཆ་ཙམ་འབྱུང་བས་
ད་ལྟ་ནས་ངེས་པར་བྱེད་པ་གལ་ཆེའོ། །དེ་ཡང་འོད་གསལ་གྱི་དང་ནས་གསང་གནས་ནས་གཏུམ་མེའི་མེ་འབར་བ་འམ། ཡང་ན་ལྟེ་བ་ནས་ཏི་ལ་ཀ་སྦར་ཏེ། དྷཱུ་ཏིའི་ནང་ལ་ཡར་རྒྱུད་ནས་ཕྱིན་ཏེ། སྤྱི་བོར་སླེབ་པ་ན། སྤྱི་བོའི་

[097B] སྤྱི་བོ་ནས་མགྲིན་པར་སླེབ་ཀྱི་བར་ལ་དགའ་བ། དེ་ནས་སྙིང་ཁར་སླེབ་ཀྱི་བར་ལ་མཆོག་དགའ། དེ་ནས་ལྟེ་བར་སླེབ་ཀྱི་བར་ལ་ཁྱད་པར་གྱི་དགའ་བ། དེ་ནས་ནོར་བུའི་རྩེར་སླེབ་ཀྱི་བར་ལ་ལྷན་སྐྱེས་ཀྱི་དགའ་བ་
འབྱུང་ཞིང། དེ་ནི་ཡས་བབས་ཀྱི་དགའ་བཞི་ཡིན་ནོ། །དེའི་ཚེ་བདེ་སྟོང་སྦྱར་ནས་རྩེ་གཅིག་ཏུ་མཉམ་པར་འཇོག་གོ། །དེ་ལས་ཅུང་ཟད་གཡོ་བར་རྩོམ་པན། དམིགས་པས་བྱང་སེམས་དྷཱུ་ཏིའི་མས་སྣ་ནས་གྱེན་དུ་སློག་སྟེ། ལྟེ་བར་སླེབ་ཀྱི་རིང་
ལ་དགའ་བ། དེ་ནས་སྙིང་ཁར་སླེབ་ཀྱི་རིང་ལ་མཆོག་དགའ། དེ་ནས་མགྲིན་པར་སླེབ་ཀྱི་རིང་ལ་ཁྱད་པར་གྱི་དགའ་བ། དེ་ནས་སྤྱི་བོར་སླེབ་ཀྱི་རིང་ལ་ལྷན་སྐྱེས་ཀྱི་དགའ་བ་འབྱུང་ཞིང། དེ་ནི་མས་བརྟན་གྱི་དགའ་བ་བཞི་ཡིན་ནོ། །དགའ་བ་
དང་པོ་གསུམ་དང་ཁྱད་པར་ལྷན་སྐྱེས་ཀྱིས་དགའ་བའི་ཚེ། བདེ་སྟོང་སྤྱར་ནས་རྩེ་གཅིག་ཏུ་མཉམ་པར་འཇོག་གོ་དེ་ནི་ལམ་དུས་ཀྱི་སྟོང་པ་ཆོས་སྐུ་དང་བསྲེ་བ་ཡིན་ནོ། །དེ་ལྟ་བུའི་འོད་གསལ་ལས་ལྡང་པར་རྩོམ་པ་ན། རང་ཉིད་ཧེ་རུ་ཀ་ཡབ་ཡུམ་
གྱི་སྐུར་ལྡང་སྙམ་པའི་འཕེན་པ་ཤུགས་དྲག་པོ་སྔོན་དུ་བཏད་པའི་སྟོབས་ཀྱིས་འབྱུང་ལུས་རགས་པ་འདི་ལས་ལོགས་སུ་བྱེ་སྟེ། ཧེ་རུ་ཀ་ཡབ་ཡུམ་གྱི་སྐུར་ཡིད་ངོར་ལྡང་ངོ། །དེ་ལྟར་ལངས་པ་དང། འོད་གསལ་དེ་འགགས་པ་དང་
ལུགས་ལྡོག་གཉེར་ཐོབ་གྲུབ་པ་རྣམས་དུས་མཉམ་ཞིང། དེ་ལས་མཆེད་པ། དེ་ལས་སྣང་བ། དེ་ལས་མར་མེ། དེ་ལས་མཁའ་སྣང། དེ་ལས་དུ་བ། དེ་ལས་སྨིག་རྒྱུ་རྣམས་འབྱུང། དེ་ནི་ལམ་དུས་ཀྱི་སྒྱུ་ལུས་ལོངས་སྐུ་དང་བསྲེ་བ་ཡིན་ནོ། །

[098A]༄༅། །དེ་ལྟ་བུའི་ཡིད་ངོའི་ཧེ་རུ་ཀ་དེ། འབྱུང་ལུས་རགས་པ་འདི་ཉིད་ལ་འཇུག་པར་འདོད་ན། དེ་ཉིད་སྤྲུལ་སྐུ་དམ་ཚིག་སེམས་དཔར་གསལ་བའི་སྤྱི་བོ་ནས་སྙིང་ཁར་ཞུགས། སྣ་བུག་གཉིས་ནས་རླུང་རྒྱུས་
གཟུགས་སྒྲ་སོགས་ཀྱི་ཡུལ་སྣང་ཤར་བ་ན། གང་སྣང་སྟོང་པ། སྟོང་པ་བདེ་བ། བདེ་བ་ཧེ་རུ་ཀ་ཡབ་ཡུམ་གྱི་སྐུར་འཆར་བ་ལ་བསླབ་ཅིང། དེ་ནི་ལམ་དུས་ཀྱི་སྐྱེ་བ་སྤྲུལ་སྐུ་དང་བསྲེ་བ་ཡིན་ནོ། །འདི་རྣམས་ཀྱི་སྐངས་སུ་ཞལ་ཤེས་ཅུང་ཟད་
བརྗོད་ན། ལུས་ཀྱི་དབུས་དྲང་པོ་སྒལ་ཚིགས་ལ་ཅུང་ཟད་ཉེ་བ་ཞེས་པ་ནི། སྒལ་ཚིགས་ཅུང་ཟད་འབུད་བར་ཡོད་པས་སོ། །དེ་ཡང་ཐོག་མར་དམིགས་རྟེན་མི་གསལ་ན། གནས་དེ་ངེས་པར་བྱས་ནས་སེམས་བཟུང། སེམས་ཅུང་ཟད་ཟིན་པ་
ན༑ ཧཱུཾ་ཡིག་གདན་དང་བཅས་པ་ཡོད་སྙམ་པ་བྱས་ཏེ། དེ་ནས་ཇེ་གསལ་ལ་བཏང་ནས། མཐར་ཧཱུཾ་ཡིག་ཐིག་ལེ་དང་བཅས་པ་གསལ་ཧྲཱི་ག་སྟེ་ཤར་བ་ན། དེ་ལ་སེམས་ཞུགས་པའི་ཚུལ་གྱི་ང་རྒྱལ་འཇོག་དེ་ཡང་རྟགས་རྣམས་ནི་རླུང་
ཐིམ་པའི་རྟགས་ཡིན་པས། སྨིག་རྒྱུ་ལྟ་བུའི་སྣང་བ་སོགས་ནི། ས་རླུང། ཆུ་རླུང། མེ་རླུང། རླུང་གི་རླུང་ཐིམ་པའི་རྟགས་ཡིན་ལ། ས་ཁམས་ཆུ་ལ་ཐིམ་ཞེས་པ། སྔ་མའི་ནུས་པ་ཟད་ནས་ཕྱི་མ་མངོན་པའོ། །ངེས་གཞན་རྣམས་
ཀྱང་མཆོན་ནུས། དེ་ཡང་རྟགས་རྣམས་ནི་གོ་རིམ་ངེས་པ་ཅན་དང། གང་སྣང་ཐམས་ཅད་སྨིག་རྒྱུ་སོགས་སུ་འཆར་བ་དགོས་ལ། དེ་ལས་གཞན་དུ་རླུང་དབུ་མར་ཐིམ་པའི་རྟགས་འཁྲུལ་མེད་མིན་ནོ། །སྐུ་གསུང་ཐུགས་ཀྱི་འཁྱེར་སོ་

[098B] སྣང་མཆེད་ཐོབ་གསུམ་འོད་གསལ་དང་བཅས་པ་སྦྱོར་ཚུལ་ནི། སྣང་བ་དཀར་ལམ་པའི་སྣང་བ་ཤར་བ་ན། དེ་ཉིད་དང་ཕྱོགས་བཅུའི་སངས་རྒྱས་ཐམས་ཅད་ཀྱི་སྐུའི་དྭངས་མ་ཨོཾ་དཀར་པོ། དེ་ལས་འབྱུང་བའི་འོད་ཟེར་དཀར་པོའི་རྣམ་
པས་ཁྱབ་པ་དེ་ཉིད་དང་དབྱེར་མེད་གཅིག་ཏུ་བསྲེས་ཏེ་བསྒོམ་མོ། །དེས་གསུང་དང་ཐུགས་ལ་ཡང་རིགས་འགྲེའོ། །འོད་གསལ་སྟོང་པ་ཉིད་ཤར་བ་ན། དེ་དང་སྐུ་གསུང་ཐུགས་དབྱེར་མི་ཕྱེད་པའི་བདེ་བ་ཆེན་པོའི་ཡེ་ཤེས་གཉིས་བསྲེ་ས་ཏེ་རྩེ་གཅིག་ཏུ་
བསྒོམ་མོ། །ཡང་སྣང་མཆེད་ཐོབ་གསུམ་འོད་གསལ་དང་བཅས་པ་ལ་རིམ་བཞིན། སྟོང་པ། ཤིན་ཏུ་སྟོང་པ། སྟོད་པ་ཆེན་པོ། ཐམས་ཅད་སྟོང་པ་ཞེས་བཤད་པས། སྟོང་པ་དེ་བཞི་ཀའི་སྐབས་སུ་བདེ་སྟོད་སྦྱར་ནས་རྩེ་གཅིག་ཏུ་མཉམ་པར་འཇོག་
གོ༑ ཡང་དེ་རྣམས་ལ་རིམ་པ་བཞིན། རྡོ་རྗེ་ཟླ་བ་དང། རྡོ་རྗེ་ཉི་མ་དང། རྡོ་རྗེ་སྒྲ་གཅན་དང། མཐར་འཛིན་གྱི་སྤྲོས་པ་ཐམས་ཅད་དང་བྲལ་བའི་འོད་གསལ་སྟོང་པ་ཞེས་ཀྱང་བཤད་དོ། །གཏུམ་མོའི་མེ་དྷཱུ་ཏིའི་
དམར་པོའི་དྲོད་དྷཱུ་ཏིའི་ནང་ལ་སྦར་བའོ། །འོད་གསལ་ལས་ཅུང་ཟད་གཡོ་བར་རྩོམ་པ་ཞེས་པ་ནི། དཔེར་ན་ཆུ་གཡོ་བ་མེད་ཅིང་ཤིན་ཏུ་དྭངས་པའི་ནང་དུ། ཉེའུ་ཆུང་འགུལ་ལ་ཁད་པ། ཅུང་ཟད་འགུལ་བ། ཆེར་འགུལ་བ་གསུམ་ཡོད་པ་བཞིན་དུ་
འོད་གསལ་ལས་གཡོ་ཚད་པ། ཅུང་ཟད་གཡོ་བ། ཆེར་གཡོ་བ་དང། གསུམ་ཡོད་དོ། །དེ་ཡང་ལུགས་ལྡོག་གི་དགའ་བཞི་འདྲེན་པ་ན་འོད་གསལ་གྱི་ངང་ནས་འདྲེན་པ་ཡིན་ལ། ཉེར་ཐོབ་སོགས་སུ་འཕོ་མི་དགོས་སོ། །དེ་ཡང་ཐོག་མར་དམིགས་པས་བྱང་

[099A]༄༅། །སེམས་གྱེན་དུ་སློག་མཐར་བྱང་ནས་རང་སྟོབས་ཀྱིས་ཡར་ལྡོག་པ་ཡིན་ནོ། །གང་སྣང་སྟོང་པ་ཞེས་པའི་སྐབས་སུ། གཟུགས་སྒྲ་སོགས་ཀྱི་ཡུལ་སྣང་ཤར་བ་ན་སྔར་བཞིན་སྟོང་ཉིད་ལ་བཞག་ཕུལ་ཆེས་པའི་
མཉམ་གཞག་དེའི་སྟོབས་ཀྱིས་འདི་རྣམས་ཀྱི་སྣང་བ་འདི་གཟུགས་སྒྲ་སོགས་སུ་སྣང་ཡང། གཤིས་ལུགས་ལ་སྟོང་པ་ཉིད་ལས་མ་འདས་སོ་སྙམ་པ་ངམ་ངམ་ཤུགས་ཀྱིས་འབྱུང་བ་ཡིན་ནོ། །སྟོང་པ་བདེ་བཞེས་པའི་དོན་ནི། སྟོང་པ་དང་བདེ་
བ་དབྱེར་མི་ཕྱེད་པ་ལ་ཟེར་བ་ཡིན་ཅིང། དེ་ཡང་བདེ་བས་སྟོང་ཉིད་མངོན་སུམ་དུ་རྟོགས་པ་ན། སྟོང་ཉིད་དང་བདེ་བ་ངོ་བོ་དབྱེར་མེད་དུ་འཆར་བས། བདེ་བས་སྟོང་ཉིད་མངོན་སུམ་དུ་རྟོགས་པའི་མོས་པ་བྱེད་པ་ཡིན་ནོ། །འདིའི་སྐབས་སུ་བདེ་བའི་
རྣམ་པ་ཤས་ཆེ་ཞིང། གོང་དུ་སྟོང་པའི་རྣམ་པ་ཤས་ཆེའོ། །ཉིན་མོའི་ཐུགས་དམ་ལ་བརྟེན་པ་ཐོབ་པའི་རྣལ་འབྱོར་པ་དེས། གཉིད་དུ་འགྲོ་བའི་ཚེ་ཐུགས་དམ་ཞིག་བྱེད་དོ། །ཇི་ལྟ་བུ་ཞིག་བྱེད་ན་ཉིན་སྣང་མཚན་སྣང་བསྲེབ་ནི། ཉིན་མོའི་ཐུགས་
དམ་དེའི་བག་ཆགས་དེའི་ངང་ནས་ལྟེ་བ་དང། ཁྱད་པར་སྙིང་ཁའི་ཧཱུཾ་ཡིག་ལ་སེམས་ཞུགས་པའི་ཚུལ་གྱིས་དབྱེར་མེད་གཅིག་ཏུ་བྱས་ནས་བསྒོམས་པས་རླུང་དབུ་མར་ཞུགས་པ་ནས་འོད་གསལ་གྱི་བར་འབྱུང། དེ་ལྟ་བུའི་འོད་གསལ་དེ་ནི་
གཉིད་ཀྱི་འོད་གསལ་ཡིན་ནོ། །འདི་དང་འཆི་དུས་སུ་དགའ་བཞི་མི་འདྲེན་པར་བཞེད་པའི་མཁས་པའི་དབང་པོ་ཡོད་ཀྱང། འདིར་སྔར་བཞིན་ལུགས་འབྱུང་ལུགས་ལྡོག་གི་དགའ་བཞི་དྲངས་ནས། ལྷན་སྐྱེས་ཀྱི་ཚེ་བདེ་སྟོང་སྦྱར་ནས་རྩེ་གཅིག་ཏུ་མཉམ་པར་

[099B]འདི་ནི་གཉིད་ཀྱི་འོད་གསལ་ཆོས་སྐུ་དང་བསྲེབ་ཡིན་ནོ། །དེ་ལྟ་བུའི་གཉིད་ཀྱི་འོད་གསལ་ལས་ལྡང་བར་རྩོམ་པ་ན། རང་ཧེ་རུ་ཀ་ཡབ་ཡུམ་གྱི་སྐུར་ལྡང་ངོ་སྙམ་པའི་འཕེན་པ་ཤུགས་དྲག་བཏང་བའི་སྟོབས་ཀྱིས་འབྱུང་ལུས་རགས་པ་
ལས་ལོགས་སུ། རྨི་ལམ་གྱི་ལུས་ཁྱད་པར་བ་དེ་ཧེ་རུ་ཀ་ཡབ་ཡུམ་གྱི་སྐུར་ཡིད་ངོར་ལྡང་ངོ། །དེ་ལྟར་ལངས་པ་དང་གཉིད་ཀྱི་འོད་གསལ་འགགས་པ། ལུགས་ལྡོག་གི་ཉེར་ཐོབ་གྲུབ་པ་དུས་མཉམ། དེ་ནས་མཆེད་པ་ནས་སྨིག་རྒྱུའི་བར་རྣམས་
འབྱུང། དེ་ནི་རྨི་ལམ་ལོངས་སྐུ་དང་བསྲེ་བ་ཡིན་ནོ། །དེ་ལྟ་བུའི་ཡིད་ངོའི་སྒྱུ་མའི་སྐུ་དེ། འབྱུང་ལུས་རགས་པའི་ཕྱི་རོལ་ཏུ་གནས་མི་ནུས་ན། འབྱུང་ལུས་རགས་པ་འདི་སྤྲུལ་སྐུ་དམ་ཚིག་སེམས་དཔར་གསལ་བའི་སྤྱི་བོ་ནས་སྙིང་ཁར་ཞུགས་
གཉིད་སད། སྣ་བུག་ནས་རླུང་རྒྱུས། ཡུལ་སྣང་ཤར། ཞེས་པ་ནས་བདེ་བ་ཧེ་རུ་ཀ་ཡབ་ཡུམ་གྱི་སྐུར་འཆར་བ་ལ་བསླབ་ཅིང། འདི་སང་པ་སྤྲལ་སྐུ་དང་བསྲེ་བ་ཡིན་ནོ། །དེ་ལྟ་བུའི་རྣལ་འབྱོར་པ་དེ་ལམ་ལྷག་མ་རྣམས་མ་བགྲོད་པར་འཆི་བ་ལ་མངོན་དུ་ཕྱོགས་
པའི་ཚེ། སྔར་བཞིན་སྙིང་ཁའི་ཧཱུཾ་ཡིག་ལ་སེམས་ཞུགས་པའི་ཚུལ་གྱིས་རྩེ་གཅིག་ཏུ་མྙཾ་པར་གཞག་སྟེ་བསྒོམས་པས་རླུང་དབུ་མར་ཞུགས་པ་ནས་འོད་གསལ་གྱི་བར་འབྱུང། དེ་ལྟ་བུའི་འོད་གསལ་དེ་ནི་འཆི་བ་འོད་གསལ་ཡིན་ཅིང། དེའི་ཚེ་
དགའ་བཞི་འདྲེན་ན་ལྷན་སྐྱེས་ཀྱི་ཚེ་བདེ་སྟོད་སྦྱར་ནས་རྩེ་གཅིག་ཏུ་བསྒོམ་མོ། །མི་འདྲེན་ན་བྱང་སེམས་སྙིང་ཁར་འདུས་པའི་བདེ་བ་ཡོད་པས། བདེ་སྟོད་སྦྱར་ནས་རྩེ་གཅིག་ཏུ་མཉམ་པར་འཇོག་གོ་འདི་ནི་འོད་གསལ་མ་བུ་འཕྲད་པ་ཡིན་

[100A]༄༅། །ཅིང༑ འཆི་བ་འོད་གསལ་ཆོས་སྐུ་དང་བསྲེ་བ་ཡིན་ནོ། །དེ་ལྟ་བུའི་འོད་གསལ་དེ་ལས་ལྡང་བར་རྩོམ་པ་ན། ཧེ་རུ་ཀ་ཡབ་ཡུམ་གྱི་སྐུར་ལྡང་ངོ་སྙམ་པའི་འཕེན་པ་ཤུགས་དྲག་བཏང་བའི་སྟོབས་ཀྱིས་
འབྱུང་ལུས་རགས་པ་འདི་ལས་ལོགས་སུ་བྱེ་ནས། བར་དོའི་ལུས་ཁྱད་པར་བ་དེ་ཡིད་ངོར་ཧེ་རུ་ཀ་ཡབ་ཡུམ་གྱི་སྐུར་ལྡང་ངོ། །དེ་ལྟར་ལངས་པ་དང་འཆི་བ་འོད་གསལ་འགགས་པ་དང། ལུགས་ལྡོག་གི་ཉེར་ཐོབ་གྲུབ་པ་དུས་མཉམ་
དེ་ནས་མཆེད་པ་ནས་སྨིག་རྒྱུའི་བར་རྣམས་འབྱུང་ཞིང། དེ་བར་དོ་ལོངས་སྐུ་དང་བསྲེ་བ་ཡིན་ནོ། །དེ་ལྟ་བུའི་རྣལ་འབྱོར་པ་དེས་མཁའ་སྤྱོད་ལ་སོགས་པར་འཕོ་འདོད་ན་ཡང་འཕོ་ནུས་མོད། སྔགས་སྤྱོད་པའི་བརྟེན་ཁྱད་པར་ཅན་
འཛིན་འདོད་ན། གདམས་པ་དང་ལྡན་པའི་སྒོ་ནས། སྐྱེ་གནས་ཁྱད་པར་ཅན་གྱི་ཕམ་གཉིས། སྤྲུལ་སྐུ་དམ་ཚིག་སེམས་དཔར་གསལ་བའི་སྤྱི་བོ་ནས་སྙིང་ཁར་ཞུགས་ཏེ། སྐྱེ་བ་བླངས་ནས་ཟླ་གྲངས་རྫོགས་པ་ན་ཕྱིར་བཙས་ཏེ་
རྟེན་དེ་ལ་ལམ་ལྷག་མ་རྣམས་རྫོགས་པར་བྱེད་དོ། །དེ་ལྟར་ལམ་དུས་ཀྱི་བསྲེ་བསྐོར་གསུམ། གཉིད་དུས་ཀྱི་བསྲེ་བ་སྐོར་གསུམ། འཆི་དུས་ཀྱི་བསྲེ་བ་སྐོང་གསུམ་ནི། སེམས་དབེན་མན་ཆད་ལ་འགྲེ། བསྲེ་བ་སྐོར་དགུ་པོ་འདི་ཤེས་
ན༑ ༑ཡོངས་རྫོགས་མན་ངག་གནང་ལ་མཁས་པ་ཞེས་པའི་དོན་ཡིན་ནོ། །དེ་ཡང་བསྐྱེད་རིམ་གྱིས་འཆི་བ་བར་དོ་སྐྱེ་བ་གསུམ་མངོན་དུ་གྱུར་པ་སྦྱོང། རྫོགས་རིམ་གྱི་དངོས་གཞིལ་སྦྱོང། ཞེས་པའི་ལམ་གྱི་གཙོ་བོ་ཡང། འདི་

[100B] །འདི་རྣམས་ཀྱི་ཚེ་གེགས་སེལ་ཞིང་བོགས་འདོན་པའི་ཚུལ་ནི། ཇི་ལྟར་བསྒོམས་ཀྱང་དམིགས་པ་མི་གསལ་བ་དང། གསལ་ཀྱང་དུམ་བུར་འགྲོ་བ་དང། ལུས་སྐམ་པ་དང། རྡུལ་བ་སོགས་
ཀྱི་རྣམ་པ་དང། གསང་རྡོར་ཆད་པ་སོགས་ཀྱི་ཉམས་བྱུང་ན། བླ་མ་དང་དམ་ཚིག་ཉམས་པ་འམ། ཆོས་འདི་དང་དམ་ཚིག་ཉམས་ཆག་ཡོང་པའི་རྟགས་ཡིན་པས། སླར་ཡང་བླ་མའི་རྣལ་འབྱོར་དང་རྡོར་སེམས་ཀྱི་བསྒོམ་བཟླས་ལ་འབད་ཅིང། བསག་
སྦྱངས་ལ་རྩལ་བཏོན་ཏེ་དམིགས་པ་མ་བརྗེད་པར་བྱས་ལ་ཕྱིས་སུ་བསྒོམ་མོ། །ཉི་མ་དང་པོ་ལ་དམིགས་པ་གསལ་ལ་གཉིས་པ་ལ་མི་གསལ། ཐུན་དང་པོ་ལ་གསལ་ལ་གཉིས་པ་ལ་མི་གསལ་བ་སོགས་ཀྱི་སྟེང་འོག་ཤོར་བྱུང་ན། དཀོར་ཟས་གྲིབ་
ཆེན་དང། མི་གྲིབ་ཆེན་སོགས་དང་འཕྲད་པའི་རྟགས་ཡིན་པས། དེ་དག་ལ་འཛེམ་མོ། །གཞན་ཡང་དམ་ཉམས་དང་རང་གི་བླ་མ་དང་དམ་ཉམས་པའི་མི་དང་གདོང་མི་ཐུག་ལག་ནས་ཟས་མི་ཟ་གདོན་ཅན་དང་ཡང་འཛེམ། བསྒོམ་འཕྲོ་གཤོལ་ནས་བླ་མ་
དང་ཆོས་འདི་ལ་དང་བ་བསྒོམས་ནས་སླར་ཡང་བསྒོམ་མོ། །ཡང་ལུས་ཀྱི་སྟོད་སྨད་དུ་ན་ཚ་དགུལ་བསྐྱོད་བྱེད་པའི་ཚེ་ཡོད་ཅིང་དམིགས་པ་སྐྱོང་དུས་མེད་པ་ལྟར་བྱུང་ན། རྩ་ཟུག་ཡིན་ལ། མགོ་འཁོར་བ་དང་ལྕི་བ་དང། ལུས་ཀྱི་སྟོད་སྨད་གང་རུང་
ཤིན་ཏུ་ལྕི་ཞིང། སྣ་བུག་གི་རླུང་འབྱུང་འཇུག་འགགས་པ་དང། ལུས་ཐག་པས་བསྔམ་པ་འདྲ་བ་བྱུང་ན། དམིགས་པ་བསྒོམ་པའི་ཚེ་ལུས་བྱེད་ཅིང་བསྡམ་ཤིང། དབུགས་བསྔམས་པའི་རྐྱེན་གྱིས་བསྐྱེད་པའི་རླུང་ཟུག་ཡིན་པས་

[101A]༄༅། །དམིགས་པ་མ་ཤོར་བའི་དང་ནས་བྱེད་ཅིང་ལྷོད། སྣ་བུག་ནས་རླུང་འབྱུང་རྡུབ་བྱེད། དེས་སེལ་ལོ། །མ་སེལ་ན་དམིགས་རྟེན་ལས་འོད་ཟེར་ལྕགས་ཀྱུ་ལྟ་བུ་འཕྲོས། ན་ཚ་ཡོད་པའི་ལུས་ཀྱི་གནས་དེར་སོང་ནས། ནད་ཀྱི་
ངོ་བོ་སྐྲན་ནག་པོའི་རྣམ་པར་བཀུག་ནས་དམིགས་རྟེན་ལ་རོ་མེད་དུ་སིབ་སིབ་བསྟིམ། ཡང་ལུས་ཀྱི་སྟོད་སྨད་ཀྱི་རླུང་རྣམས་ཡར་མར་ནས་རིམ་གྱིས་བསྡུས་ཏེ། དམིགས་རྟེན་ལ་བསྟིམ། དམིགས་རྟེན་ལས་འོད་ཟེར་འཕྲོས་པས་རྩའི་ནང་ཐམས་
ཅད་ཉི་མ་ཤར་བ་ལྟར་བྱས་པས་གེགས་སེལ་ལོ། །རྩ་ཆུ་འགགས་ན་འོག་སྒོ་འབྱེ་བཙུམ་གྱི་སྦྱོར་བ་མང་དུ་བྱ། དམིགས་རྟེན་གཞན་དུ་འཆར་ན། དམིགས་རྟེན་བཀུག་སྟེ་རྩ་བའི་དམིགས་རྟེན་དེ་ཉིད་ལ་བསྟིམ་མོ། །རྩ་འཁོར་རྣམས་སུ་སྡིག་
སྦྲུལ་ལ་སོགས་སྲོག་ཆགས་འཇུག་པ་དང། འཚངས་པ་ལྟ་བུའི་ཉམས་བྱུང་ན། འཇིགས་མི་དགོས་ཏེ་རླུང་ཅུང་ཟད་འདུ་བའི་རྟགས་ཡིན་པས། དམིགས་རྟེན་ལ་བསྟིམ་ནས་བསྒོམ་མོ། །སྤྱིར་བྱང་སེམས་འབབ་ཚུལ། ཤ་པགས་མཚམས་
ནས་འབབ་པ་དང། ཁོང་པའི་ནང་མཚམས་ནས་འབབ་པ་དང། རྩ་འཁོར་རྣམས་ནས་འབབ་པ་སོགས་གསུམ་ཡོད་ཅིང། དངོས་སམ་རྨི་ལམ་དུ་འཛག་གེགས་བྱུང་ན། རྟེན་པ་དང་འདྲེན་པའི་དམིགས་པ་ནི། མཐེ་བོར་གི་རྩེ་མོ་གཉིས་ཀྱིས་སྲིན་
ལག་གི་རྩ་བ་མནན་ལ། ཁུ་ཚུར་བཅངས་ཏེ་ལག་པ་གཉིས་བསྣོལ། ཁུ་ཚུར་གཡས་པས་ནུ་མ་གཡོན་པ། གཡོན་པས་ནུ་མ་གཡས་པ་མནན་རྐང་པའི་སེན་མོ་དང་འོག་སྒོ་དམ་དུ་བསྔམ། ལྟོ་བ་སྒལ་ཚིགས་ལ་སྦྱར། མིག་གཉིས་གྱེན་དུ་

[101B] སྙིང་ཁའི་རྩ་འཁོར་ནང་ནས་ཧཱུཾ་གཉིས་སྦྲེལ་ཞིག་དྷཱུ་ཏིའི་ནད་ན་མར་སོང་ནས། ཧཱུཾ་གཉིས་ཀྱི་མགོའི་བར་དུ་འོག་གི་ཐིག་ལེ་བཙིར་གྱིས་བཟུང་ལ། ཧཱུཾ་ཡིག་གྱེན་དུ་ལོག་སྟེ་དབུ་མའི་ནང་ན་ཡར་བྱུང་བ་དང་མཉམ་དུ་ལུས་ཀྱི་སྨད་ན་
ཡོད་པའི་བྱང་སེམས་རྣམས་དྲངས་ཏེ་ཧཱུཾ་ཡིག་གཉིས་ཀྱི་བར་སྤྱི་བོའི་རྩ་འཁོར་གྱི་དབུས་ཀྱི་ཧཾ་ཡིག་ལ་ཐུགས་པས་ཧཾ་ཡིག་ཁ་བྱེན་དུ་ལོག་པར་བསམ་པ་དང་མཉམ་དུ་དག་ནས་ཧཱུཾ་རིང་པོ་བརྗོད་པར་བྱའོ། །འདྲེན་པ་ནི་ཐིག་ལེ་རྣམས་སྐར་མ་ལྟ་
བུ་རྩའི་ནང་ཐམས་ཅད་ལ་བཀྲམ་ལ། འཇམ་རླུང་བུམ་པ་ཅན་བཟུང་སྟེ། ལག་པའི་སོར་མོ་རྣམས་དང་མགོ་ལུས་སྤྲུག་ཅིང། དེ་ནས་ཆུང་དུ་ཆུང་དུ་གཏོང་བ་དང་མཉམ་དུ་ཐིག་ལེ་རྣམས་རྩ་ནང་དུ་སོང་ནས་རྡོ་མཚན་ལ་མར་རམ། ཁ་བ་བབས་པ་ལྟར་
སིབ་སིབ་ཐིམ་པར་བསམ་མོ། །བོགས་འདོན་གྱི་དམིགས་པ་བྱ་ཚུལ་ལ། རླུང་འདུ་བའི་བོགས་འདོན་ནི། རྩ་ཐམས་ཅད་ཀྱི་ནང་ནས་རླུང་བྱུང་སྟེ་དམིགས་རྟེན་ལ་སིབ་སིབ་ཐིམ་པར་བསམ་མོ། །དམིགས་པ་ལ་སེམས་གནས་པའི་བོགས་
འདོན་ནི། དམིགས་རྟེན་གྱི་ནད་དུ་སེམས་ཞུགས་པ་ལྟར་བྱེད་པར་མ་ཟད། ལུས་ཧྲིལ་པོ་ཞུགས་ནས་དམིགས་རྟེན་དེ་གོས་སུ་གྱོན་པ་ལྟར་བྱས་ནས་བསྒོམ་མོ། །གསལ་བའི་བོགས་འདོན་ནི། དམིགས་རྟེན་ཕྱི་གསལ་ནང་གསལ་འོད་ཟེར་ཁ་
དོག་སྣ་ལྡ་འཕྲོ་བའི་འོད་ཀྱིས་དབུ་མའི་ནང་ཐམས་ཅད་ཤེལ་གྱི་བུམ་པའི་ནད་དུ་སྒྲོན་མེ་སྤར་བ་ལྟར་གསལ་སིང་ངེ་མཐོང་བར་བསམ་མོ། །བདེ་བའི་བོགས་འདོན་ནི། དྷཱུ་ཏིའི་ནང་ཐམས་ཅད་ནས་བྱང་སེམས་འབབ་ལ་ཁད་པ་དང། ལ་ལར་ཐིག་ཙམ་

[102A]༄༅། །ཡོད་པ་དང། དམིགས་རྟེན་ཞོ་རྐྱལ་ལ་ཁབ་ཚགས་མང་པོ་བརྒྱབ་པ་ལྟར་བྱང་སེམས་དཀར་ཕྲོམ་ཕྲོམ་ཚུར་ཐོན་ཅིང། སླར་ཡང་ཕར་ཐིམ་པས་སེམས་བདེ་བའི་ངོ་བོར་གྱུར་པར་བསམ་མོ། སེམས་ཕྱིར་
འཕྲོ་ན་དམིགས་རྟེན་ཅུང་ཟད་མོག་པར་བསམ་ནས་རྩེ་གཅིག་ཏུ་བསྒོམ། ཧ་ཅང་རྨུགས་ཤིང་བྱིད་ན། དམིགས་རྟེན་སྔོ་ཞིང་འཚེ་རབ་འོད་ཟེར་འཕྲོ་བ་གསལ་སིང་ངེ་བ་ལ་དམིགས་ཏེ་རྩེ་གཅིག་ཏུ་བསྒོམ་མོ། །གཉིས་པ་རྡོ་རྗེ་བཟླས་པ་བྱེད་པའི་
ཚུལ་ལ། ལྟེ་བའི་སྦྲིན་སྒྲ་ལ་བརྟན་པ་ཐོབ་པའི་རྣལ་འབྱོར་པ་དེས། ཐུགས་དམ་ཞིག་བྱེད་དོ། །ཇི་འདྲ་ཞིག་བྱེད་ན། རྡོ་རྗེ་བཟླས་པ་བྱེད་དོ། །དེའི་ཚུལ་ནི། རང་ཧེ་རུ་ཀ་ཡུམ་བཅས་སུ་གསལ་བའི་ལྟེ་བའི་རྩ་འཁོར་གྱི་དབུས་ཀྱི་དྷཱུ་ཏིའི་ནང་དུ་ཉི་ཟླ་
གའུ་ཁ་སྦྱོར་གྱི་ནང་དུ་ཧཱུཾ་ཡིག་དཀར་ལ་དམར་བའི་མདངས་ཅན། ཐིག་ལེ་ནཱ་ད་འོད་ཟེར་འཕྲོ་བ་དང་བཅས་པ་གསལ་ཐར་དམིགས་ལ་རླུང་རང་གི་སྣ་གོ་ཉིས་ནས་ཞུགས་ཤིང། སྨིན་མཚམས་ཀྱི་དྷཱུ་ཏིའི་ནང་ནས་རྒྱུད་དེ། ལྟེ་བའི་ཧཱུཾ་ཡིག་ལ་འཛུག་
པའི་རླུང་གི་རང་གདངས། དཔེར་ན་རྫའི་བུམ་པར་རླུང་ཞུགས་པའི་སྒྲ་འུར་འུར་ཟེར་བ་བཞིན་དང། ཨོཾ་ཞེས་པའི་གདངས་དང། དེ་ནས་ལྡང་འཇུག་གང་རུང་གཅིག་གི་ཡུན་ཚད་ཙམ་ཞིག་ཞུགས་པ་དེར་བཟུང་ནས་དེའི་རང་གདངས་ཨཱ་ཡིག་གི་གདངས་
དང༑ ༑དེ་ནས་དྷཱུ་ཏིའི་ནང་གི་ཧཱུཾ་ཡིག་ལས་ཕྱིར་འགྲོ་བའི་ཆེ་དྷཱུ་ཏིའི་ནང་ནས་རླུང་གི་རང་གདངས་ཧཱུཾ་ཡིག་གི་གདངས་སུ་འབྱུང་བར་བསམས། མ་ཡེངས་པར་རྡོ་རྗེའི་བཟླས་པའོ། །ལྡང་འཇུག་གནས་གསུམ་གྱི་གདངས་དང། ཡི་གེ་

[102B] །དེའི་དཔེ་ནི་རང་ནང་ན་གནས་པ་ལ་གཞན་གྱི་ཕྱི་ནས། ཨོཾ་ཨཱ་ཧཱུཾ་ཞེས་བརྗོད་པའི་སྒྲ་བསྒྲགས་པ་ལ། རང་གི་ཡིད་རྩེ་གཅིག་ཏུ་གཏད་ནས་ཉན་པ་ལྟར་བྱེད་པ་ཡིན་ནོ། །
སྲོག་ཐུར་བསྲེ་བའི་རྡོ་རྗེའི་བཟླས་པ་བྱེད་པ་ནི། སྟེང་སྒོ་ནས་ཨོཾ་གྱི་གདངས་ཀྱིས་རླུང་ནང་དུ་འཇུག་པ་དང་མཉམ་དུ་ནོར་བུའི་དབུས་ཀྱི་དྷཱུ་ཏིའི་མས་སྣའི་ལམ་ནས་ཨོཾ་གྱི་གདངས་ཀྱིས་རླུང་ཡར་འོད་ཁྱུག་སྟེ་འོང་ལ། མི་ཤིགས་པ་ལ་རླུང་སྟེང་འོག་
གཉིས་གཅིག་ཅར་དུ་ཞུགས་པ་ཨཱ་འི་གདངས་ཀྱིས་གནས། ཧཱུཾ་གི་གདངས་ཀྱིས་ཕྱིར་སྟེང་འོག་གི་དྷཱུ་ཏིའི་ལམ་ནས་འཐོན། སླར་ཡང་སྔར་བཞིན་གྱི་འཇུག་གནས་ཐིམ་གསུམ་གྱི་རྡོར་བཟླས་བྱེད་དོ། །རྡོར་བཟླས་ཀྱི་མྱོང་བ་སྐྱེ་ཚུལ་ནི། དེའི་རླུང་གི་
གདངས་ལ་སྔགས་སུ་མོས་པ་ཙམ་ལས་མི་འོང་ཡང། གོམས་པའི་མཐར་ཕར་མོས་པ་བྱས་ཙམ་མ་ཡིན་པར། ཚུར་ལ་རང་གི་གདངས་ཡི་གེ་གསུམ་གྱི་གདངས་སུ་འཆར་བའི་གསུང་གི་ང་རྒྱལ་འཕོས་པ་འབྱུང་སྟེ། བསྐྱེད་རིམ་བཞིན་ནོ། །ཡང་ལྟེ་
བའི་ཧཱུཾ་ཡིག་ལས་འཁོར་ལོ་གསུམ་གྱི་ལྷ་ཚོགས་འཕྲོས་ནས་རླུང་དང་མཉམ་དུ་ཕྱིར་ཐོན་ཏེ། སེམས་ཅན་ཐམས་ཅད་ཀྱི་དོན་བྱས། རླུང་ནང་དུ་འཇུག་པ་ན་དེ་དང་དུས་མཉམ་དུ་ལྟེ་བའི་ཧཱུཾ་ཡིག་ལ་ཐིམ་ནས། གནས་པ་སོགས་ཀྱི་རྡོ་རྗེའི་བཟླས་པ་
བྱས་པ་ལྡང་འཇུག་གཉིས་ཇེ་ཐུང་ལ་སོང་ནས། མཐར་གནས་པ་འབའ་ཞིག་པར་འགྱུར་རོ། །དེ་ལྟར་གྱུར་པ་ན་རླུང་དབུ་མར་ཞུགས་གནས་ཐིམ་གསུམ་འབྱུང་ཞེས་པ་ནས། བདེ་བ་ལྷ་སྐུར་འཆར་བ་ལ་བསླབ་ཅེས་པའི་བར་སྔར་བཞིན་བསྒོམ་མོ། །

[103A]༄༅། །དེ་ལྟ་བུའི་རྣལ་འབྱོར་པ་དེས་གཉིད་དུ་འགྲོ་བ་ལ་མངོན་དུ་ཕྱོགས་པ་ན། ལྟེ་བའི་ཧཱུཾ་ཡིག་གདན་བཅས་སྙིང་ཁར་དྲངས་ལ། དེ་ལ་དམིགས་ནས་སྔར་ལྟར་རྡོར་བཟླས་བྱས་པས། རླུང་དབུ་མར་ཞུགས་པ་ནས་
བདེ་བ་ལྷ་སྐུར་འཆར་བ་ལ་བསླབ་ཅེས་པའི་བར་གྱི་གཉིད་དུས་ཀྱི་བསྲེབ་སྐོར་གསུམ་སྔར་ལྟར་བྱེད་དོ། །དེ་ལྟ་བུའི་རྣལ་འབྱོར་པ་དེ་ལམ་ལྷག་མ་མ་རྫོགས་པར་འཆི་བ་ལ་མངོན་དུ་ཕྱོགས་པ་ན་སྔར་བཞིན་སྙིང་ཁའི་ཧཱུཾ་ཡིག་ལ་དམིགས་ཏེ་རྡོ་རྗེའི་
བཟླས་པ་བྱས་པས། དབུ་མར་ཞུགས་གནས་ཐིམ་གསུམ་འབྱུང། དེ་ཡང་སྤྱིར་སྔས་ཤི་གདན་ཤི་འོང་བའི་མི་འཆི་གོང་གི་ཟླ་བ་ཙམ་དང་ཞག་གསུམ་ལ་སོགས་པར་སྣ་བུག་གཉིས་ནས་རླུང་མཉམ་རྒྱུ་ཤེད་མཚུངས་ཧ་ཞེས་བྱ་བ་ཤར་ཏེ་འབྱུང་
དེ་ནས་ཟན་ཁམས་གསུམ་ཙམ་ཟ་རིང་ལ་རྒྱུ་བ་ཆད་པ་འབྱུང་ལ། འདིར་ནི་དེའི་སྟེང་དུ་ལམ་བསྒོམས་པའི་སྟོབས་ཀྱིས་ཞུགས་པའི་རྟགས་སུ་སྣ་བུག་གཉིས་ནས་རླུང་མཉམ་རྒྱུ་ཤེད་མཚུངས་འབྱུང། ཞེས་པ་ནས། རྟེན་དེ་ལ་ལམ་ལྷག་མ་
རྣམས་རྫོགས་པར་བྱེད་དོ། །ཞེས་པའི་བར་གྱི་འཆི་དུས་ཀྱི་བསྲེ་བ་སྐོར་གསུམ་སྔར་ལྟར་བྱེད་དོ། །འདིའི་བྱེད་ལས་ལ། རྩ་མདུད་ཕལ་ཆེར་གྲོལ་ནས་རྗེས་ཐོབ་ཏུ་ཡང་རླུང་མཉམ་རྒྱུ་ཤེད་མཚུངས་འབྱུང་དོ། །གསུམ་པ་སེམས་དཔའ་གསུམ་
བརྩེགས་ཀྱི་སྒོ་ནས་རྗེས་གཞིག་གི་སྡུད་རིམ་བྱེད་པའི་ཚུལ་ནི། དེ་ལྟར་རྩ་མདུད་རྣམས་ཕལ་ཆེར་གྲོལ་ཞིང། རྡོ་རྗེའི་བཟླས་པ་ལ་བརྟན་པ་ཐོབ་པའི་རྣལ་འབྱོར་པ་དེས་ཐུག་དཾ་གྱི་རིམ་པ་ཞིག་བྱེད་དོ། །ཇི་ལྟ་བུ་བྱེད་ན། སེམས་དཔའ་གསུམ་བརྩེགས་

[103B] །དེའི་ཚུལ་ནི་རང་དམ་ཚིག་སེམས་དཔའ་ཧེ་རུ་ཀ་ཡབ་ཡུམ་དུ་གསལ་བའི་ལྟེ་བའི་རྩ་འཁོར་གྱི་དབུས་སུ་དཧུ་ཏིའི་ནད་དུ་ཟླ་བའི་གདན་དཀར་ལ་དམར་བའི་མདངས་ཅན་ལ། དབྱངས་གསལ་གྱི་ཡི་གེ་
གསུམ་རྣམས་གཟུགས་བརྙན་བཞིན་དུ་གསལ་བའི་སྟེང་དུ་ཧཱུཾ་ཡིག་དཀར་པོ་ལས་བྱུང་བའི་ཡེ་ཤེས་སེམས་དཔའ་ཧེ་རུ་ཀ་དཀར་པོ་ཞལ་གཅིག་ཕྱག་གཉིས་པ། གཡས་རྡོ་རྗེ་དང་གཡོན་དྲིལ་བུ་འཛིན་པ་ལ། ཡུམ་རྡོ་རྗེ་ཕག་མོ་དམར་མོ་གྲི་གུག་
དང་ཐོད་པ་འཛིན་པས་འཁྱུད་པའི་ཡབ་ཀྱི་ཐུགས་ཀར་ཏིང་ངེ་འཛིན་སེམས་དཔའ་ཧཱུཾ་ཡིག་དཀར་ལ་དམར་པའི་མདངས་ཅན། ནཱ་ད་འོད་ཟེར་ལྔ་འཕྲོ་བ་ལ་སེམས་ཞུགས་པའི་ཚུལ་གྱིས་རྩེ་གཅིག་ཏུ་དམིགས་ནས་བསྒོམ་མོ། །ཞལ་ཤེས་ནི་དེ་ཡང་
ཧཱུཾ་ཡིག་དཀར་ལ་དམར་བའི་མདངས་ཅན་དུ་བསྒོམས་པས་ནི། ཐབས་ཤེས་གཉིས་དབྱེར་མི་ཕྱེད་པ་མཚོན་བ་ཡིན་ནོ། །ཡེ་ཤེས་སེམས་དཔའ་ཡབ་ཡུམ་ཡང། ཡབ་ཀྱི་དཀར་མདངས་ཡུམ་ལ་ཕོག་ཡུམ་བྱི་དམར་མདངས་ཡབ་ལ་ཕོག་པར་བསྒོཾ་བ་ཡང་ཕན་ཚུན་རྗེས་ཆཌ་ཏམས་དང་ལྡན་པར་བསྒོཾ་མོ་
དེ་ནས་ཡུམ་གྱི་གསང་བར་དུ་ཡབ་ཀྱི་གསང་རྡོར་བ་ཙུད་པས། འཁྱུད་པ་དང་ཙུམ་པ་ལ་སོགས་པའི་སྦྱོར་བའི་སྒོ་ནས་སྙོམས་པར་ཞུགས་པའི་སྦྱོར་མཚམས་ནས། དགའ་བའི་སྒྲ་དང་བཅས་པའི་འོད་ཟེར་དམར་པོ་ཁམས་གསུམ་ཁྱབ་པར་འཕྲོས་
དེ་དང་དུས་མཉམ་དུ་དམ་ཆིག་སེམས་དཔའ་ཡབ་ཡུམ་གྱིས་ཀྱང་སྦྱོར་མཚམས་ནས་འཕྲོས་ནས་སྤྲོད་ཀྱི་འཇིག་རྟེན་ལ་ཕོག་དེ་ཐམས་ཅད་འོད་དུ་མེར་མེར་ཞུ་ནས་བཅུད་ཀྱི་སེམས་ཅན་ཐམས་ཅད་ལ་ཐིམ། དེ་ཐམས་ཅད་འོད་དུ་ཞུ་ནས་དམ་

[104A]༄༅། །ཚིག་སེམས་དཔའ་ཡབ་ཡུམ་ལ་ཐིམ། ཡང་ན་སྣོད་བཅུད་གཉིས་གཅིག་ཆར་དུ་སྡུད་དོ། །དམ་ཚིག་སེམས་དཔའ་ཡབ་ཡུམ་ཡང་འོད་དུ་ཞུ་ནས། ལྟེ་བའི་ཡེ་ཤེས་སེམས་དཔའ་ཡབ་ཡུམ་ལ་ཐིམ་
ཡུམ་ཡབ་ལ་ཐིམ། དེ་ཡང་སྟོད་སྨད་ནས་རིམ་བྱིས་ཞུ་ནས་ཏིང་ངེ་འཛིན་སེམས་དཔའ་ཧཱུཾ་ཡིག་ལ་ཐིམ། ཧཱུཾ་གི་ཞབས་ཀྱུ་ཨུ་ནི་ཧ་ལ་ཐིམ། ཧ་ཧའི་མགོ་བོ་ལ་ཐིམ། མགོ་བོ་ཟླ་ཚེས་ལ་ཐིམ། ཟླ་ཚེས་ཐིག་ལེ་ལ་ཐིམ། ཐིག་ལེ་ནཱ་ད་ལ་ཐིམ། ནཱ་ད་
ཡང་མི་དམིགས་པའི་ངང་ལ་སེམས་རྩེ་གཅིག་ཏུ་འཇོག་གོ་དམིགས་རྟེན་གྱི་སྣང་བ་མེད་ཀྱང་དང་པོར་དམིགས་པ་གཏད་པའི་ཐང་དུ་སེམས་བཟུང་ངོ། ནཱ་ད་ཡང་མི་དམིགས་པ་མི་བདེན། སྐྲའི་རྩེ་མོ་བརྒྱ་སྟོང་ཙམ་གྱི་ཤིན་ཏུ་ཕྲ་བ་ལ་སེམས་བཟུང་
དེ་ལྷར་མཉམ་པར་གཞག་པས། རླུང་དབུ་མར་ཞུགས་ཞེས་པ་ནས། བདེ་བ་ཧེ་རུ་ཀ་ཡབ་ཡུམ་གྱི་སྡུར་འཆར་བ་ལ་བསླབ་ཅེས་པའི་བར་ལམ་དུས་ཀྱི་བསྲེ་བ་སྐོར་གསུམ་སྔར་བཞིན་ནོ། །དེ་ལྟ་བུའི་རྣལ་འབྱོད་པ་དེ་གཉིད་དུ་འགྲོ་བ་ལ་མངོན་དུ་ཕྱོགས་
པའི་ཚེ། སྔར་གྱི་དམིགས་རྟེན་སྙིང་ཁར་དྲངས་ནས། དེ་ལ་དམིགས་ཏེ་རྩེ་གཅིག་ཏུ་བསྒོམས་པས་རླུང་དབུ་མར་ཞུགས་གནས་ཐིམ་གསུམ་འབྱུང་བ་སོགས་གཉིད་དུས་ཀྱི་བསྲེ་བསྐོར་གསུམ་སྔར་བཞིན་ནོ། །དེ་ལྟ་བུའི་རྣལ་འབྱོར་པ་དེ་ལམ་
གོང་མ་རྣམས་མ་ཐོབ་པར་འཆི་བ་ལ་མངོན་དུ་ཕྱོགས་པའི་ཚེ། སྔར་བཞིན་སྡུད་རིམ་དང་བཅས་པའི་སྙིང་ཁར་དམིགས་པ་ཙེ་གཅིག་ཏུ་གཏད་པས། རླུང་དབུ་མར་ཞུགས་ཞེས་སོགས་འཆི་དུས་ཀྱི་བསྲེ་བ་སྐོར་གསུམ་སྔར་བཞིན་ནོ། །

[104B] ནང་གི་རྐྱེན་ལྟེ་བའི་ཡེ་ཤེས་སེམས་དཔའ་ཡབ་ཡུམ་སྙོམས་པར་ཞུགས། ཞེས་པ་ནས། ནཱ་ད་སྐྲའི་རྩེ་མོ་བརྒྱ་སྟོང་གི་ཚད་ཙམ་གྱི་ཆ་འམ་
མི་དམིགས་པ་ལ་རྩེ་གཅིག་ཏུ་མཉམ་པར་གཞག་པས་རླུང་དབུ་མར་ཞུགས་ཞེས་པ་ནས། བདེ་བ་ཧེ་རུ་ཀ་ཡབ་ཡུམ་གྱིས་སྐུར་འཆར་བ་ལ་བསླབ་ཅེས་པའི་བར་སྔར་བཞིན་ནོ། །འདིའི་ཐུན་མོང་མ་ཡིན་པའི་ལག་རྗེས་ལ་རྩ་བའི་རླུང་བཞི་པོ་
ལྟེ་བའི་རྩ་འཁོང་གྱི་དབུས་ཀྱི་དྷཱུ་ཏིའི་ནད་གི་ཧཱུཾ་ཡི་ག་ལ་སྡུད་ནུས་པར་ཡིན་ཅིང་རྩ་མདུད་རྣམས་རྗོགས་པར་གྲོལ་བ་ཡིན་ནོ། །གཉིས་པ་གྲོལ་ནས་ཇི་ལྟར་བསྒོམ་པའི་ཚུལ་བཤད་པ་ལ་གསུམ། སྟོང་ཕྱོགས་ཀྱི་ལག་རྗེས་རྫོགས་རིམ་བསམ་
མི་ཁྱབ་ཀྱི་སེམས་དབེན་བཤད་པ། སྣང་ཕྱོགས་ཀྱི་བསམ་གྱི་མི་ཁྱབ་ཀྱི་རྫོགས་རིམ་སྒྱུ་ལུས་བཤད་པ། ལམ་ལྷག་མ་འོད་གསལ་དང་ཟུང་འཇུག་བཤད་པའོ། །དང་པོ་ནི། དེ་ལ་བརྟན་པ་ཐོབ་པའི་རྣལ་འབྱོར་པས། རང་ཧེ་རུ་ཀ་ཡབ་
ཡུམ་བཅས་སུ་གསལ་བའི་སྙིང་ཁའི་རྩ་མདུད་ཀྱི་དྷཱུ་ཏིའི་ཐིག་ལེ་དཀར་དམར་གའུ་ཁ་སྦྱོར་དུ་ཡོད་པའི་དབུས་སུ་དཀར་ལ་དམར་བའི་མདངས་ཅན་གྱི་ཧཱུཾ་ཡིག་ནཱ་ད་དང་བཅས་པ་གསལ་ཞིང་དྭངས་པ། ཤིན་ཏུ་འཚེ་རབ་གཅིག་ལ་རང་གི་སེམས་
ཞུགས་པའི་ཚུལ་གྱིས་རྩེ་གཅིག་ཏུ་བསྒོམ་པས་རླུང་དབུ་མར་ཞུགས་ཞེས་པ་ནས། ཧེ་རུ་ཀར་འཆར་བ་ལ་བསླབ་ཅེས་པའི་བར་སྔར་བཞིན། དེ་ཡང་དང་ཡང་དུ་བསྒོམ་པའི་མཐར་སེམས་དབེན་བྱི་དཔེའི་འོད་གསལ་ལས། མ་དག་པའི་

[105A]༄༅། །སྒྱུ་མའི་སྐུ་ཐོབ་པར་འགྱུར་པའི་རྨི་ལམ་གྱི་མཚན་མ་མཐོང་བར་འགྱུར་རོ། །མཚན་མ་ནི་འདུས་པའི་ལེའུ་བཅྭོ་ལྔ་པ་ལས། རང་ཉིད་འོད་གསལ་དུ་ཞུགས་པར་མཐོང་བ་དང། ཡེ་ཤེས་ཀྱི་སྐུར་མཐོང་བ་དང་
སངས་རྒྱས་ཀྱི་ལོངས་སྤྱོད་རྫོགས་པའི་སྐུ་ཐོབ་པར་རང་ཉིད་ཀྱིས་མཐོང་ན། རིང་པོར་མི་ཐོགས་པར་མངོན་སུམ་དུ་བྱེད་པར་འགྱུར་རོ། །གཞན་ཡང་ཚངས་པ་དང་བརྒྱ་སྦྱིན་སོགས། མཐུ་བོ་ཆེ་དང་ལྡན་པ་རྣམས་ཀྱིས་རང་ཉིད་ལ་མཆོད་པ་
བྱེད་པར་མཐོང་བ་དང་རང་གི་ལུས་རྡོ་རྗེ་འཆང་དང་མཚུངས་པར་མཐོང་ཞིང། དེ་ལས་སངས་རྒྱས་བྱང་སེམས་ཁྱད་པར་ཅན་རྣམས་ཀྱིས་འདོད་ཡོན་ལྔས་རྟག་ཏུ་མཆོད་པ་བྱེད་བཞིན་པར་མཐོང་ན། སྔར་བཞིན་དུ་མངོན་སུམ་དུ་བྱེད་པར་
འགྱུར་རོ། །མི་བསྐྱོད་པ་དང། རིན་འབྱུང་དང། འོད་དཔག་མེད་དང། དོན་གྲུབ་དང། རྣམ་པར་སྣང་མཛད་རྣམས་ཀྱི་སྐུར་རང་གི་ལུས་མཐོང་བ་དང། བྱང་ཆུབ་སེམས་དཔའི་རང་དང་ཡེ་ཤེས་མཉམ་པའི་སློབ་བཞིན་པའི་རྣལ་འབྱོར་པ་རྣམས་
དང་ཉན་ཐོ་དང་རང་སངས་རྒྱས་རྣམས་ཀྱིས་ཕྱག་འཚལ་བར་མཐོང་ན་ཡང། རྡོ་རྗེ་སེམས་དཔའ་ལ་སོགས་པའི་གཟུགས་ཀྱིས་སེམས་ཅན་གཞན་རྣམས་ལ་སྐུ་གསུང་ཐུགས་ཀྱི་དངོས་གྲུབ་སྩོལ་ཞིང། ཕྱག་རྒྱ་ཆེན་པོའི་དངོས་གྲུབ་སྟེར་བར་
རིང་བོར་མི་ཐོགས་པར་འགྱུར་རོ། །ཞེས་གསུངས་པའི་མཚན་མ་འདི་དག་ཅི་རིགས་པ་དང། རིམ་པ་སོ་སོའི་ལམ་གྱི་སྐབས་འདིར་ཡང་སྦྱོར་རིགས་པ་འདྲ་ལགས། འདི་ཡང་གང་དུ་འབྱུང་བའི་དེང་བྱུང་ན་འགྲུབ་པ་ཡིན་བྱི། དེའི་ཕྱོགས་སུ་

[105B] །གོང་དུ་བཤད་པ་དེ་ལྟ་བུའི་མཚན་མ་མཐོང་བ་ན། ཕྱག་རྒྱ་དང་སྙོམས་པར་འཇུག་པ་སོགས་ཀྱི་སྤྱོད་པ་བྱས་པའི་མཐར་ཕྱིའི་རྐྱེན་ལས་རྒྱ་རང་སྙོམས་བར་འཇུག་བཞིན་པའི་ངང་ནས། ནང་གི་རྐྱེན་སྙིག་བའི་ཧཱུཾ་ཡིག་
ལས་འོད་ཟེར་འཕྲོས་པས། སྣོད་བཅུད་ཐམས་ཅད་བསྡུས་ནས་དམ་ཚིག་སེམས་དཔའ་ཡབ་ཡུམ་ལ་ཐིམ། ཡུམ་ཡབ་ལ་ཐིམ། ཡབ་སྟོད་སྨད་ནས་རིམ་གྱིས་ཞུ་ནས་མེ་ལོང་ལ་ཧ་བཏབ་པ་བཞིན་སྙིང་ཁའི་ཧཱུཾ་ཡིག་ལ་ཐིམ། ཧཱུཾ་གི་ཞབས་ཀྱུ་
ཨུ་ནི་ཧ་ལ་ཐིམ། ཧ་ཧའི་མགོ་བོ་ལ་ཐིམ། །མགོ་བོ་ཟླ་ཚེས་ལ་ཐིམ། ཟླ་ཚེས་ཐིག་ལེ་ལ་ཐིམ། ཐིག་ལེ་ནཱ་ད་ལ་ཐིམ། ནཱ་ད་ཡང་མི་དམིགས་པར་བསམས་ལ། དེ་དང་དུས་མཉམ་དུ་ལུས་ཀྱི་སྟོང་སྨད་ཀྱི་རླུང་དང་བྱང་སེམས་ཐམས་ཅད་གནས་དེར་ཐིམ་
པར་མིས་ནས། ས་བཧུ་ཊ་ལས། ཆུ་དང་འོ་མ་འདྲེས་པ་བཞིན། །གཉིས་མེད་རྣམ་པའི་སྦྱོར་བ་ཡི། གཉིས་པོ་འདུས་པ་གང་ཡིན་པ། །ཤེས་རབ་ཐབས་ཤེས་བྱ་བར་གྲགས། །ཞེས་གསུངས་པ་ལྟར་ཡུལ་ཅན་ཤེས་པ་ལྷན་སྐྱེས་ཀྱི་བདེ་བའི་ངོ་བོར་
སྐྱེས་པ་ངེས་ཡུལ་སྟོང་པ་ཉིད་ཀྱི་དོན་བྱིན་ཅི་མ་ལོག་པར་རྟོགས་པའི་ཡུལ་ཡུལ་ཅན་སྦྱར་ཏེ་རྩ་གཅིག་ཏུ་མཉམ་པར་འཇོག་གོ་དེ་ལྟར་བཞག་པས་སྤྱི་བོ་ལ་སོགས་པའི་ཁམས་དཀར་དམར་དང། ཁྱབ་བྱེད་ཀྱི་རླུང་མ་ལུས་པ་སྙིང་ཁའི་མི་ཤིགས་པའི་
ཐིག་ལེ་ལ་ཐིམ་པའི་རྟགས་སྨིག་རྒྱུ་ནས་འོད་གསལ་གྱི་བར་ཤིན་ཏུ་ཕྲ་བ་འབྱུང། ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་རྟོགས་པ་དང་འདྲ་བའི་འོད་གསལ་དེ་ནི་བསམ་མི་ཁྱབ་ཀྱི་རིམ་པའི་སེམས་དབེན་མཐར་ཐུག་པའི་དཔེའི་འོད་གསལ་ཡིན་

[106A]༄༅། །དེ་ལས་ལྡང་བར་རྩོམ་པ་ན། འབྱུང་ལུས་རགས་པ་འདི་ལས་གོ་ས་ལོགས་སུ་ཧེ་རུ་ཀ་ཡབ་ཡུམ་གྱི་སྐུར་དངོས་གནས་ལ་ལྡང་མཉམ་པའི་འཕེན་པ་ཤུགས་དྲག་གཏོང་ངོ། །གཉིས་པ་སྣང་ཕྱོགས་ཀྱི་བསམ་
མི་ཁྱབ་གྱི་རྫོགས་རིམ་གྱི་སྒྱུ་ལུས་བཤད་པ་ལ། སྒྱུ་ལུས་ལྡང་བའི་ཚུལ་ཁྱད་པར་བ་ནི་ཡོངས་འཛིན་དམ་པའི་ཞབས་མ་གཏོགས་གཞན་ལས་ཤེས་མི་ནུས་སོ། །འདིར་རགས་རིམ་ཙམ་ཞིག་བརྗོད་པ་ལ་གསུམ། གང་ལས་ལྡང་བའི་གནས། ཇི་ལྟར་
ལྡང་བའི་ཚུལ། ལངས་པའི་སྒྱུ་ལུས་ཀྱི་རྣམ་དག་དངོས་བཤད་པའོ། །དང་པོ་ནི། རང་ཧེ་རུ་ཀ་ཡབ་ཡུམ་དུ་གསལ་བའི་མི་ཤིགས་པའི་ཐིག་ལེའི་དབུས་ནས་ལྡང་ཞིང། མཉམ་གཞག་གི་དབང་དུ་བྱས་ན་སེམས་དབེན་མཐར་ཐུག་གི་དཔེའི་འོད་
གསལ་ལས་ལྡང་ངོ། །གཉིས་པ་ནི། སྔོན་ནས་འཕེན་པ་ཤུགས་དྲག་བཏང་བའི་སྟོབས་ཀྱིས། སེམས་དབེན་མཐར་ཐུག་པའི་དཔེའི་འོད་གསལ་གྱི་ཡེ་ཤེས་དེས། སེམས་ཀྱི་དངོས་ཀྱི་ཉེར་ལེན་དང། དེའི་བཞོན་པའི་རླུང་དེས་ལུས་ཀྱི་དངོས་ཀྱི་
ཉེར་ལེན་བྱས་པ་ལ་བརྟེན་ནས་འབྱུང་ལུས་རགས་པ་ལས་གོ་ས་ལོགས་སུ་བྱེ་ནས་ཆུ་ལས་ཉ་ལྡང་བའི་ཚུལ་དུ་མ་དག་པའི་སྒྱུ་མའི་སྐུར་དངོས་གནས་ལ་ལྡང་ངོ། །དེ་ལྟར་ལངས་པ་དང། སེམས་དབེན་མཐར་ཐུག་གི་དཔེའི་འོད་གསལ་
འགགས་པ་དང། ལུགས་ལྡོག་གི་ཉེར་ཐོབ་གྲུབ་པ་རྣམས་དུས་མཉམ། དེ་ནས་མཆེད་པ་ནས་སྨིག་རྒྱུའི་བར་སྔར་བཞིན་ནོ། །གསུམ་པ་ནི། དེ་ལྟ་བུའི་སྒྱུ་མའི་སྐུ་དེ་ལ། བདག་བྱིན་རླབས་ཀུན་རྫོབ་བདེན་པ། ལམ་དུས་ཀྱི་ལོངས་སྐུ་

[106B] །རྣམ་བཤད་དངོས་གྲུབ་སྙེ་མ་ལས། སྒྱུ་ལུས་ཀྱི་སྐོར་མཐའ་ཆོད་པར་འཕགས་སྐོར་གྱི་གཞུང་ལས་རྟོགས་དགོས་པར་ཞལ་འཕངས་མཛད་པས། དེའི་ཚུལ་ནི། ཡེ་ཤེས་རྡོ་རྗེ་ཀུན་ལས་བཏུས་ལས། སྒྱུ་མའི་སྐུ་དེ་སྒྱུ་མ་ལ་སོགས་
པའི་དཔེ་བཅུ་གཉིས་ཀྱི་སྒོ་ནས་མཚོན་དགོས་པར་གསུངས་པས། དེ་བཤད་ན། སྒྱུ་མ་དང། ཆུ་ཟླ་དང། མིག་ཡོར་དང། སྨིག་རྒྱུ་དང། རྨི་ལམ་དང། སྒྲ་བརྙན་དང། དྲི་ཟའི་གྲོང་ཁྱེར་དང། མིག་འཁྲུལ་དང། དབང་པོའི་གཞུ་དང། གློག་དང། ཆུ་བུད་དང་
མེ་ལོང་ནང་གི་རྡོ་རྗེ་སེམས་དཔའི་གཟུགས་བརྙན་རྣམས་སོ། །དེ་ཡང་སྒྱུ་མའི་མི་དེ་ཡན་ལག་དང་ཉིད་ལག་དང་བཅས་པའི་གཟུགས་སུ་སྣང་ཡང། དེས་སྟོང་པ་བཞིན་དུ་སྒྱུ་མའི་སྐུ་དེ་ཡན་ལག་དང་ཉིད་ལག་དང་བཅས་པའི་སྐུར་སྣང་ཡང་དེས་སྟོང་པ་དང་
ཟླ་བ་གཅིག་ཟླ་གཟུགས་དུ་མར་སྣང་བ་བཞིན་དུ། སྒྱུ་མའི་སྐུ་གཅིག་ཉིད་ཀྱང་སྐུ་དུ་མར་སྣང་བ་དང། མིག་ཡོར་ཏེ་མའི་གྲིབ་མ་ཤ་རུས་རྡོས་བཅས་ཀྱི་ལུས་སུ་སྣང་ཡང། དེས་སྟོང་པ་བཞིན་དུ་སྒྱུ་མའི་སྐུ་དེ་ཡང་ཤ་རུས་རྡོས་བཅས་ཀྱི་སྐུར་སྣང་ཡང། དེས་སྟོང་
པ་དང། སྨིག་རྒྱུ་དེ་ཚུགས་མི་ཐུབ་པའི་རང་བཞིན་ཡིན་པ་བཞིན་དུ། སྒྱུ་མའི་སྐུ་དེ་ཡང་དང་པོར་ཆེས་གཡོ་བར་བྱེད་པ་དང། རྨི་ལམ་གྱི་ལུས་ཁྱད་པར་བ་དེ། གཉིད་ཀྱི་འོད་གསལ་ལས་ཆོས་གཞན་གྱིས་བར་མ་ཆོད་པར་ལྡང་བ་བཞིན་དུ་སྒྱུ་མའི་སྐུ་
དེ་ཡང། རང་འཆི་དུས་ཇི་ལྟ་བའི་སེམས་དབེན་མཐར་ཐུག་གི་དཔེའི་འོད་གསལ་ལས་ཆོས་གཞན་གྱིས་བར་མ་ཆོད་པར་འབྱུང་བ་དང། རྨི་ལམ་གྱི་ལུས་ཁྱད་པར་བ་དེ། རླུང་སེམས་ཙམ་ལས་གྲུབ་པའི་ལུས་ཡིན་པ་བཞིན་དུ། སྒྱུ་མའི་སྐུའི་

[107A]༄༅། །ལུས་འདི་ཡང། འབྱུང་ལུས་རགས་པ་ལས་གོས་ལོགས་སུ་དངོས་གནས་ལས་གྲུབ་པའི་ལུས་ཡིན་པ་དང། རྨི་ལམ་གྱི་ལུས་ཁྱད་པར་བདེ། ལུས་རགས་པ་ལ་ཞུགས་ཏེ་བྱ་བ་བྱེད་པ་དེ་བཞིན་དུ། སྒྱུ་མའི་སྐུ་འདི་
ཡང་འབྱུང་ལུས་རགས་པ་ལ་ཞུགས་ཏེ། རགས་པའི་སྤྲུལ་སྐུ་འཛིན་པའི་ཁྱད་པར་དང་ལྡན་ནོ། །ངག་གི་སྒྲ་དང། དེའི་བྲག་ཆ་གཉིས་རྒྱུད་ཐ་དང་དུ་ཤར་ཡང་རྒྱུད་གཅིག་གིས་བསྡུས་པ་བཞིན་དུ། རྣམ་སྨིན་གྱི་ལུས་དང་སྒྱུ་མའི་སྐུ་གཉིས། རྒྱུད་ཐ་དད་
དུ་སྣང་ཡང་རྒྱུད་གཅིག་གིས་བསྡུས་པ་དང། དྲི་ཟའི་གྲོང་ཁྱེར་གྱི་རྟེན་དང་བརྟེན་པར་བཅས་པ་ཐོགས་བཅས་སུ་སྣང་ཡང་དེར་མེད་པ་བཞིན་དུ། སྒྱུ་མའི་སྐུའི་རྟེན་དང་བརྟེན་པར་བཅས་པ་ཐོགས་བཅས་སུ་སྣང་ཡང་དེར་མེད་པ་དང། མིག་འཁྲུལ་
གྱི་སྤྲུལ་གཞིའི་དངོས་པོ་གཅིག་ཉིད་དུ་མར་སྣང་བ་བཞིན་དུ། སྒྱུ་མའི་སྐུ་གཅིག་ཉིད་ཀྱང་དུ་མར་སྣང་བ་དང། དབང་པོའི་གཞུ་སྟེ་འཇའ་ཚོན་བྱི་ཁ་དོག་སྣ་ལྔ་མ་འདྲེས་པར་སོ་སོར་སྣང་བ་བཞིན་དུ། སྒྱུ་མའི་སྐུའི་མཚན་དཔེ་རྣམས་མ་འདྲེས་པར་
སོ་སོར་སྣང་བ་དང། སྤྲིན་གྱི་གསེབ་ན་གླེག་འཁྱུག་པ་བཞིན་དུ། སྒྱུ་མའི་སྐུ་དེ་ཡང་ཕུང་པོ་རྙིང་པའི་ནང་ནས་འབྱུང་བ་དང། ཆུ་བུར་དེ་ཆུ་དྭངས་མ་ལས་ཆོས་གཞན་གྱིས་བར་མ་ཆོད་པར་འབྱུང་བ་བཞིན་དུ། སྒྱུ་མའི་སྐུ་དེ་ཡང་སེམས་དབེན་མཐར་ཐུག་
གི་དཔེའི་འོད་གསལ་ལས་བར་མ་ཆོད་པར་འབྱུང་བ་དང། མེ་ལོང་ནང་གི་རྡོ་རྗེ་སེམས་དཔའི་ཡན་ལག་དང་ཉིད་ལག་རྣམས་རྫོགས་པ་བཞིན་དུ། སྒྱུ་མའི་སྐུའི་ཡན་ལག་དང་ཉིད་ལག་རྣམས་ཅིག་ཆར་རྫོགས་པ་ཡིན་ནོ། །དེ་འདྲའི་ཧེ་རུ་ཀ་དེ་ཕུང་

[107B] རིམ་པ་གསུམ་པའི་སྒྱུ་ལུས་པ་ཡིན་ནོ། །དེ་འདྲའི་སྒྱུ་ལུས་པ་དེས་ཐུགས་དམ་ཞིག་བྱེད་དོ། །ཇི་ལྟ་བུ་ཞིག་བྱེད་ན། ཕྱིའི་རྐྱེན་ཕྱག་རྒྱ་དང་སྙོམས་པར་འཇུག་པ་དང། ནང་གི་རྐྱེན་སྡར་གྱི་སྙིང་ཁའི་སྡུད་རིམ་གྱི་རིམ་
བ་གཉིས་སྦྲགས་ཏེ། ཡང་དང་ཡང་དུ་བསྒོམ་པས་དོན་གྱི་འོད་གསལ་ཐོབ་ཏུ་ཉེ་བའི་རྨི་ལམ་གྱི་མཚན་མ་འབྱུང་ངོ། །གསུམ་པ་འོད་གསལ་དང་ཟུང་འཇུག་ལ་སློབ་པའི་ཚུལ་ལ་གཉིས། འོད་གསལ་ལ་སློབ་པའི་ཚུལ་དང། ཟུང་འཇུག་ལ་སློབ་
པའི་ཚུལ་ལོ། །དང་པོ་ནི། དེ་ལྟ་བུའི་མཚན་མ་མཐོང་བ་ན། རིག་མ་དང་སྙོམས་པར་འཇུག་པ་ལ་སོགས་པའི་སྤྱོད་པ་སྣ་ཚོགས་སྤྱད་པའི་རྗེས་སུ། ཕྱིའི་རྐྱེན་ལས་རྒྱ་དང་སྙོམས་པར་འཇུག་པ་དང། ནང་གི་རྐྱེན་སྙིང་ཁའི་ཧཱུཾ་ཡིག་ལས་འོད་ཟེར་འཕྲོས་
སྒྱུ་ལུས་པ་རང་ཉིད་མ་གཏོགས་པའི་སྣོད་བཅུད་ཐམས་ཅད་ཞུ་ནས་རང་ལ་ཐིམ། ཡང་རང་མེ་ལོང་ལ་ཧ་བཏབ་པ་བཞིན་དུ་སྟོད་སྨད་ནས་རིམ་གྱིས་ཞུ་ནས་སྙིང་ཁའི་ཧཱུཾ་ཡིག་ལ་ཐིམ། ཧཱུཾ་གི་ཞབས་ཀྱུ་ཨུ་ནི་ཧ་ལ་ཐིམ། ཧ་ཧའི་མགོ་བོ་ལ་ཐིམ། མགོ་བོ་ཟླ་ཚེས་
ལ་ཐིམ། ཟླ་ཚེས་ཐིག་ལེ་ལ་ཐིམ། ཐིག་ལེ་ནཱ་ད་ལ་ཐིམ། ནཱ་ད་ཡང་འོད་གསལ་བར་གྱུར་པའི་དང་ལ་རྩེ་གཅིག་ཏུ་མངོན་སུམ་དུ་མཉམ་པར་བཞག་གོ་དེ་ལྟར་བཞག་པས་བདེན་འཛིན་གཡོ་བྱེད་ཀྱི་རླུང་མ་ལུས་པ་ཐིམ་པའི་རྟགས་སྨིག་རྒྱུ་ལྟ་བུའི་སྣང་
བ་ནས། འོད་གསལ་གྱི་བར་འབྱུང། ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་རྟོགས་པའི་འོད་གསལ་དེ་ནི། རིམ་པ་བཞི་པའི་དོན་གྱི་འོད་གསལ་ཡིན་ཅིང། ཉོན་སྒྲིབ་ཀྱི་དངོས་གཉེན་དུ་གྱུར་པའི་མཐོང་ལམ་བར་ཆད་མེད་ལམ་ཡང་ཡིན་ནོ། །

[108A]༄༅། །དེ་ཐོབ་པ་དང། རང་གི་རྟེན་གྱི་རང་རྒྱུད་ལྡན་གྱི་གང་ཟག་འཕགས་པར་གྱུར་པ་དང། མ་དག་པའི་སྒྱུ་ལུས་འོད་གསལ་དུ་དག་པ་རྣམས་དུས་མཉམ་མོ། །དེ་ལྟ་བུའི་འོད་གསལ་ལས་ལྡང་བར་རྩོམ་པ་ན། རང་ཉི་དག་པའི་
སྒྱུ་མའི་སྐུར་ལྡང་ངོ་སྙཾ་པའི་འཕེན་པ་ཤུགས་དྲག་བཏང་ནས། ལུས་འདི་ལས་ཕྱི་རོལ་ཏུ་དག་པའི་སྒྱུ་མའི་སྐུ་མཚན་དཔེས་སྤྲས་པའི་ཧེ་རུ་ཀ་ཡབ་ཡུམ་གྱིས་སྐུར་ལྡང་ངོ། །དེ་ལྟར་ལངས་པ་དང། འོད་གསལ་དེ་འགགས་པ། ཉོན་སྒྲིབ་སྤངས་
པའི་རྣམ་གྲོལ་ཐོབ་པ། ལུགས་ལྡོག་གི་ཉེར་ཐོབ་སྐྱེས་པ་རྣམས་དུས་མཉམ། དེ་ནས་མཆེད་པ་དང་སྨིག་རྒྱུའི་བར་འབྱུང། དེ་ལྟ་བུའི་སྒྱུ་མའི་སྐུ་འགྲུབ་པའི་རྣལ་འབྱོར་པ་དེ་ཐུགས་དམ་ཞིག་བྱེད་དོ། །ཐུགས་དམ་ཇི་ལྟ་བུ་ཞིག་བྱེད་ན། ཕྱིའི་རྐྱེན་ཕྱག་
རྒྱ་དང་མཉམ་པར་སྦྱོར། ནང་གི་རྐྱེན་ཆོས་ཐམས་ཅད་རང་བཞིན་མེད་པའི་འོད་གསལ་ལ་མཉམ་པར་གཞག་པས་རླུང་དབུ་མར་ཞུགས་ཞེས་པ་ནས། འོད་གསལ་གྱི་བར་འབྱུང། འོད་གསལ་དེ་ལས་ལངས་པ་ན། ཉེར་ཐོབ་ནས་སྨིག་རྒྱུའི་བར་རིམ་
བཞིན་འབྱུང། གཉིས་པ་ཟུང་འཇུག་ལ་སློབ་པའི་ཚུལ་ནི། དེ་ལྟ་བུའི་དག་པའི་སྒྱུ་ལུས་པ་དེས། ཕྱིའི་རྐྱེན་ལས་རྒྱ་དང་མཉམ་པར་སྦྱོར། ནང་གི་རྐྱེན་ཆོས་ཐམས་ཅད་འོད་གསལ་བ་ལ་རྩེ་གཅིག་ཏུ་མཉམ་པར་གཞག་པས། མིག་རྒྱུ་ལྟ་བུ་ནས་
འོད་གསལ་གྱི་བར་འབྱུང། ཐུགས་ལྷན་ཅིག་སྐྱེས་པའི་བདེ་བ་ཆེན་པོས་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དང། རླུང་སེམས་ཙམ་ལས་གྲུབ་པའི་མཚན་དཔེ་ས་སྤྲས་པའི་དག་པའི་སྒྱུ་མའི་སྐུ་གཉིས་ངོ་བོ་གཅིག་ཏུ་ཟུང་དུ་ཆུད་པ་དེ་ཉིད་

[108B] དེ་ནི་སློབ་པའི་ཟུང་འཇུག་ཙམ་པོ་བ་ཡིན་ཅིང། མཁས་པའི་དབང་པོ་ཁ་གཅིག་སྤངས་པ་ཟུང་འཇུག་པ་ཞེས་ཀྱང་གསུངས། དེ་ལྟ་བུའི་ཟུང་འཇུག་པ་དེས་ཕྱག་རྒྱ་དང་སྙོམས་པར་འཇུག་པ་དང། རི་དྭགས་
ཤོར་བ་སོགས་ཀྱི་སྤྱོད་པ་སྣ་ཚོགས་བྱས་པ་ལ་བརྟེན་ནས། མི་སློབ་པའི་ཟུང་འཇུག་ཐོབ་ཏུ་ཉེ་བའི་མཚན་མ་མཐོང་བར་འགྱུར་རོ། །ཇི་ལྟར་མཐོང་བ་ན་གོང་དུ་སྨོས་པ་ཅི་རིགས་པ་འདིར་ཡང་སྦྱོར་ཞིང། ཕྱོགས་བཅུ་ན་བཞུགས་པའི་སངས་རྒྱས་རང་རང་
གི་ཞིང་ན་བཞུགས་པ་ངེས་པར་མཐོང་བ་དང། རང་ལ་དེ་བཞིན་གཤེགས་པ་རྣམས་དགྱེས་པར་གྱུར་ནས། རྒྱུད་ཀྱི་རྒྱལ་པོ་ལྟ་བུའི་གླེགས་བཾ་ཡིད་དུ་འོད་ཞིང་དགའ་བར་བྱེད་པ་སྩོལ་བར་མཐོང་བ་དང། ཁྱད་པར་དུ་ཆོས་ཀྱི་འཁོར་ལོ་
སྒྱུར་བའི་སྟན་སེངྒེའི་ཁྲི་ལ་རང་གི་ལུས་སངས་རྒྱས་ཀུན་དང་བྱང་སེམས་རྣམས་ཀྱིས་ཡོངས་སུ་བསྐོར་བར་ཟུང་འཇུག་པ་དེས་མཐོང་ན་ཇི་ལྟ་བ་བཞིན་གྱི་མཆོག་གི་དངོས་གྲུབ་ཐོབ་པར་འགྱུར་རོ། །གཉིས་པ་འབྲས་བུ་མངོན་དུ་བྱེད་པའི་ཚུལ་ནི། ཕྱི་
ནང་གི་མངོན་པར་བྱང་ཆུབ་པའི་རིམ་པ་གཉིས་སྟོན་པ་ལ། རྡོ་རྗེ་གུར་ལས། རྡོ་རྗེ་ཉི་མ་ནུབ་ནས་ནི། །སྦྱོར་བ་འདི་ནི་རབ་བརྩམ་ན། །སྐྱ་རེངས་འཆར་བའི་དུས་སུ་ནི། །འགྲུབ་འགྱུར་འདི་ལ་ཐེ་ཚོམ་མེད། །ཅེས་གསུངས་པས། ཕྱིའི་བྱང་ཆུབ་བའི་
རིམ་པ་ནི། །རྡོ་རྗེ་ཉི་མ་ནི་ཡོངས་སུ་གྲགས་པའི་ཉི་མ་ཉིད་དོ། །དེ་ནུབ་པ་ནི་དམར་ཐག་ཆོད་པའི་དུས་སུ་ཡོ་བྱད་ཅི་སྙེད་པས་བླ་མ་མཉེས་པར་བྱེད་པ་གསུངས་ཏེ། ཚོགས་ཀྱི་མཆོད་པའོ། །དེ་ནས་བླ་མའི་དྲིན་གྱིས་མཚན་ཕྱེ་ནས་ཕྱག་རྒྱལ་བརྟེན་ནས་

[109A]༄༅། །དབང་བསྐུར་བ་ཐོབ་སྟེ། སྐྱ་རེངས་འཆར་ཁའི་དུས་སུ་འོད་གསལ་གྱི་རིམ་པའི་ལུང་ཕོག་པས་ཀྱང་མཆོག་འགྲུབ་བོ། །ནང་གི་མངོན་པར་བྱང་ཆུབ་པའི་རིམ་པ་ནི། རྡོ་རྗེ་ཉི་མ་ནི་ཐབས་ཀྱི་ཡེ་ཤེས་སྙོམས་པར་འཇུག་
པའི་མཚན་ཉིད་ཅན་དུ་འབྱུང་ངོ། །ནུབ་པ་ནི་དེ་འགགས་པ་ལ་བཤད་དེ། ཐབས་ཀྱི་ཡེ་ཤེས་ནི། སྟོན་དུས་ཀྱི་སྤྲིན་མེད་པ་ལ་ཉི་འོད་འཆར་བ་ལྟ་བུའི་སྣང་བ་མཆེད་པའོ། །དེས་མཚོན་ནས་ཤེས་རབ་ཀྱི་ངོ་བོ་ཉིད་སྣང་བའི་ཡེ་ཤེས་ནུབ་ཅིང་
འགགས་པ་དང། འོད་གསལ་གྱི་སྔོན་དུ་འགྲོ་བའི་སྣང་བ་ཉེར་ཐོབ་ཀྱི་སྦྱོར་བ་འདི་ནི་བརྩམ་པ་ན་འབྱུང་བའོ། །སྐྱ་རེངས་འཆར་བ་ནི་མ་རིག་པ་ཉེར་ཐོབ་སྟེ། དེ་འདས་པའི་དུས་སུ་སྒྲུབ་པ་པོས་སྟོང་པ་བཞི་རིམ་གྱིས་མངོན་དུ་བྱེད་པས་
ཕྱག་ཆེན་གྱི་དངོས་གྲུབ་འགྲུབ་པར་གསུངས་ཏེ། ཞེས་ཐམས་ཅད་མཁྱེན་པ་བློ་བཟང་གྲགས་པས། ཕྱི་ནང་གི་མངོན་པར་བྱང་ཆུབ་པའི་རིམ་པ་གཉིས་ཀྱི་ནང་བཤད་པ་མཛད་པ་ལྟར། འདིར་ཡང་ན་ནང་གི་མངོན་པར་བྱང་ཆུབ་པའི་རིམ་པ་
ལྟར་བྱེད་པ་ནི། གོང་གི་དེ་ལྟ་བུའི་རྨི་ལམ་གྱི་མཚན་མ་མཐོང་བ་ན། ཕུང་པོ་འདི་ཉིད་ལ་ཞུགས་ནས། ཐོ་རེངས་ནམ་མཁའ་གཡའ་དག་པའི་དུས་སུ། ཕྱིའི་རྐྱེན་ལས་ཀྱི་ཕྱག་རྒྱ་དང་སྙོམས་པར་འཇུག་བཞིན་པའི་དང་ནས། ཆོས་ཐམས་
ཅད་དང་བཞིན་གྱིས་ཡོངས་སུ་དག་པའི་འོད་གསལ་ལ་མཉམ་པར་གཞག་པས། གཉིས་སྣང་འཁྲུལ་པའི་བག་ཆགས་གཡོ་བྱེད་ཀྱི་རླུང་མ་ལུས་པ་ཐིམ་པའི་རྟགས་སྨིག་རྒྱུ་ལྟ་བུའི་སྣང་བ་ནས། འོད་གསལ་གྱི་བར་འབྱུང་ངོ། །ལྷན་

[109B] སློབ་པའི་ཤེས་རབ་མཐར་ཐུག་པ་དང། ཤེས་རབ་ཀྱི་དངོས་ཉེན་བར་ཆད་མེད་ལམ་དང། སློབ་པའི་ཟུང་འཇུག་གི་གཙོ་བོ་ཡིན་ནོ། །དེ་ལྟ་བུའི་
འོད་གསལ་དེས་སྟོད་ཉིད་ལ་མཉམ་པར་གཞག་བཞིན་པའི་ངང་ནས། །ཀུན་རྫོབ་ཆོས་ཐམས་ཅད་མངོན་སུམ་དུ་རྟོགས་པ་དང། རྟེན་གྱི་གང་ཟག་དེས་མི་སློབ་པའི་ཟུང་འཇུག་ཐོབ་པ་དང། སྤྲུལ་སྐུ་བྱེ་བ་ཐེར་འབུམ་སྟོན་པ་རྣམས་དུས་
མཉམ་ཞིང། དེ་ལྟ་བུའི་ལོངས་སྤྱོད་རྫོགས་སྐུ་ངེ་ནི། དུས་འཁོར་བ་ཇི་སྲིད་གནས་ཀྱི་བར་དུ་འགྲོ་བའི་དོན་མཛད་ཅིང་བཞུགས་སོ། །ལམ་འདི་ལ་བརྟེན་ནས་མཆོག་གི་དངོས་གྲུབ་ཐོག་མར་མངོན་དུ་བྱས་པའི་ཚེ་ལྟས་ཇི་ལྟར་འོད་
བ་ནི༑ ༑བཤད་རྒྱུད་སམྦུ་ཊ་ལས། གང་དུ་རིགས་ལྔའི་སྐྱེས་བུ་གྲུབ་པ་དེར། འདི་ལྟ་བུའི་ཕུན་སུམ་ཚོགས་པ་འབྱུང་སྟེ། ས་འདི་དགའ་ཞིང་མགུ་ལ་རངས་བས་རྣམ་པ་དྲུག་ཏུ་གཡོས་ནས། བདུད་ཀྱི་གནས་སུ་ཆ་ལང་སྒྲ་
གྲགས་པ་དང། ཕྱོགས་བཅུར་བསྐལ་པའི་མེ་ལྟ་བུའི་སྐར་མདའ་ལྟུང་བ་དང། རྒྱ་མཚོ་ཆེན་པོ་འཁྲུག་པའི་སྒྲ་དང། བདུད་ཀྱི་གནས་ཐམས་ཅད་དུ་གནམ་རྡོ་ལྷུང་བ་དང། དེ་ཉིད་བསྐལ་པའི་མེའི་གཟུགས་ལྟ་བུའི་ཡེ་ཤེས་ཀྱི་སྣང་བ་འབད་བ་དང་
ཕྱག་རྒྱའི་སྐྱེ་གནས་ཀྱི་སྙིང་པོར་ཁམས་གསུམ་ཐམས་ཅད་སྣང་བ་དང། ཚངས་པ་དང། ཁྱབ་འཇུག་དང། ཆུ་བདག་དང། བརྒྱ་བྱིན་དང། དྲག་པོ་དང། མེ་ལྷ་དང། སྟོབས་བཟང་པོ་དང། ཉི་མ་དང། ཟླ་བ་དང། གནོད་

[110A]༄༅། །སྦྱན་དང། གྲུལ་བུམ་དང། དྲི་ཟ་དང། མིའམ་ཅི་དང། ལྟོ་འཕྱེ་དང། ལྷའི་ཚོགས་དང། རིག་པ་འཛིན་པ་དང། ཆུའི་འབྱུང་བ་ལ་སོགས་པ་གང་ཞིག་གཞན་ཡང་སུམ་ཅུ་རྩ་གསུམ་
དུ་གནས་པའི་ལྷ་རྣམས་དེར་འོངས་ནས་ཡང་དག་པར་དགའ་བས་མེ་ཏོག་གིས་མཆོད་པར་བྱེད་དོ། །ཞེས་པ་ནས། ཁྱོད་ལ་རྒྱས་པར་བྱེད་པའི་ཚུལ་གྱིས་ཅི་ཞིག་དགོས་ཏེ། སྒྲུབ་པར་བྱེད་བའི་བསོད་ནམས་ཀྱི་ཁམས་
གསུམ་དུ་སྐྱེས་པའི་མཆོད་པ་དེ་རྣམས་ཀྱིས་མཆོད་པར་བྱེད་དོ། །ཞེས་གསུངས་པ་ལྟར་གྱི་ཕན་ཡོན་མཐོང་བའི་སྒོ་ནས། དལ་བ་ཐོབ་པའི་དུས་འདིར། ལམ་གྱི་རྩ་བ་དགེ་བའི་བཤེས་གཉེན་བསྟེན་ཚུལ་ནས་བཟུང་ནས་
འབྲས་བུ་སངས་རྒྱས་ཀྱི་སའི་བར་གྱི་ལམ་གྱི་དམིགས་རིམ་རྣམས་རབ་ཉིན་རེ་ལ་ཐུན་བཞི། ཐ་ནའང་བཤར་སྒོམ་ཙམ་གྱི་སྒོ་ནས་ཐུན་རེ་མ་ཆག་པར་བྱས་པས། དལ་བ་དོན་དད་ལྡན་པར་འགྱུར་རོ། །ཞེས་པ་
འདི་ནི་མཆོག་ཐུན་མོང་གི་དངོས་གྲུབ་བརྙེས་པའི། ཧེ་རུ་ཀའི་རྣལ་འབྱོར་པ་ཆེན་པོ་བློ་བཟང་དོན་ཡོང་གྲུབ་པའི་གདམས་པའོ།།    ༈    །།དཔལ་འཁོར་ལོ་བདེ་མཆོག་གི་སྒྲུབ་ཐབས་དངོས་
གྲུབ་ཀུན་འབྱུང་བཞུགས་སོ།།    ༈    །།བླ་མ་ཧེ་རུ་ཀ་དཔལ་ལ། །གུས་པས་ཡིད་ཀྱིས་ཕྱག་བྱས་ནས། །དེ་ཉིད་སྒྲུབ་པའི་གདམས་པ་ནི། །ཉུང་བསྡུས་འདིར་ནི་བྲི་བར་བྱ། །ཐོག་མར་ནང་མཆོད་བྱིན་རླབས་

[110B] རང་ཉིད་སྐད་ཅིག་གིས་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར། ཨོཾ་ཁཎྜ་རོ་ཧི་ཧུ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ་ཞེས་པ་ནས་སྟོང་པར་གྱུར། སྟོང་པའི་
ངང་ལས་རང་གི་མདུན་དུ་སྐད་ཅིག་གིས་ཐོད་པ་དུམ་བུ་གཅིག་པ་ཕྱི་དཀར་ལ་ནད་དམར་བའི་ནང་ཤ་ལྔ་བདུད་རྩི་ལྔས་གང་བ། ཨོཾ་ཨཱ་ཧཱུཾ་གིས་མཚན་པར་གྱུར། ཧ་ཧོ་ཧྲཱི་ས་ཁ་དོག་དྲི་རོ་ནུས་པའི་སྐྱོན་བཅོམ་ཞིང་དེ་རྣམས་ཞུ་
བའི་བདུད་རྩིར་གྱུར། ཨོཾ་ཨཱ་ཧཱུཾ་གསུམ་བརྗོད་པས་རྒྱ་ཆེར་སྤེལ་ཞིང་བྱིན་གྱིས་བརླབས་པར་གྱུར། བདག་བསྐྱེད་ཀྱི་མཆོད་པ་བྱིན་རླབས་ནི། ཨོཾ་སྭ་བྷཱ་ཝ་ཞེས་པ་ནས། སྟོང་པའི་ངང་ལས་སྐད་ཅིག་གིས་ཐོད་པ་ཡངས་
ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ལས་མཆོད་རྫས་རྣམས་མང་པོར་གྱུར། ཨོཾ་ཨརྒྷཾ་ཨཱ་ཧཱུཾ། པཱདྱཾ་ཨཱ་ཧཱུཾ། ཨོཾ་བཛྲ་པུཥྤེ། དཧུ་པེ། དའི་པེ། གནྡྷེ། ནཻ་ཝི་དྱ་ཨཱ་ཧཱུཾ། དེ་ནས། སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་
སྐྱབས་སུ་མཆི། །སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ཅིག་དེ་ནས། རང་གི་སྤྱི་བོར་པད་ཟླའི་སྟེང་དུ་སྐད་ཅིག་གིས་བླ་མ་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་
དྲིལ་བུ་འཛིན་པས་ཡུམ་ལ་འཁྱུད་པའི་ཡབ་ཡུམ་གཉིས་ཀྱི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། །

[111A]༄༅། །ཡེ་ཤེས་པ་དང་དམ་ཚིག་པ་གཉིས་སུ་མེད་པར་གྱུར། དབང་གི་ལྷས་དབང་བསྐུར་བས་ལུས་གང་བདེ་བ་སྐྱེས། ཆུ་ལྷིག་མ་སྤྱི་བོར་འཁྱིལ་བ་ལས་མི་བསྐྱོད་པས་དབུ་བརྒྱན་པར་གྱུར། ཡབ་ཡུམ་གྱི་སྐུ་དང་ཐུགས་ཀའི་ཧཱུཾ་
ལ་དམིགས་ནས་ཡིག་བརྒྱ་བརྗོད་པས། ཡབ་ཡུམ་གཉིས་ལས་བདུད་རྩིའི་རྒྱུན་བབས་པ་རང་ལ་ཐིམ་པས་ལུས་གང་སྡིག་སྒྲིབ་དག། བྱིན་རླབས་ཞུགས་པར་བསམས་ནས་རྡོ་རྗེ་སེམས་དཔའ་ཡབ་ཡུམ་རང་ལ་ཐིམ་པར་བསམ། དེ་ནས་ངག་
ཏུ་ཤྲི་ཧ་རུ་ཀ་རང་དང་སྣང་བ་ཐམས་ཅད་སྟོང་པར་གྱུར། སྟོང་པའི་ངང་ལས་སྐད་ཅིག་གིས་རང་ཉིད་ཧེ་རུ་ཀ་ཡབ་ཡུམ་གྱི་སྐུར་བཞེངས་པར་གྱུར། ཤྲྀ་ཧེ་རུ་ཀོཉཧཾ། དེ་ནས་ཨོཾ་ཨཱ་ཧཱུཾ། རང་ལས་འཁོར་ལོ་གསུམ་གྱི་ལྷ་ཚོགས་ཕྱོགས་
བཅུར་འཕྲོས་པས་བགེགས་ཐམས་ཅད་བསྐྲད་ནས་རང་ལ་ཐིམ་པར་གྱུར། དེ་ནས་བདག་གིས་སེམས་ཅན་ཐམས་ཅད་འཁོར་བའི་སྡུག་བསྔལ་ལས་བཏོན་ཏེ། དེ་བཞིན་ཉིད་དང་རོ་གཅིག་པའི་བདེ་བ་ཆེན་པོ་ལ་འགོད་པར་བྱའོ། །དེ་ནས་
རང་ཧེ་རུ་ཀར་གསལ་བའི་ཐུགས་ཀའི་པད་ཟླའི་སྟེང་གི་ཡེ་ཤེས་ལྔའི་རང་བཞིན་ཅན་གྱི་ཧཱུཾ་ཡིག་ལས་འོད་ཟེར་འཕྲོས་པས། རང་བཞིན་གྱི་གནས་ནས་བླ་མ་དང་འཁོར་ལོ་སྡོམ་པའི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་
ཀྱིས་བསྐོར་བ་སྤྱན་དྲངས། འོད་ཟེར་རང་གི་སྙིང་གར་ཐིམ། །བླ་མ་ཧེ་རུ་ཀ་དཔལ་དང། །དཀྱིལ་འཁོར་ལྷ་ཚོགས་ཐམས་ཅད་ལ། །བདག་ནི་གུས་བས་ཕྱག་འཚལ་ལོ། །ཨོཾ་ཨརྒྷཾ། པཱདྱཾ་པྲ་ཏིཙྪ་ཧཱུཾ་སཱ་ཧཱ། ཨོཾ་བཛྲ་པུཥྤེ། དྷ་པེ། དའི་པེ། གནྡྷེ་

[111B] ཨོཾ་ཨཱ་ཧཱུཾ་ཕྱི་ནང་གསང་བའི་མཆོད་པས་དགེས་པར་གྱུར། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས།། འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་
ཡིད་ཀྱིས་བཟུང། །འཁོར་བ་ཇི་སྲིང་མ་སྟོངས་བར། །ཆོས་འཁོར་སྐོར་ཕྱིར་བཞུགས་སུ་གསོལ། །འགྲོ་བ་བསྒྲལ་ཕྱིར་རང་ཉིད་ནི། །སངས་རྒྱས་རྣམས་ལ་དབུལ་བར་བགྱི། །བདག་གིས་སེམས་ཅན་ཐམས་ཅད་འཁོར་བའི་སྡུག་
བསྔལ་ལས་བཏོན་ཏེ་དེ་བཞིན་ཉིད་དང་རོ་གཅིག་པའི་བདེ་བ་ཆེན་པོ་ལ་འགོད་པར་བྱའོ། །ཚོགས་ཞིང་རྣམས་ལས་འོད་ཟེར་འཕྲོས་པས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ཧེ་རུ་ཀའི་གོ་འཕང་ལ་བཀོད། རང་ཉིད་ལ་ཐིམ་པས་བྱིན་
གྱིས་བརླབས་པར་གྱུར། ཨོཾ་སྭ་བྷཱ་ཝ་ཤུདྦྷ་སརྦ་དྷརྨཱ་སྭ་བྷཱ་ཝ་ཤ་དྡྷོཉཧཾ། ཨོཾ་ཤཱུནྱ་ཏཱ་ཛྲན་བཛྲ་སབྷཱ་ཝ་ཨཱཏྨ་ཀོཉཧཾ། རང་གི་ཐུགས་ཀ་ནས་འོད་ཟེར་འཕྲོས་པས་བརྟན་གཡོ་ཐམས་ཅད་འོད་དུ་ཞུ་ནས་རང་ལ་ཐིམ་རང་ཡང་ཐུགས་ཀའི་ཧཱུཾ་ལ་ཐིམ་
ཧཱུཾ་གི་ཞབས་ཀྱུ་ཨཱུ་ནི་ཧ་ལ་ཐིམ། ཧ་མགོ་བོ་ལ་ཐིམ། མགོ་བོ་ཟླ་ཚད་ལ་ཐིམ། དེ་ཐིག་ལེ་ལ་ཐིམ། དེ་ན་ང་ལ་ཐིམ། ནཱ་ད་ཡང་འོད་གསལ་བར་གྱུར་འོད་གསལ་བའི་ངང་ནས་ནཱ་ད་ཕྲ་མོ་ནམ་མཁར་གནས་པར་གྱུར། དེ་ལྟ་བུའི་སྟོང་པའི་
ངང་ལས་སྐད་ཅིག་གིས་སྣ་ཚོགས་རྡོ་རྗེའི་ས་གཞི། རྡོ་རྗེ་རྭ་བ་གུར་བླ་རེ་མདའི་བྲ་བ་གཡོན་སྐོར་དུ་འཁོར་བའི་མེ་རི་དང་བཅས་པའི་བསྲུང་བའི་འཁོར་ལོའི་དབུས་སུ་མས་ནས་རིམ་པ་བཞིན་དུ་ཡཾ་ལས་རླུང་གི་དཀྱིལ་འཁོར་སྔོན་པོ། རཾ་ལས་

[112A]༄༅། །མིའི་དཀྱིལ་འཁོད་དམར་པོ། བཾ་ལས་ཆུའི་དཀྱིལ་འཁོར་དཀར་པོ། །ལཾ་ལས་སའི་དཀྱིལ་འཁོར་སེར་པོ། དེའི་སྟེང་དུ་སུཾ་ལས་རི་རབ་གྲུ་བཞི་པ། དེའི་སྟེང་དུ་པཾ་ལས་པདྨ། དེའི་སྟེང་དུ་ཧཱུཾ་ལས་སྣ་ཚོགས་རྡོ་རྗེ་
དེའི་ལྟེ་བར་པཾ་ལས་སྣ་ཚོགས་པདྨ། དེའི་སྟེང་དུ་ཨ་ཨཱ་ལ་སོགས་པའི་དབྱངས་ཡིག་དཀར་པོ་བཅུ་དྲུག་པ་ཕྲག་གཅིག་གཡས་བསྐོར་དང། སླར་ཡང་ཨ་ཨཱ་སོགས་དབྱངས་ཡིག་དཀར་པོ་བཅུ་དྲུག་པ་ཕྲག་གཅིག་གཡོན་བསྐོར་དུ་
རིམ་པ་གཅིག་གིས་འཁོད། དེའི་ཕྱི་རོལ་དུ་ཀ་ཁ་ག་གྷ་ང་སོགས་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡས་བསྐོར་དང། སླར་ཡང་ཀ་ཁ་ག་བྷ་ང་སོགས་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡོན་བསྐོར་དུ་འཁོད། དེ་
གཉིས་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་དཀར་ལ་དམར་བའི། མདངས་ཅན་ལ་དབྱངས་གསལ་རྣམས་གཟུགས་བརྙན་བཞིན་ཤར་བའི་ཁ་དོག་དཀར་བའི་ཆ་ནི་མེ་ལོང་ལྟ་བུའི་ཡེ་ཤེས། དམར་བའི་ཆ་ནི་མཉམ་པ་ཉིད་ཀྱི་ཡེ་
ཤེས༑ དེ་ནས་རང་ནམ་མཁའི་ནཱ་ད་ཟླ་བ་ལྟར་དཀར་ལ་དམར་བའི་དབུས་སུ་ཞུགས་པ་ལས། ཧཱུཾ་ཡིག་རྡོ་རྗེ་འཛིན་པའི་རང་བཞིན་ཅན་དུ་སྐད་ཅིག་གིས་རྫོགས་པར་གྱུར་པ་ནི་སོ་སོར་རྟོག་པའི་ཡེ་ཤེས། ཧཱུཾ་གི་འོད་ཟེར་ལས་འཁོར་ལོ་ལྔའི་
ལྷ་ཚོགས་ཐོན་ཏེ་འགྲོ་བ་རྣམས་འཁོར་ལོ་ལྔའི་ལྷ་ཚོགས་ཀྱི་གོ་འཕང་ལ་བཀོད། ཐོག་མ་མེད་པ་ནས་གྲུབ་པའི་དཔའ་བོ་རྣལ་འབྱོར་མ་རྣམས་དང། དེ་རྣམས་སྙོམས་པར་ཞུགས་པས་ཧཱུཾ་ཡིག་ལ་ཐིམ་པས་ཧཱུཾ་ཡིག་བདེ་བ་ཆེན་པོའི་རང་

[112B] ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས་རྟེན་རང་བརྟེན་པའི་དཀྱིལ་འཁོར་ཐམས་ཅད་ཡོངས་སུ་རྫོགས་པར་གྱུར་པ་ནི་ཆོས་ཀྱི་དབྱིངས་ཀྱི་ཡེ་ཤེས་སོ། །དེ་ཡང་ཁང་པ་
བརྩེགས་པའི་གཞལ་ཡས་ཁང་དཀར་སེར་དམར་ལྗང་སྔོ་བའི་རྩིག་པ་ལྔ་དང་ལྡན་པའི་གཞལ་ཡས་ཁང་གྲུབ་བཞི་སྒོ་བཞི་རྟ་བབས་ལ་སོགས་པའི་གཞལ་ཡས་ཁང་ཡོངས་སུ་རྫོགས་པར་གྱུར་པའི་ཕྱི་རོལ་དུ་རྡོ་རྗེ་རྭ་བ་མེ་རི་དུར་ཁྲོད་བརྒྱད་
ལ་སོགས་པ་སྐད་ཅིག་གིས་ཡོངས་སུ་རྫོགས་པར་གྱུར་པའི་དབུས་སུ་སྣ་ཚོགས་པདྨ་དང་ཉི་མའི་གདན། དེའི་སྟེང་དུ་རང་ཉིད་བཅོམ་ལྡན་འདས་ཧེ་རུ་ཀ་སྐུ་མདོག་མཐིང་གཞལ་བཞིའི་རྩ་ཞལ་ནག། གཡོན་ཞལ་ལྗང། རྒྱབ་ཞལ་དམར། གཡས་
ཞལ་སེར་བ། ཞལ་རེ་རེ་ཡང་སྤྱན་གསུམ་པ། ཕྱག་བཅུ་གཉིས་པ་དཔྲལ་བར་རྡོ་རྗེ་རྩེ་ལྔ་པའི་འཕྲེང་བ་འཛིན་པ། ཞབས་གཡས་བརྐྱངས་པས་འཇིགས་བྱེད་ནག་བོ་ལག་པ་བཞི་པའི་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་ལྷག་མས་
ཌཱ་མ་རུ་དང། གཡོན་ལྷག་མས་རལ་གྲི་འཛིན་པའི་མགོ་བོ་མནན་པ། གཡོན་བསྐུམས་པས་དུས་མཚན་མ་དམར་མོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་གཉིས་ཐོང་པ་དང་ཁ་ཊྭཾ་ག་འཛིན་པའི་ནུ་མ་མནན་པ། གདན་གཉིས་
ཀའང་གདོང་གཅིག་པ་མིག་གསུམ་པ་ཕྱག་རྒྱ་ལྔས་བརྒྱན་པའོ། །ཕྱག་དང་པོ་གཉིས་ཀྱིས་རྡོ་རྗེ་ཕག་མོ་ལ་འཁྱུད་པའི་གཡས་རྡོ་རྗེ་རྩེ་ལྔ་པ་དང། གཡོན་པས་དྲིལ་བུ་བསྣམས་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་དཀར་པོ་

[113A]༄༅། །ཁྲག་དང་བཅས་པའི་ན་བཟའ་ཕྱག་གཡས་པས་ལག་པ་གཡོན་པ་དང། གཡོན་པས་རྐང་པ་གཡོན་པའི་པགས་པ་རང་གི་རྒྱབ་ཏུ་སྡིགས་མཛུབ་དང་བཅས་པའི་ཕྱག་གིས་བརྒྱངས་ཏེ་འཛིན་པའི་སྡིགས་མཛུབ་
ཀྱི་རྩེ་གཉིས་སྨིན་མའི་ཐད་སོར་གནས་པ། གཡས་ཀྱི་གསུམ་པ་ན་ཌཱ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག། དྲུག་པན་མདུང་རྩེ་གསུམ་པ་བསྒྲེང་བ། གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊཱཾ་ག། བཞི་པ་ན་ཁྲག་
གིས་གང་བའི་ཐོད་པ་ལྔ་པ་ན་རྡོ་རྗེ་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་ཤིང་སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན། དབུ་རེ་རེ་ལ་རྡོ་རྗེ་ནག་པོའི་ཕྲེང་བ་སྟོད་སྨད་དུ་གནས་པ་གཉིས་གཉིས་ལ་
བརྒྱུས་པའི་ཐོད་པ་སྐམ་པོ་ལྔ་ལྔའི་ཕྲེང་བས་བརྒྱན་པ། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆང་བ། ཞལ་རྣམ་པར་འགྱུར་བ་མཆེ་བ་བཞི་བཞི་གཙིགས་ཤིང་འཇིགས་སུ་རུང་བ། སྒེག་པ་དཔའ་བ་མི་སྡུག་པ་སྟེ་སྐུའི་ཉམས་གསུམ་
རྒོད་དང་དྲག་ཤུལ་འཇིགས་སུ་རུང་བ་སྟེ་གསུང་གི་ཉམས་གསུམ། སྙིང་རྗེ་དང་རྔམ་པ་ཞིབ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། སྟག་གི་པགས་པའི་ཤམ་ཐབས་ཅན་མིའི་རྒྱུ་མ་ལ་བརྒྱུས་པའི་མི་མགོ་རློན་པ་ལྔ་
བཅུའི་ཕྲེང་བ་འཕྱང་བ་ཕྱག་རྒྱ་དྲུག་གིས་རྒྱས་བཏབ་པ་མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། །བཅོམ་ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་ཕྱག་གཉིས་མ་

[113B] ཕྱག་གཡོན་པས་ཡབ་ཀྱི་མགུལ་པ་ནས་འཁྱུད་པའི་ཐོང་པ་ན་བདུད་བཞི་ལ་སོགས་པའི་ཁྲག་གིས་གང་བ་བསྣམས་པ། གཡས་པས་ཕྱོགས་བཅུའི་
གདུག་པ་ཅན་ཀུན་ལ་གྲི་གུག་དང་བཅས་པའི་སྡིགས་མཛུབ་ཀྱིས་བསྡིགས་པར་མཛད་པ། འཇིག་དུས་ཀྱི་མེ་ལྟར་འབར་བ། བྱིན་པ་གཉིས་ཡབ་ཀྱི་བརླའི་སྟེང་ནས་ལེགས་པར་འཁྲིལ་བ། བདེ་བ་ཆེན་པོའི་རང་བཞིན་གྱི་ཐུགས་རྗེའི་བདག་
ཉིད་ཅན་ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་ཐོད་དང་སྐམ་པོ་ལྔ་བཅུའི་དོ་ཤལ་ཅན་ནོ། །རང་གི་རྐང་པ་གཉིས་བགྲང་པ་གཞུའི་དབྱིབས་སུ་ཡོངས་སུ་གྱུར་པ་ལས། འབྱུང་བ་རིམ་བརྩེ་གས་ཀྱི་རླུང་གཞུའི་དབྱིབས་ཅན་དང། སུམ་
མདོ་གྲུ་གསུམ་གྱི་གཟུགས་སུ་ཡོད་པ་ལས་མེ་དཀྱིལ་ཟུར་གསུམ་དང། ལྟོ་བཟླུམ་པོའི་དབྱིབས་ཅན་ལས་ཆུའི་དཀྱིལ་འཁོར་ཟླུམ་པོ་དང། སྙིང་ག་གྲུ་བཞི་པ་ལས་ས་དཀྱིལ་གྲུ་བཞི་དང། སྒལ་ཚིགས་ལས་རི་རབ། སྤྱི་བོའི་རྩ་སོ་གཉིས་
ལས་པདྨ། ལུས་འདོམ་གང་ཡན་མན་དང་ཕན་ཚུན་མཉམ་པ་ལས་ངོས་བཞི་མཉམ་པའི་གཞལ་ཡས་ཁང་གྲུ་བཞི་པ་ཕ་གུ་དང་དྲ་ཕྱེད་སོགས་ཀྱི་རྒྱན་གྱིས་རབ་ཏུ་མཛེས་པའི་ཧེ་རུ་ཀའི་དཀྱིལ་འཁོར། རྐང་བརྒྱད་ལས་ཀ་བ་བརྒྱད་དོ།།
རང་གི་སྙིང་ག་ཆོས་ཀྱི་འཁོར་ལོའི་དབུས་ཀྱི་དྷཱུ་ཏིའི་ནང་གི་བྱང་སེམས་བ་མོ་འཛག་པ་ལྟ་བུ་ཉུངས་ཀར་སྦོམ་པོའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་པ་ལས། བཅོམ་ལྡན་འདས་ཧེ་རུ་ཀ་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ་

[114A]༄༅། །གཡས་བརྐྱང་གཡོན་བསྐུམས་པས་བཞུགས་པ། ལྟེ་བའི་དམར་ཆ་གཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས་བཅོམ་ལྡན་འདས་མ་རྡོ་རྗེ་ཕག་མོ་གཡས་གྲི་གུག་དང་གཡོན་ཐོད་པ་
འཛིན་པས་འཁྱུད་པ། དཔྱིང་དང་ཐིག་ལེའི་ངོ་བོ་གཉིས་སྙིང་གར་འཕྲད་ནས་སྙོམས་བར་འཇུག་པས་བཞུགས་པའོ། །སྙིང་གའི་ཤར་ལ་སོགས་པའི་འབྱུང་བ་བཞིའི་རླུང་རྒྱུ་བའི་རྩ་འདབ་བཞི་ལཾ་མཾ་བཾ་ཏཾ་བཞིས་མཚན་པ་ཡོངས་
སུ་གྱུར་པ་ལས། ཤར་དུ་མཁའ་འགྲོ་མ་ནག་མོ། བྱང་དུ་ལཱ་མ་ལྗང་ཁུ། ནུབ་ཏུ་ཁཎྜ་རོ་ཧེ་དམར་མོ། ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་སྤྱན་གསུམ་མ་མཆེ་བ་གཙིགས་པའི་ཞལ་ཅན་གཅེར་མོ་སྐྲ་གྲོལ་
བ༑ ཕྱག་གཉིས་ཀྱི་གཡས་པས་གྲི་གུར་དང་གཡོན་པས་ཐོད་པ་འཛིན་པའི་མཆན་ཁུང་ན་ཁ་ཊཱཾ་ག་བསྣམས་པ། ཞབས་གཡས་བརྐྱངས་ཀྱིས་བཞུགས་པ། ཕྱག་རྒྱ་ལྔས་བརྒྱན་པ་མི་མགོ་སྐམ་པོ་ལྔའི་ཐོད་དང་མི་མགོ་སྐམ་པོ་ལྔ་
བཅུའི་དོ་ཤལ་ཅན་ནོ། །ཤར་ལྷོ་ལ་སོགས་པའི་རྩ་འདབ་བཞི་ཡོངས་སུ་གྱུར་པ་ལས། བདུང་རྩིའི་ལྔས་གང་བའི་ཐོད་པ་བཞིའོ། །སྤྱི་བོ་ལ་སོགས་བའི་གནས་ཉེར་བཞིར་པུ་ཛ་ཨོ་ཨ་གོ་ར་དེ་མ་ཀ་ཨོ་ཏྲི་ཀོ་ཀ་ལ་ཀ་ཧི་པྲེ་གྲི་སོ་སུ་
ན་སི་མ་ཀུ་རྣམས་ཐིག་ལེས་བརྒྱན་པ་ཡོངས་སུ་གྱུར་པ་ལས། རྩི་པས་ཁོང་སྟོང་རྩིབས་ཤུན་གྱི་རྣས་པ་དང་ལྡན་པའི་ཡུལ་ཉེར་བཞིའི་ངོ་བོར་གྱུར་པ་གནས་ཉེར་བཞིའི་རྩེ་ཉེར་བཞི་དང། དེའི་ནང་གི་ཁམས་ཉེར་བཞིའི་རྩ་ཁམས་

[114B] སྐྲ་མཚམས་པུ་ལིར་མལ་ཡར་གནས་པའི་རྩ་ནང་གི་ཁམས་དང་རྩ་གཉིས་ཡོངས་སུ་གྱུར་པ་ལས་ཁཎྜ་ཀ་པཱ་ལ་དང་རབ་གཏུམ་མ། སྤྱི་གཙུག་ཛ་ལནྡྷ་
རའི་རྩ་ཁམས་ཡོངས་སུ་གྱུར་པ་ལས་མཧཱ་ཀངྐ་ལ་དང་གཏུམ་མིག་མ། རྣ་བ་གཡས་པ་ཡོ་ཌི་ཡ་ནའི་རྩ་ཁམས་ཡོངས་སུ་གྱུར་པ་ལས་ཀངྐ་ལ་དང་འོད་ལྡན་མ། ལྟག་པ་ཨརྦུ་ཏར་གནས་པའི་རྩ་ཁམས་ལས་མཆེ་བ་རྣམ་པར་
གཙིགས་པ་དང་སྣ་ཆེན་མ་སྟེ་གནས་སོ། །རྣ་བ་གཡོན་པ་གོ་དཱ་བ་རིར་གནས་པའི་རྩ་ཁམས་ལས་སུ་ར་བཻ་རི་ཎ་དང་དཔའ་བོའི་བློ་ཅན་མ། སྨིན་མཚམས་ར་མེ་ཤྭ་རིར་གནས་པའི་རྩ་ཁམས་ལས་འོད་དཔག་མེད་དང་ཁརྦ་རི། མིག་
གཉིས་དེ་ཝི་ཀོ་ཊིར་གནས་པའི་རྩ་ཁམས་ལས་རྡོ་རྗེའི་འོད་དང་ལངྐའི་དབང་ཕྱུག་མ། ཕྲག་པ་གཉིས་མ་ལ་བར་གནས་པའི་རྩ་ཁམས་ལས་རྡོ་རྗེའི་སྐུ་དང་ཤིང་གྲིབ་མ་སྟེ་ཉེ་བའི་གནས་སོ། །ཐུགས་ཀྱི་འཁོར་ལོའི་ལྷ་ཚོགས་རྣམས་
སྐུ་མདོག་སྔོན་བོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་པའོ། །མཆན་ཁུང་གཉིས་ཀཱ་མ་རུ་པར་གནས་པའི་རྩ་ཁམས་ལས་མྱུ་གུ་ཅན་དང། ས་སྲུངས་མ། ནུ་མ་གཉིས་ཨོ་ཏྭེར་གནས་པའི་རྩ་ཁམས་ལས་རྡོ་རལ་པ་ཅན་དང་
འཇིགས་བྱེད་ཆེན་མོ་སྟེ་ཞིང་ངོ། །ལྟེ་བ་ཏྲི་ཤ་ཀུ་ནེར་གནས་པའི་ཁམས་རྩ་ལས་དཔའ་བོ་ཆེན་པོ་དང་རླུང་གི་ཤུགས་ཅན་མ། སྣ་རྩེ་ཀོ་ས་ལར་གནས་པའི་ཁམས་རྩ་ལས་རྡོ་རྗེ་ཧཱུཾ་མཛད་དང་ཆང་འཐུང་མ་སྟེ་ཉེ་བའི་ཞིང་ངོ། །

[115A]༄༅། །ཁ་ཀ་ལིངྐར་གནས་པའི་ཁམས་རྩ་ལས་རབ་ཏུ་བཟུང་པོ་དང་སྔོ་སངས་ལྷ་མོ། མགྲིན་པ་ལཾ་པ་ཀར་གནས་པའི་ཁམས་རྩ་ལས་རྡོ་རྗེ་བཟང་པོ་དང་ཤིན་ཏུ་བཟང་མོ་སྟེ་ཙྪནྡོ་ཧའོ། །སྙིང་ཀཉྩིར་གནས་པའི་
ཁམས་རྩ་ལས་འཇིགས་བྱེད་ཆེན་པོ་རང་རྟ་སྣ་མ། འབྲས་བུ་གཉིས་ཧི་མ་ལ་ཡར་གནས་པའི་ཁམས་རྩ་ལས་མིག་མི་བཟང་དང་བྱ་གདོང་མ་སྟེ་ཉེ་བའི་ཙྪནྡོ་ཧའོ། །གསུང་གི་འཁོར་ལོའི་ལྷ་རྣམས་སྐུ་མདོག་དམར་པོ་ས་ལ་སྤྱོད་པའི་
ཚུལ་གྱིས་བཞུགས་པའོ། །མཚན་མ་ཕྲེ་ཏ་པུ་རིང་གནས་པའི་ཁམས་རྩ་ཡོངས་སུ་གྱུར་པ་ལས་སྟོབས་པོ་ཆེ་དང་འཁོར་ལོའི་ཤུགས་ཅན་མ། བཤད་ལམ་གྲྀ་ཧ་དེ་ཝ་ཧར་གནས་པའི་ཁམས་རྩ་ཡོངས་སུ་གྱུར་པ་ལས་རིན་ཆེན་རྡོ་རྗེ་
དང་དུམ་སྐྱེས་མ་སྟེ་འདུ་བའོ། །བརླ་གཉིས་སཽ་རིཥྚར་གནས་པའི་ཁམས་རྩ་ལས་རྟ་མགྲིན་དང་ཆད་འཚོང་མ། བྱིན་པ་གཉིས་སུ་ཝ་ཎ་དནྭི་པར་གནས་པའི་ཁམས་རྩ་ལས་ནམ་མཁའི་སྙིང་པོ་དང་འཁོར་ལོའི་ག་ཆ་མ་སྟེ་ཉེ་བའི་འདུ་བའོ།།
སོར་མོ་བཅུ་དྲུག་ན་ག་རང་གནས་པའི་ཁམས་རྩ་ལས་དཔལ་ཧེ་རུ་ཀ་དང་ཤིན་ཏུ་དཔའ་མོ། བོལ་གོང་གཉིས་སིནྡྷར་གནས་པའི་ཁམས་རྩ་ལས་པདྨ་གར་གྱི་དབང་ཕྱུག་དང་སྟོབས་ཆེན་མ་སྟེ་དུར་ཁྲོད་དོ། །མཐེ་བོང་བཞི་མ་རུར་གནས་
པའི་ཁམས་རྩ་ལས་རྣམ་པར་སྣང་མཛད་དང་འཁོར་ལོས་བསྒྱུར་མ། པུས་མོ་གཉིས་ཀུ་ལུ་ཏར་གནས་པའི་རྩ་དང་ཁམས་ཡོངས་སུ་གྱུར་པ་ལས་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་དུར་ཁྲོད་དོ། །སྐུའི་འཁོར་ལོ་ལྷ་རྣམས་སྐུ་

[115B] །དཔའ་པོ་ཉེར་བཞི་པོ་ཐམས་ཅད་ཀྱང་དབུ་སྐྲ་རལ་པའི་ཐོར་ཚུགས་ཅན། སྤྱི་བོར་སྣ་ཚོགས་རྡོ་རྗེ་གཡོན་དུ་ཟླ་བ་ཚེས་པ་ཐོད་སྐམ་ལྔའི་དབུ་རྒྱན་ཐོད་རློན་ལྔ་བཅུའི་དོ་ཤལ་
རྡོ་རྗེའི་འཕྲེང་བ་ཕྱག་རྒྱ་དྲུག་གིས་རྒྱས་བཏབ་བ་སྟག་གི་པགས་པའི་ཤམ་ཐབས་ཅན་གཡས་བརྐྱང་ཀྱིས་བཞུགས་པ། ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་བསྣམས་པས་ཡུམ་ལ་འཁྱུང་པའོ། །དཔའ་མོ་ཉེར་བཞི་པོ་ཐམས་
ཅད་ཀྱང་ཞལ་གཅིག་ཕྱག་གཉིས་ཀྱི་གཡས་གྲི་གུག་དང་བཅས་པའི་སྡིགས་མཛུབ་འཕྱར་ཞིང། གཡོན་པས་ཡབ་ཀྱི་མགུལ་པ་ནས་འཁྱུད་པའི་ཐོད་པ་ན་བདུད་བཞི་ལ་སོགས་པའི་ཁྲག་གིས་གང་བ་བསྣམས་པ། སྤྱན་གསུམ་དམར་
ཞིང་འབར་བ་ཐོང་བའི་དུམ་བུས་བརྒྱན་པའི་འོག་པག་ཅན། དབུ་སྐྲ་སིལ་བུར་གྲོལ་བ་བྱིན་པ་གཉིས་ཀྱིས་ཡབ་ཀྱི་བརླའི་སྟེང་ནས་ལེགས་པར་འཁྲིལ་བ། ཕྱག་རྒྱ་ལྔས་བརྒྱན་པ་མི་མགོ་སྐམ་པོ་ལྔའི་ཐོད་དང་མི་མགོ་སྐམ་པོ་ལྔ་
བཅུའི་དོ་ཤལ་འཕྱང་བའོ། །ལྕེའི་རྩ་བར་གནས་པའི་རྩ་དང་ཧཱུཾ་དོ་བོ་དབྱེར་མེད་ཡོངས་སུ་གྱུར་པ་ལས་ཁྭ་གདོང་མ་ནག་མོ། ལྟེ་བའི་བུག་གར་གནས་པའི་རྩ་དང་ཧཱུཾ་དབྱེར་མེད་ཡོངས་སུ་གྱུར་པ་ལས་འུག་གདོང་མ་ལྗང་ཁུ། རྟགས་
ཀྱི་སྒོར་གནས་པའི་རྩ་དང་ཧཱུཾ་དབྱེར་མེད་ཡོངས་སུ་གྱུར་པ་ལས་ཁྱི་གདོང་མ་དམར་མོ། བཤང་ལམ་གྱི་སྒོར་གནས་པའི་རྩ་དང་ཧཱུཾ་དབྱེར་མེད་ཡོངས་སུ་གྱུར་པ་ལས་ཕག་གདོང་མ་སེར་མོ། མཛོད་སྤུའི་བུ་གར་གནས་པའི་རྩ་དང་ཧཱུཾ་

[116A]༄༅། །དབྱེར་མེད་ཡོངས་སུ་གྱུར་པ་ལས་གཤིན་རྗེ་བརྟན་མ་གཡས་སྔོ་གཡོན་སེར་བ་རྣ་བའི་བུག་གཉིས་ན་གནས་པའི་རྩ་དང་ཧཱུཾ་དབྱེར་མེད་ཡོངས་སུ་གྱུར་པ་ལས་གཤིན་རྗེ་ཕོ་ཉ་མོ་གཡས་སེར་གཡོན་དམར་བ། མིག་གཉིས་
ན་གནས་པའི་རྩ་དང་ཧཱུཾ་དབྱེར་མེད་ཡོངས་སུ་གྱུར་པ་ལས་གཤིན་རྗེ་མཆེ་བ་མ་གཡས་དམར་གཡོན་ལྗང་བ། སྣ་བུག་གཉིས་ན་གནས་པའི་རྩ་དང་ཧཱུཾ་དབྱེར་མེད་ཡོངས་སུ་གྱུར་པ་ལས་གཤིན་རྗེ་འཇོམས་མ་གཡས་ལྗང་གཡོན་སྔོ་བ། དེ་
ཐམས་ཅད་ཀྱང་ཞལ་གཅིག་ཕྱག་གཉིས་སྤྱན་གསུམ་མ་གཡས་གྲི་གུག་དང་གཡོན་ཐོད་པ་འཛིན་པ་ཐོད་སྐམ་ལྔའི་དབུ་རྒྱན་དང་ཐོད་སྐམ་ལྔ་བཅུའི་ངོ་ཤལ་ཅན། དབུ་སྐྲ་སིལ་བུར་གྲོལ་བ་གཡས་བརྐྱངས་ཀྱིས་རོའི་གདན་ལ་བཞུགས་
པའོ༑ ༑ཡབ་ཀྱི་གསང་གནས་མི་དམིགས་པ་ལས་ཧཱུཾ་དཀར་པོ་ལས་རྡོ་རྗེ་རྩེ་ལྔ་པ་བྱཱ་དམར་པོ་ལས་བྱུང་བའི་རྩེ་མོ་ལ་བྱཱ་སེར་པོས་མཚན་པ། ཡུམ་གྱི་གསང་གནས་མི་དམིགས་པ་ལས་ཨཱ་ལས་པདྨ་དམར་པོ་འདབ་མ་གསུམ་པ་དྱཾ་
དཀར་པོ་ལས་བྱུང་བའི་བྱང་ཆུབ་ཀྱི་སེམས་ཀྱིས་མཚོན་པའི་ལྟེ་བ་དཀར་པོ་བྱཱ་སེར་པོས་མཚན་པ། ཡབ་ཡུམ་སྙོམས་པར་ཞུགས་པས་བྱང་སེམས་ཞུབ་སྤྱི་བོ་ནས་མགྲིན་པར་སླེབས་པ་ན་དགའ་བ། མགྲིན་པ་ནས་སྙིང་གར་སླེབས་
པ་ན་མཆོག་དགའ། སྙིང་གནས་ལྟེ་བར་སླེབས་པ་ན་ཁྱད་དགའ། ལྟེ་བ་ནས་ནོར་བུའི་རྩེར་སླེབས་པ་ན་ལྷན་སྐྱེས་ཀྱི་དགའ་བའི་ཡེ་ཤེས་སྐྱེས། དེ་དང་སྟོང་པ་ཉིད་རོ་གཅིག་ཏུ་གྱུར་པའི་བདེ་སྟོང་དབྱེར་མེད་དུ་སྦྱར་བདེ་ཉིད་བྱང་ཕྱོགས་

[116B] རང་གི་སྙིང་གར་ཟླ་གདན་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ། མགོ་བོར་ཉི་མ་ལ་རྣཾ་
སྣང་གི་ངོ་བོ་ན་མ་ཧི་སེར་པོ། སྤྱི་གཙུག་ཏུ་ཉི་མ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ། ཕྲག་པ་གཉིས་སུ་ཉི་མ་ལ་དཔལ་ཧེ་རུ་ཀའི་ངོ་བོ་བོ་ཥྚ་ཧེ་ནག་པོ། མིག་གཉིས་སུ་ཉི་མ་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། དཔྲལ་
བར་ཉི་མ་ལ་ལུས་ཐམས་ཅད་ཀྱི་ལུས་དབང་རྟ་མཆོག་གི་ངོ་བོ་ཕཊ་ཧཾ་ལྗང་ཁུ། གཙོ་མོའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། སྙིང་གར་ཉི་མ་ལ་གཤིན་རྗེ་མའི་ངོ་བོ་ཧཾ་ཡོཾ་སྔོན་པོ། མགྲིན་པར་ཟླ་བ་ལ་རྨོངས་བྱེད་མའི་
ངོ་བོ་ཧྲཱིཾ་མོཾ་དཀར་པོ། མགོ་བོར་ཉི་མ་ལ་སྐྱོད་བྱེད་མའི་ངོ་བོ་ཧྲེཾ་ཧྲིཾ་སེར་པོ། སྤྱི་གཙུག་ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་ཁུ། དཔྲལ་བར་ཡན་ལག་ཐམས་ཅད་ཀྱི་ལུས་དབང་གི་ངོ་བོ་ཙ་ནྜི་ཀའི་ངོ་བོ་ཕཊ་ཕཊ་དུད་ཁ། ཕཻཾ༑ རང་གི་ཐུགས་
ཀར་ཉི་མ་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ལ་ཡེ་ཤེས་པའི་འཁོར་ལོ་དང་དབང་གི་ལྷ་དང་ཕྱི་ནང་གསང་བའི་མཆོད་པ་བྱེད་
པའི་ལྷ་མོ་རྣམས་སྤྱན་དྲངས། འོད་ཟེར་རང་གི་སྙིང་གར་བསྡུ། ཧཱུཾ་བགེགས་རྣམས་བསྐྲད། ཨོཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ། བཛྲ་ཨཾ་ཀུ་ཤ་ཛཿ་བཛྲ་པཱ་ཤ་ཧཱུཾ། བཛྲ་སྤོ་ཊ་བཾ། བཛྲ་བྷནྜ་ཧོཿ་ལྷ་ཐམས་ཅད་ཀྱི་སྤྱི་བོར་ཟླ་བ་ལ་ཨོཾ་དཀར་པོ། མགྲིན་

[117A]༄༅། །པར་པདྨ་ལ་ཨཱ་དམར་པོ། ཐུགས་ཀར་ཉི་མ་ལ་ཧཱུཾ་སྔོན་པོ། ཨོཾ་ཡོ་ག་ཤུདྡྷ་སརྦ་དྷརྨ་ཡོ་ག་ཤུདྡྷོཉཧཾ། དམ་ཚིག་པ་དང་ཡེ་ཤེས་པ་གཉིས་རོ་མཉམ་དུ་གྱུར་པ་ནི། ཆོས་ཐམས་ཅད་ཀྱི་དེ་ཁོ་ན་ཉིད་དང་བདེ་བ་
ཆེན་པོའི་ཡེ་ཤེས་གཉིས་ངོ་བོ་དབྱེར་མེད་ཡིན་ལ། དེ་ཉིད་རྟེན་དང་བརྟེན་པའི་དཀྱིལ་འཁོར་དུ་ཤར་བ་ཡིན་ཅིང་དེ་ཡང་གཙོ་བོ་ཡབ་ཡུམ་དུ་ཤར་བའི་ཆ་ཤས་སོ། །ཨོཾ་ཨརྒྷཾ་པྲ་ཏཱིཙྪ་སཱཧཱ། དེ་བཞིན་གཤེགས་པ་རྣམས་ཀྱིས་བདག་ལ་
དབང་བསྐུར་དུ་གསོལ། ཞེས་གསོལ་བ་བཏབ་པས། དཔལ་འཁོར་ལོ་བདེ་མཆོག་གི་ལྷ་ཚོགས་ཐམས་ཅད་ཀྱིས། ཨོཾ་སརྦ་ཏ་ཐཱ་ག་ཏ་ཨགྷཾ་ཥེ་ཀ་ཏ་ས་མ་ཡ་ཤྲི་ཧཱུཾ། ཞེས་གསུངས་ཞིང་བདུད་རྩིའི་ཆུ་རྒྱུན་གྱིས་སྤྱི་བོ་ནས་དབང་བསྐུར་
བས་རང་དང་ལྷ་རྣམས་བདེ་བ་ཆེན་པོའི་བདག་ཉིད་དུ་གྱུར། སྤྱི་བོ་ནས་སྐུ་ལ་ཞུགས་པའི་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། གཙོ་བོ་ལ་རྡོར་སེམས། ཕག་མོ་ལ་མི་བསྐྱོད་པ། མཁའ་འགྲོ་མ་བཞི་ལ་རིན་འབྱུང་
ཐུགས་གསུང་སྐུའི་ལྷ་རྣམས་ལ་རིམ་པ་བཞིན་མི་བསྐྱོད་པ། སྣང་མཐའ། རྣམ་སྣང། དམ་ཚིག་འཁོར་ལོ་རྣམས་ལ་དོན་གྲུབ་ཀྱིས་དབུ་བརྒྱན་དབང་ལྷ་རྣམས་རང་ལ་ཐིམ་པར་གྱུར། དེ་ནས་མཆོད་པ་བྱིན་རླབས་སྔར་བཞིན་བྱས་
ལ༑ ཉེར་སྤྱོད་ལྔ་དང་ལྷ་མོ་བཅུ་དྲུག་གིས་མཆོད་པ་ནི་ཕྱི་མཆོད་དོ། །དེ་ནས་ནང་མཆོད་ཀྱི་མཆོད་པ་ནི། དྲིན་ཅན་རྩ་བའི་བླ་མ་རིན་པོ་ཆེ་རྒྱལ་བ་རྡོ་འཆང། ཡཻ་ཀྱིས་མཁའ་གྲོམ། རྡོ་དྲིལ་བུ་པ། རུས་སྤལ་ཞབས། ཛཱ་ལནྡ་ར་པ་ནག་པོ་སྤྱོད་པ། གུ་ཧྱ་པ། རྣཾ་རྒྱལ་ཞབས། ཏེ་ལོ་

[117B] ནཱ་རོ་པ་སོཌ་རྒྱུད་པའི་བླ་མ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། བཅོཾ་དོན་འདས་དཔལ་འཁཽར་བདེ་མཆོག་གི་ལྷ་ཚོཌ་རྣམས་ཀྱི་ཞལ་དུ་  ྾  གཞན་ཡང་ཆོས་སྐྱོང་སྲུང་མ་ལ་སོཌ་པ་རྣམས་ཀྱི་ཞལ་དུ་  ྾  རང་གི་ལྕེ་ལ་བདུད་རྩི་བཞག་པ་ལ་ཨོཾ་ཨ་མྲྀ་ཏ་ཨཱ་ཧཱུཾ། མགྲོན་རྣམས་བདུད་རྩིས་ཚིམས་པར་གྱུར། ཡང་ཡུཾ་སྙོམས་
པར་ཞུགས་པའི་དགའ་བ་བཞི་དང། ཁྱད་པར་ལྷན་སྐྱེས་ཀྱི་བདེ་བ་ཆེན་པོས་རང་དང་ལྷ་ཐམས་ཅད་ཀྱིས་བདེ་བ་ཆེན་པོ་ཉམས་སུ་མྱོང་ཞིང་བདེ་བ་དང་སྟོང་པ་ཉིད་རོ་གཅིག་ཏུ་གྱུར་པའི་དེ་ཁོ་ན་ཉིད་ཀྱི་མཆོད་པས་དགྱེས་པར་གྱུར། དེ་ནས་རང་ལ་
སོགས་པའི་ལྷའི་སྐུ་རྣམས་གསལ་བར་དམིགས་ནས། གཙོ་བོ་ཡབ་ཡུམ་གྱི་སྔགས་དང་འཁོར་རྣམས་ཀྱི་སྔགས་རྒྱས་བསྡུས་གང་ཡང་རུང་བ་བརྗོད་པར་བྱའོ། །དེ་ནས། ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ། འཕྲེང་བ་སྟོང་པ་ཉིད་དུ་གྱུར། སྟོང་པའི་
དང་ལས་སྐད་ཅིག་གིས་གསུང་རྡོ་རྗེ་པདྨ་གར་དབང་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པར་གྱུར། ཨོཾ་སཱ་ཧཱ་ཧུ་ཧུཾ་ཧཱུཾ་ཕཊ། གསུང་རྡོ་རྗེ་ཡོངས་སུ་གྱུར་པ་ལས་འཕྲེང་བའི་རྣམ་པར་གྱུར། རང་དང་ཡུམ་གྱི་ཐུགས་ཀར་ཉི་གདན་
ལ་ཧཱུཾ་དང་བཾ་གྱི་མཐར་སྔགས་ཀྱིས་བསྐོར་བའི་དབུས་ཀྱི་ཡི་གེ་ལས་འཁོར་ལོ་ལྔའི་ལྷ་ཚོགས་སྤྲོས། འགྲོ་བའི་དོན་བྱས་དབུས་ཀྱི་ཡི་གེ་ལ་ཐིམ་པར་བསམ། དེ་ནས་ཡབ་ཡུམ་གྱི་སྙིང་པོ་དང་ཉེ་སྙིང་བཟླ་བར་བྱའོ། །ཨོཾ་ཤྲི་བཛྲ་
ཧེ་ཧེ་རུ་རུ་ཀཾ་ཧུཾ་ཧཱུཾ་ཕཊ་ཌཱ་ཀི་ནཱི་ཛཱ་ལ་ཤཾ་ཝ་རཾ་སཱཧཱ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ་སཱཧཱ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུཾ་ཧཱུཾ་ཕཊ་སཱཧཱ། འཁོར་རྣམས་ཀྱི་སྐུ་གསལ་བར་དམིགས་ནས། འཁོར་གྱི་སྔགས་

[118A]༄༅། །ཤིན་ཏུ་བསྡུས་པ་འདི་ཉིད་བཟླ་བར་བྱའོ། །ཨོཾ་རྀཾ་རཱྀཾ་ལྀཾ་ལཱྀཾ། ཀཾ་ཁཾ་གཾ་གྷཾ་ངཾ། ཙཾ་ཚཾ་ཛཾ་ཛྙཾ་ཉཾ། ཊཾ་ཐཾ་ཌཾ་ཌྷཾ་ཎཾ། ཏཾ་ཐཾ་དཾ་དྷཾ་ནཾ། པཾ་ཕཾ་བཾ་བྷཾ། ཡཾ་རཾ་ལཾ་ཝཾ། ཤཾ་ཥཾ་སཾ་ཧཾ་ཧུཾ་ཧཱུཾ་ཕཊ། དེ་ནས་གཏོར་མ་འབུལ་
བའི་ཚུལ་ནི། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཅེས་གཏོར་མ་བསངས། དེ་ནས་ཨོཾ་སྭ་བྷཱ་ཝ་ཤུདྡྷ་ཞེས་པ་ནས་སྟོང་པར་གྱུར། སྟོང་པའི་ངང་ལས་སྐད་ཅིག་གིས་ཐོད་པ་དུམ་བུ་གཅིག་པའི་ནང་ཤ་ལྔ་དང་བདུད་རྩི་ལྔས་གང་བ། ཨོཾ་ཨཱ་ཧཱུཾ་
གིས་མཚན་པར་གྱུར། ཧ་ཧོ་ཧྲཱི་ཁ་དོག་དྲི་རོ་ནུས་པའི་སྐྱོན་ཐམས་ཅད་བཅོམ་ཞིང་དེ་རྣམས་ཞུ་བའི་བདུད་རྩིར་གྱུར། ཨོཾ་ཨཱ་ཧཱུཾ། གསུམ་བརྗོད་པས་རྒྱ་ཆེར་སྤེལ་ཞིང་བྱིན་གྱིས་བརླབས་པར་གྱུར། ཕཻཾ༑ རང་གི་ཐུགས་ནས་འོད་
ཟེར་འཕྲོས་པས་དུར་ཁྲོད་ན་གནས་པའི་ཕྱོགས་སྐྱོང་སོགས་འཁོར་དང་བཅས་པ་ཐམས་ཅད་ཡོངས་སུ་རྫོགས་པའི་དཀྱིལ་འཁོར་སྤྱན་དྲངས་ཏེ་མདུན་དུ་བཞུགས་པར་གྱུར། ཨོཾ་ཤྲཱི་ཧེ་རུ་ཀ་ཨརྒྷཾ་པྲ་ཏཱིཙྪ་སཱཧཱ། པཱདྱཾ་པྲ་
ཏཱིཙྪ་སཱཧཱ། ཨོཾ་བཛྲ་པུཥྤེ། དྷཱུ་པེ༑ དའི་པ༑ གནྡྷེ༑ ནཻ་ཝི་དྱ་པྲ་ཏིཙྪ་སཱཧཱ། ཉེར་སྤྱོད་ཀྱིས་མཆོད། ལག་པ་གཉིས་ཨཱ་ལི་ཀཱ་ལི་ཡོངས་སུ་གྱུར་པ་ལས་ཟླ་བ་དང་ཉི་མའི་རང་བཞིན་ཏུ་གྱུར་པའི་དབུས་སུ་ཧཱུཾ་ཡིག་ཏུ་གྱུར། ཨོཾ་
ཨཱ་ཧཱུཾ་ཟླ་ཉི་ཧཱུཾ་དང་བཅས་པ་ཡོངས་སུ་གྱུར་པ་ལས་རྡོ་རྗེའི་ཐལ་མོར་གྱུར། མགྲོན་རྣམས་ཀྱི་ལྗགས་ཧཱུཾ་དཀར་པོ་ལས་བྱུང་བའི་རྡོ་རྗེ་རྩེ་གསུམ་པ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྦུ་གུས་གཏོར་མ་དྲངས་ཏེ་

[118B] ཨོཾ་ཨཱ་བཛྲ་ཨ་ར་ལི་ཧོཿ་ཛཿ་ཧཱུཾ་བཾ་ཧོཿ་བཛྲ་ཌཱ་ཀི་ནྱ་ས་མ་ཡ་སྟྭཾ་ཏྲི་ཤྱ་ཧྭོ། ཞེས་ལན་གསུམ་བརྗོད་ནས་གཙོ་བོ་ཡབ་ཡུམ་དང་མཁའ་འགྲོ་མ་བཞི་ལ་དབུལ། དེ་ནས་སྔགས་དེ་ཉིད་ལན་གཉིས་བརྗོད་ནས་
དཔའ་བོ་ཉེར་བཞི་དང་དཔའ་མོ་ཉེར་བཞི་ལ་དབུལ། དེ་ནས་སྔགས་དེ་ཉིད་ལན་གཉིས་བརྗོད་ནས་སྒོ་མཚམས་མ་རྣམས་ལ་དབུལ། དེ་ནས་ཆུ་གཉིས་ཉེར་སྤྱོད་ཀྱིས་མཆོད། སྲིད་པ་དང་མཉམ་ཞི་བ་ཆགས་བཅོམ་ཀུན་ཏུ་
རྟོག་པ་འཇོམས། །ཁྱོད་ནི་དངོས་པོ་མཐའ་དག་མཁའ་ལྟེར་གཟིགས་པ་དང་ལྡན་པ། །མགོན་པོ་ཤིན་ཏུ་བརྩེ་བ་ལྕི་བའི་ཆུས་བརླན་ཐུགས་ཀྱི་ཆུས། །མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེ་མཛོད། ཅེས་གསོལ་
བ་གདབ། དེ་ནས་དུར་ཁྲོད་ན་གནས་པའི་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་སྐད་ཅིག་གིས་འོད་གསལ་དུ་བཅུག་པ་ལས་བདེ་མཆོག་ཡབ་ཡུམ་གྱི་སྐུར་བཞེངས་པའི་མགྲོན་རྣམས་ཀྱི་ལྗགས་ཧཱུཾ་དཀར་པོ་ལས་བྱུང་
བའི་རྡོ་རྗེ་རྩེ་གསུམ་པ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྡུ་གུས་དྲངས་ནས་གསོལ་བར་གྱུར། ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡཀྵ་རཀྵ་ས་བཧུ་ཏ་པྲེ་ཏ་པི་ཤཱ་ཙ། ཨུནྨ་ད། ཨ་པསྨ་ར། བཛྲ་ཌཱ་ཀ། ཌཱ་ཀི་ནྱ་ད་ཡ། ཨི་མཾ་
བ་ལིཾ་གྲྀ་ཧྣན་ཏུ། ས་མ་ཡ་རཀྵ་ནྟུ། མ་མ་སརྦ་སིདྡྷི་མམེ་པྲ་ཡཙྪ་ནྟུ་ཡ་ཐེ་བཾ། ཡ་ཐེ་ཥྚཾ། བཧུ་ཛ་ཐ། པི་པཱ་ཐ། ཛི་གྷ་ཐ། མཱ་ཏི་པྲ་མ་ཐ། མ་མ་སརྦ་ཀརྟ་ཡ། སད་སུ་ཁཾ་བི་ཤུདྡྷ་ཡེ། ས་ཧ་ཡི་ཀ་བྷ་ཝནིཏུ་ཧུཾ་ཧཱུཾ་ཕཊ་ཕཊ་སཱ་ཧཱ། དེ་ནས་ཨརྒྷཾ་སོཌ་

[119A]༄༅། །ཀྱིས་མཆོད་ནས། ཕྱོགས་སྐྱོང་དང་ཞིང་སྐྱོང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཕྱོགས་སྐྱོང་ཞིང་སྐྱོང་ལ་སོགས་པས། །མཆོད་སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་
ལ༑ ༑ཅི་འདོད་དངོས་གྲུབ་སྩལ་དུ་གསོལ། །དེ་ནས་ཡི་གེ་བརྒྱ་བརྗོད་ལ། ཨོཾ་ཡོ་ག་ཤུདྡྷ་སརྦ་དྷརྨཱ་ཡོ་ག་ཤུདྡྷོཉཧཾ། ཨོཾ་བཛྲ་མུ་འཇིག་རྟེན་པ་རྣམས་རང་གནས་སུ་གཤེགས། དཀྱིལ་འཁོར་གྱི་འཁོར་ལོ་བདག་ཉིད་ལ་བཞུགས་པར་
གྱུར༑ དེ་ནས་རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་གཙོ་བོ་ཡབ་ཡུམ་དང་ལུས་དཀྱིལ་གྱི་ལྷ་རྣམས་དང། ཁང་པ་བརྩེགས་པ་སྣང་བར་བྱས་ཏེ་འོད་དུ་གྱུར་པའི་བསྲུངས་འཁོར་དུར་ཁྲོད་དང་བཅས་པ་གཞལ་ཡས་ཁང་རྣམས་གཙོ་བོ་ཡབ་ཡུམ་
ལ་ཐིམ། ལུས་དཀྱིལ་གྱི་སྒོ་མཚམས་མ་བརྒྱད་སྐུ་འཁོར་ལ། དེ་གསུང་འཁོར་ལ། དེ་ཐུགས་འཁོར་ལ། དེ་རྣམས་སྙིང་གའི་ཡབ་ཡུམ་ལ་ཐིམ། དེ་གཉིས་གནས་དེར་ཐིམ་པ་དང། ལྷ་རྣམས་རང་གནས་སུ་ཐིམ་པས་རྩ་དང་ཁམས་རྣམས་བྱིན་གྱིས་
བརླབས་པར་བསམ། གཞིའི་ཧེ་རུ་ཀ་ཡབ་ཡུམ་ཡང་འོད་དུ་ཞུ་ནས་ཐུགས་ཀའི་ཧཱུཾ་ཡིག་ལ་ཐིམ། ཧཱུཾ་ཡོངས་སུ་གྱུར་པ་ལས་བཅོམ་ལྡན་འདས་འཁོར་ལོ་བདེ་མཆོག་ཞལ་གཅིག་ཕྱག་གཉིས་པ་ཡུམ་ལ་འཁྱུད་པར་གྱུར། དེ་ནས། སེམས་ཅན་ཀུན་
གྱི་དོན་གྱི་ཕྱིར། །བདག་ནི་ཧ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་འགོད་བར་ཤོག་ཅེས་བསྔོ་བ་སྨོན་ལམ་སོགས་བྱའོ། །དེ་ནས་ཡིག་བརྒྱ་བརྗོད་ནས་ཧེ་རུ་ཀའི་ང་རྒྱལ་གྱིས་སྦྱོད་ལམ་ལ་འཇུག་པར་བྱའོ། །འདི་

[119B] །བཅོམ་ལྡན་འདས་དཔལ་འཁོར་ལོ་བདེ་མཆོག་གི་སྒྲུབ་ཐབས་དངོས་གྲུབ་ཀུན་
འབྱུང་ཞེས་བྱ་བ་འདི་ནི། གསོ་བ་རིག་པ་ལ་སོགས་པའི་ཡོན་ཏན་དུ་མའི་སྒོ་ནས་སེམས་ཅན་མང་པོ་ལ་ཕན་འདོགས་པར་བྱེད་པའི་དགེ་བའི་བཤེས་གཉེན་ཀུན་དགའ་འོད་ཟེར་གྱི་གསུང་གིས་བསྐུལ་བའི་ངོར་རྣལ་འབྱོར་པ་བློ་བཟང་
དོན་གྲུབ་ཀྱིས་བླ་མ་དམ་པ་རྣམས་ཀྱིས་མཛད་པའི་དཔལ་འཁོར་ལོ་བདེ་མཆོག་གི་སྒྲུབ་ཐབས་ཀྱི་སྙིང་པོའི་སྙིང་པོ་ཙམ་ཞིག་བསྡུས་ནས་བཀོད་པའོ། །འདིས་ཀྱང་བསྟན་པ་རིན་པོ་ཆེ་དར་བར་བྱེད་ནུས་པར་གྱུར་ཅིག། །།
། །།སངས་རྒྱས་ཐམས་ཅད་གཅིག་བསྡུས་པའི། །བླ་མ་ཧེ་རུ་ཀ་དཔལ་ལ། །གུས་པས་ཕྱག་འཚལ་གསོལ་བ་འདེབས་
དངོས་གྲུབ་མ་ལུས་སྩལ་དུ་གསོལ། །འདིར་གྲུབ་ཆེན་དྲིལ་བུ་ལུགས་ཀྱི་བཅོམ་ལྡན་འདས་འཁོར་ལོ་བདེ་མཆོག་གི་ལུས་དཀྱིལ་ལ་བརྟེན་ནས་རང་ཁོ་ནས་དབང་བཞི་ལེན་ཚུལ་གྱི་སྙིང་པོའི་སྙིང་པོ་ཙམ་ཞིག་བརྗོད་པར་བྱའོ། །དེ་ཡང་བུམ་
བསྐྱེད་བྱ་བའི་ཚུལ་ནི། ཨོཾ་སྭ་བྷཱ་ཝ་ཞེས་བརྗོད་པས་སྟོང་པར་གྱུར། སྟོང་པའི་ངང་ལས་སྣ་ཚོགས་པདྨ་དང་ཉི་མའི་གདན་གྱི་སྟེང་དུ། ཧཱུཾ་དང་བཾ་ཡོངས་སུ་གྱུར་པ་ལས་རང་ཉིད་བཅོམ་ལྡན་འདས་ཧེ་རུ་ཀ་སྐུ་མདོག་མཐིང་གཞལ་བཞི་

[120A]༄༅། །རྩ་ཞལ་ཞེས་པ་ནས་མི་མགོ་སྐམ་པོ་ལྔ་བཅུའི་དོ་ཤལ་ཅན་ཞེས་པའི་བར་མངོན་རྟོགས་བཞིན་བརྗོད། ཡབ་ཡུམ་གྱི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། །ཕཻཾ༑ ཐུགས་ཀའི་ཧཱུཾ་ལས་འོད་ཟེར་འཕྲོས་
པས༑ ཡབ་ཡུམ་ལ་སངས་རྒྱས་བྱང་སེམས་ཀྱིས་བསྐོར་བ་དང་དབང་གི་ལྷ་རྣམས་སྤྱན་དྲངས། འོད་ཟེར་རང་གི་སྙིང་གར་ཐིམ། ཨོཾ་ཨརྒྷཾ་པྲ་ཏཱིཙྪ་སཱཧཱ། ཞེས་སོགས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། ཛཿ་ཧཱུཾ་བཾ་ཧོཿ་
རང་ལ་ཐིམ་པར་གྱུར། དེ་བཞིན་གཤེགས་པ་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དཔལ་འཁོར་ལོ་བདེ་མཆོག་གི་ལྷ་ཚོགས་རྣམས་ཀྱིས་ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་
ཞེས་སོགས་ཀྱིས་དབང་བསྐུར་བས་བདུད་རྩིའི་ཆུ་རྒྱུན་གྱིས་ལུས་གང་དྲི་མ་དག་ཆུ་ལྷག་མ་སྤྱི་བོར་གནས་པ་ཡོངས་སུ་གྱུར་པ་ལས་ཡབ་ལ་རྡོ་རྗེ་སེམས་དཔའ་ཡུམ་ལ་མི་བསྐྱོད་པས་དབུ་བརྒྱན་པར་གྱུར། དེ་ནས་སྒྲུབ་ཐབས་ལྟར་མཆོད་
པ་བྱིན་རླབས་བྱས་ལ། ཆུ་གཉིས་ཉེར་སྤྱོད་རོལ་མོ་ནང་མཆོད་དང་བཅས་པ་ལ། ཁཎྜ་རོ་ཧིས་ནང་མཆོད་གཏོར། ཨོཾ་སྭ་བྷཱ་ཝ་སོགས་ཀྱིས་བུམ་པ་སྟོང་པར་གྱུར་པར་བསམ། སྟོང་པའི་ངང་ལས་པཾ་ལས་སྣ་ཚོགས་པདྨ་དང་ཨ་ལས་ཟླ་
བའི་སྟེང་དུ་བཾ་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ་སོགས་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏ་པྟེ་ཏཔྟེ་མཧཱ་ཏཔྟེ་ཡེ་སཱཧཱ། ལྷའི་ཆུ་བོ་གངྒཱ་དང་བུམ་པའི་ཆུ་དབྱེར་མེད་དུ་གྱུར་པའི་རྣམ་རྒྱལ་བུམ་པའི་ནང་

[120B] སླར་ཡང་ཨ་ཨཱ་ལ་སོགས་དབྱངས་ཡིག་དཀར་པོ་ཕྲག་གཅིག་གཡོན་བསྐོར་དུ་རིམ་པ་གཅིག་གིས་འཁོད། དེའི་ཕྱི་རོལ་
ཏུ་ཀ་ཁ་ག་གྷ་ང་སོགས་གསལ་བྱད་དམར་པོ་བཞི་བཅུ་པ་ཕྲག་གཅིག་གཡས་སྐོར་དང། སླར་ཡང་ཀ་ཁ་ག་བྷ་ང་སོགས་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡོན་སྐོར་དུ་འཁོད། དེ་གཉིས་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་དཀར་
ལ་དམར་བའི་མདངས་ཅན་ལ་དབྱངས་གསལ་རྣམས་གཟུགས་བརྙན་བཞིན་ཤར་བའི་ཟླ་བའི་དབུས་སུ་དཀར་ལ་དམར་བའི་མདངས་ཅན་གྱི་ཧཱུཾ་ཡིག་རྡོ་རྗེ་འཛིན་པའི་རང་བཞིན་ཅན། ཧཱུཾ་གི་འོད་ཟེར་གྱིས་འཁོར་ལོ་ལྔའི་ལྷ་ཚོགས་ཐོན་ཏེ་འགྲོ་བ་རྣམས་འཁོར་
ལོ་ལྔའི་ལྷ་ཚོགས་ཀྱི་གོ་འཕང་ལ་བཀོད། ཐོག་མ་མེད་པ་ནས་གྲུབ་པའི་དཔའ་པོ་དང་རྣལ་འབྱོར་མ་རྣམས་དང། དེ་རྣམས་སྙོམས་པར་ཞུགས་པ་ཧཱུཾ་ལ་ཐིམ། ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས་གདན་རྣམས་དང་ལྷ་དྲུག་ཅུ་
རྩ་གཉིས་སྐད་ཅིག་གིས་གྲུབ་པར་གྱུར་པ་ནི། བུམ་པའི་ནང་གི་ཕྱི་རོལ་གྱི་ཕྱོགས་མཚམས་བརྒྱད་དུ་རོའི་གདན། དེའི་ནང་དུ་འཁོར་ལོ་དཀར་པོ་རྩིབས་བརྒྱད་པའི་མུ་ཁྱུད་ལ་འཁོར་ལོའི་འཕྲེང་བ་དང། དེའི་ལྟེ་བར་གསུང་འཁོར་དམར་པོ་རྩིབས་བརྒྱད་
པའི་མུ་ཁྱུད་ལ་པདྨའི་འཕྲེང་བ་དང། དེའི་ལྟེ་བར་ཐུགས་འཁོར་སྔོན་པོ་རྩིབས་བརྒྱད་པའི་མུ་ཁྱུད་ལ་རྡོ་རྗེའི་འཕྲེང་བ་དང། དེའི་ལྟེ་བར་བདེ་ཆེན་གྱི་འཁོར་ལོ་སྣ་ཚོགས་པདྨ་འདབ་མ་བརྒྱད་པའི་མུ་ཁྱུད་ལ་གྲི་གུག་གི་འཕྲེང་བས་བསྐོར་བ་དབུས་

[121A]༄༅། །ཀྱི་པདྨའི་ལྟེ་བར་ཉི་མའི་གདན་ལ་ཧེ་རུ་ཀ་སྐུ་མདོག་མཐིང་ག་ཞེས་པ་ནས་མི་མགོ་སྐམ་པོ་ལྔ་བཅུའི་དོ་ཤལ་ཅན་ནོ། །ཞེས་པའི་བར་དང། བདེ་ཆེན་འཁོར་ལོའི་ཤར་གྱི་འདབ་མ་ལ་མཁའ་འགྲོ་མ། བྱང་དུ་ལཱ་མ་
ནུབ་ཏུ་ཁཎྜ་རོ་ཧི། ལྷོར་གཟུགས་ཅན་མ། མཚམས་ཀྱི་འདབ་མ་བཞིར་ཐོད་པ་བདུད་རྩིས་གང་བ་རེ་རེ། དེའི་ཕྱི་རོལ་གྱི་ཐུགས་འཁོར་གྱི་ཤར་རྩིབས་ལ། ཁཎྜ་པ་པཱ་ལ་དྭད་རབ་གཏུམ་མ། བྱང་དུ་མཧཱ་ཀངྐ་ལ་དང་གཏུཾ་མིག་མ་
ཞེས་པ་ནས། དབང་ལྡན་དུ་རྡོ་རྗེའི་སྐུ་དང་ཤིང་གྲིབ་མ། དེའི་ཕྱིར་རོལ་གྱི་གསུང་གི་འཁོར་ལོའི་ཤར་རྩིབས་ལ་མྱུ་གུ་ཅན་དང་ས་སྲུང་མ། ཞེས་པ་ནས། དབང་ལྡན་དུ་མིག་མི་བཟང་དང་བྱ་གདོང་མ། དེའི་ཕྱི་རོལ་གྱི་སྐུ་འཁོར་གྱི་
ཤར་དུ་སྟོབས་པོ་ཆེ་དང་འཁོར་ལོའི་ཤུགས་ཅན་མ། ཞེས་པ་ནས། དབང་ལྡན་དུ་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ། ཞེས་པའི་བར་དང། དེའི་ཕྱི་རོལ་གྱི་རོའི་གདན་ལ་ཤར་དུ་ཁྲ་གདོང་མ། ཞེས་པ་ནས། དབང་ལྡན་དུ་གཤིན་རྗེ་འཇོམས་
མ་ཞེས་པའི་བར་སྒྲུབ་ཐབས་བཞིན་གསལ་གདབ་པོ། ལས་བུམ་གྱི་ནང་དུ་སྣ་ཚོགས་པདྨ་དང་ཉི་མའི་གདན་ལ་པཾ་ལས་གྲི་གུག་པཾ་གྱིས་མཚན་པ་ལས་དུམ་སྐྱེས་མ་དམར་མོ་ཞལ་གཅིག་མ་སྤྱན་གསུམ། ཞེས་པ་ནས། ཐོད་སྐམ་ལྔ་བཅུའི་ངོ་ཤལ་
ཅན་ཞེས་པའི་བར་སྒྲུབ་ཐབས་བཞིན་བྱེད། གཙོ་བོའི་ཐུགས་ཀར་ཨོཾ་ཧ་དཀར་པོ་ཞེས་སོགས་གོ་བགོ་བ་བསྡུས་པ་ལས་མ་བྱས་ཀྱང་རུང། ཡེ་ཤེས་པ་བཞུགས་དབང་བསྐུར་རྒྱས་གདབ་མཆོད་པའི་བར་སྒྲུབ་ཐབས་ལྟར་བྱ། དེ་ནས་བཟླས་པའི་

[121B] རང་གི་ཐུགས་ཀ་ནས་སྔགས་ཀྱི་འཕྲེང་བ་གཟུངས་ཐག་ལ་འཁྲིལ་ཏེ་སོང་བས་བུམ་པའི་ལྷའི་ཐུགས་བརྒྱུད་བསྐུལ་བདུད་རྩིའི་རྒྱུན་བབས་བུམ་པ་གང། སྔགས་འཕྲེང་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་བདུད་རྩིར་བཀུག་ནས་བུམ་ཆུ་ལ་ཐིམ་པར་བསམས་ནས། གཙོ་འཁོར་རྣམས་ཀྱི་སྔགས་རྒྱས་བསྡུས་གང་རུང་བཟླ་བར་བྱའོ། །དེ་ནས། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ་ཅེས་དང། ཧཱུཾ་ཞེས་པ་ལན་བདུན་བཟླས་ལ། བུམ་པ་གཉིས་
སུ་དུང་ཆོས་ཀྱི་མཆོད་ཡོན་དབུལ་ལོ། །ཨོཾ་ཁཎྜ་རོ་ཧི་ཞེས་སོགས་བརྗོད་ནས་མེ་ཏོག་གསུམ་གསུམ་བུམ་པ་གཉིས་སུ་འཇུག། ཨོཾ་བཛྲ་པུཥྤེ་ཨཱ་ཧཱུཾ། ཞེས་སོགས་ཀྱིས་ཉེར་སྤྱད་རོལ་མོའི་བར་དབུལ། ཨོཾ་ཁཎྜ་རོ་ཧིས་བུམ་ཆུས་གཏོར་ནས། ཇི་
སྲིད་དཀྱིལ་འཁོར་གྱི་བྱ་བ་མ་ཟིན་གྱི་བར་དུ་བགེགས་རྣམ་པར་བཟློག་པའི་འཕྲིན་ལས་མཛོད་ཅིག་ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་སེམས་ཀྱི་ངོ་བོར་བུམ་པའི་ཆུ་དང་རོ་གཅིག་ཏུ་གྱུར། དེ་ནས་རང་ཉིད་དབང་བླངས་བར་བྱེད་པའི་
དཀྱིལ་འཁོར་སྒྲུབ་པ་ནི། ནང་མཆོད་བྱིན་རླབས་སྔོན་འགྲོ་གཏོར་མ་ནས་བཟུང་སྟེ། མཆོད་བསྟོད་བཟླས་པའི་བར་སྒྲུབ་ཐབས་ལྟར་བྱས་ནས། བཟླས་བའི་མཇུག་ཏུ་རང་ཉིད་གཙོ་བོ་ལས་བྱེ་བར་བསམས་ནས། བླ་མའི་བྱ་བ་རྣམས་གཙོ་བོ་དང། སློབ་མའི་
བྱ་བ་རྣམས་རང་གིས་བྱས་པར་བསམས་ནས། རང་ཁོ་ནས་དབང་བླངས་བར་བྱའོ། །དེའི་ཚུལ་ནི། རང་གིས་ཁྲུས་བྱས་བླ་མ་ཧེ་རུ་ཀའི་ལྷ་ཚོགས་ལ་ཕྱག་དང་མཎྜལ་དབུལ། མེ་ཏོག་དང་བཅས་པའི་ཐལ་མོ་སྙིང་གར་སྦྱར་ལ། དགའ་ཆེན་ཁྱོད་བདག་

[122A]༄༅། །སྟོན་པ་བས། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་སྩལ་དུ་གསོལ། །སྔོམ་པ་རྣམས་ཀྱང་བདག་ལ་སྩོལ། །ཐར་པ་
ཆེན་པོའི་གྲོང་མཆོག་ཏུ། །མགོན་པོས་བདག་ནི་འཇུག་པར་ཚལ། །ཞེས་གསོལ་བ་ལན་གསུམ་གདབ་བོ། །དེ་ནས་ཁཎྜ་རོ་ཧི་ཞེས་པས་རང་ཉིད་བསངས། སྐད་ཅིག་གིས་སྣ་ཚོགས་པདྨ་དང་ཉི་མའི་སྟེང་དུ། རང་ཉིད་ཧེ་རུ་ཀ་ཞལ་བཞི་
ཕྱག་བཅུ་གཉིས། གཡས་བརྐྱངས་ཀྱིས་བཞུགས་པའི་སྤྱི་བོར་ཟླ་བ་ལ་ཨོཾ་དཀར་པོ། མགྲིན་པར་པདྨ་ལ་ཨཱ་དམར་པོ། སྙིང་གར་ཉི་མ་ལ་ཧཱུཾ་སྔོན་པོར་གྱུར། དེ་ནས༑ ཨོཾ་ཙཀྵུ་བྷཱནྡྷ་བ་ར་མ་ན་ཡ་ཧཱུཾ། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཅེས་
བརྗོད་ལ་མིག་དར་བཅིང། མེ་ཏོག་ཕྲེང་བ་བཟུང་ལ། ཨ་ཁཾ་བིར་ཧཱུཾ། ཞེས་བརྗོད། ཨོཾ་ཨཱ་ཧཱུཾ། བུ་ཁྱོད་སུ་ཡིན་ཅི་ལ་དགའ། །སྐལ་བཟང་བདག་བདེ་བ་ཆེན་པོ་ལའོ། །དེ་ཡིས་བུ་ལ་ཅི་ཞིག་བྱ། །སངས་རྒྱས་མཆོག་གི་དམ་ཚིག་བགྱི་
འཚལ། །ཞེས་ལན་གདབ། དེ་ནས། སེམས་ཅན་ཐམས་ཅད་ཀྱི་དོན་དུ་མྱུར་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བྱང་ཆུབ་སེམས་དཔའི་སྡོམ་པ་བླང་བར་བྱའོ་སྙམ་དུ་བསམས་ལ། དཀོན་མཆོག་གསུམ་ལ་བདག་སྐྱབས་
མཆི༑ ༑སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་གཟུང། །ཞེས་ལན་གསུམ་བརྗོད། དེ་ནས། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་

[122B] ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང་རང་སེམས་རོ་གཅིག་ཏུ་གྱུར་པ་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པའི་རྣམ་པ་ཅན་དུ་གྱུར། ཨོཾ་སརྦ་ཡོ་ག་ཙཾཏྟཾ་ཨུཏྤ་ཏ་ཡ་
མི༑ ཞེས་བརྗོད། དེ་ནས་རྡོ་རྗེ་མེ་ཏོག་དང་བཅས་པ་སྙིང་གར་བཟུང། ཨོཾ་སུ་ར་ཏེ་ས་མ་ཡ་སྟྭཾ་ཧོཿ་སིདྷྱ་བཛྲ་ཡ་ཐཱ་སུ་ཁཾ། དེང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ཀྱི། དེ་བཞིན་གཤེགས་པ་ཐམས་ཅད་ཀྱི་གསང་
བའི་དཀྱིལ་འཁོར་འདི་དཀྱིལ་འཁོར་དུ་མ་ཞུགས་པ་དང། མ་དད་པ་རྣམས་ལ་མ་སྨྲ་ཞིག་ཧཱུཾ་ཛཿ་ཧཱུཾ། བླ་མ་ཧེ་རུ་ཀའི་ལུས་རྟེན་གྱི་དཀྱིལ་འཁོར་གྱི་མདུན་དུ་རང་ཉིད་གནས་པར་གྱུར། སངས་རྒྱས་ཀུན་འདུས་བླ་མ་སོགས། །དཀྱིལ་འཁོར་
པ་ཡི་ལྷ་ཚོགས་ལ། །སྐྱབས་སུ་མཆི་ཞིང་ཕྱག་འཚལ་ལོ། །ཉོན་མོངས་བཅོམ་ནས་དངོས་གྲུབ་སྩོལ། །བླ་མ་ཧེ་རུ་ཀ་དཔལ་གྱིས། །བདག་དང་སེམས་ཅན་ཐམས་ཅད་ནི། །དཀྱིལ་འཁོར་དུ་ནི་འཇུག་ཏུ་གསོལ། །ཞེས་གསོལ་བ་གདབ། དེ་ནས་
སེམས་ཅན་ཐམས་ཅད་ཀྱི་དོན་དུ་ཚེ་འདི་ཉིད་ལ་སངས་རྒྱས་རྡོ་རྗེ་འཆང་གི་གོ་འཕང་ཐོབ་པར་བྱ། དེའི་ཕྱིར་དུ་རིགས་ལྔ་སྤྱི་དང་བྱེ་བྲག་གི་སྡོམ་པ་ཐམས་ཅད་བཟུང་བར་བྱའོ་སྙམ་དུ་བསམས་ལ། སངས་རྒྱས་བྱང་ཆུབ་སེམས་དཔའ་
ཀུན༑ ༑ཞེས་སོགས་ཀྱིས་རིགས་ལྔའི་སྡོམ་པ་བཟུང་བར་བྱའོ། །བླ་མ་ཧེ་རུ་ཀ་དཔལ་གྱི་ལྷ་ཚོགས་ཀྱི་སྤྱན་སྔར། ཇི་སྲིད་བྱང་ཆུབ་མ་ཐོབ་ཀྱི་བར་དུ་བདག་གིས་ཚངས་སྤྱོད་ཉི་ཤུ་རྩ་གཉིས་ལེགས་པར་བཟུང་བར་བྱའོ། །བཅོམ་ལྡན་

[123A]༄༅། །འདས་བླ་མ་ཧེ་རུ་ཀའི་དཀྱིལ་འཁོར་གྱི་ལྷ་ཚོགས་རྣམས་དང། སངས་རྒྱས་བྱང་ཆུབ་སེམས་དཔའ་རྣམས་ཀྱིས་བདག་ལ་གནོད་པར་བྱེད་པའི་གདོན་བགེགས་དང། སྡིག་སྒྲིབ་ཐམས་ཅད་ཞི་བར་
མཛད་དུ་གསོལ། སྐད་ཅིག་གིས་རང་ཉིད་དཔལ་བདེ་མཆོག་ཞལ་བཞི། ཕྱག་བཅུ་གཉིས་པ་ཡུམ་དང་བཅས་པར་གྱུར་པའི་རང་གི་ལུས་ཀྱི་ཆ་ཐམས་ཅད་དུ་ལུས་དཀྱིལ་གྱི་ལྷ་ཐམས་ཅད་གནས་པར་གྱུར་པའི་སྤྱི་བོར་ཨོཾ། མགྲིན་
པར་ཨཱ་ཐུགས་ཀར་ཧཱུཾ་གི་འོད་ཟེར་གྱིས་སངས་རྒྱས་བྱང་སེམས་ཐམས་ཅད་དཔལ་བདེ་མཆོག་གི་ལྷའི་རྣམ་པར་སྤྱན་དྲངས་པ་ཨཱ་ལི་ཀཱ་ལི་སོགས་སུ་གྱུར་ཏེ་སྙིང་ཁར་ཐིམ་པར་གྱུར། དེ་ནས༑ དེང་ཁྱོད་དེ་བཞིན་གཤེགས་པ་ཐམས་
ཅད་ཀྱི་རིགས་སུ་ཞུགས་ཀྱི། དེས་ན་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་སྟེ། ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་རྣམས་ཀྱང་ཐོབ་པར་འགྱུར་ན། དངོས་གྲུབ་གཞན་རྣམས་ལྟ་སྨོས་ཀྱང་ཅི་དགོས་
ཁྱོད་ཀྱིས་ཀྱང་འདི་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ། སྨྲས་ན་ཁྱོད་དམ་ཚིག་ཉམས་པར་གྱུར་ཏ་རེ་ཞེས་དང། དེ་ནས། ཁྱོད་ཀྱིས་དམ་ཚིག་རྡོ་རྗེ་འདི། །འགའ་ལ་སྨྲས་ན་མགོ་བོ་འགེམས། །ཧེ་རུ་ཀ་དཔལ་ཁྱོད་
ཉིད་ཀྱི། །སྙིང་ལ་ཡང་དག་ཞུགས་གྱུར་པས། །ཚུལ་འདི་སྨྲས་ན་གཤེགས་པར་འགྱུར། །དེ་བས་སྨྲ་བར་མི་བྱའོ། །དེ་ནས། འདི་ནི་བུ་ཁྱོད་བདུད་རྩི་སྟེ། །མ་བསྲུངས་སྲེག་པར་བྱེད་པའི་དུག་བསྲུང་ན་དངོས་གྲུབ་འགྱུར་བ་སྟེ། །བདུད་

[123B] །ཨོཾ་པཉྩ་ཨ་མྲྀ་ཏ་ཨུད་ཀཱ་ཋ་ཋ་ཋཿ་ཞེས་བརྗོད། དེང་ནས་བརྩམས་ཏེ་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱི། ངས་འདི་གྱིས་ཤིག་ཅེས་གང་བསྒོ་བདེ་ཁྱེད་ཀྱིས་བྱ་དགོས་པ་ཡིན་ནོ། །ཞེས་བརྗོད་དེ། དེ་ནས་དཔའ་བོ་
རྣལ་འབྱོར་མ་རྣམས་ཀྱིས་བྱིན་གྱིས་རློབས་ཤིག་དཔལ་ཧེ་རུ་ཀ་བདག་ལ་དབབ་པར་མཛོད་ཅིག་ཅེས་གསོལ་བ་གདབ། བླ་མ་ཧེ་རུ་ཀ་གཡས་བརྐྱངས་དུ་བཞུགས་པའི་མདུན་དུ། རང་ཉིད་ཧེ་རུ་ཀ་གཡས་བརྐྱངས་དུ་གནས་པའི་རྐང་པའི་འོག་ཏུ་
ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་ལྟ་བུ། རྐད་མཐིལ་གཉིས་སུ་ཛྷཻ་དམར་པོ་རེ་རེ། ལྟེ་བར་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ་རཾ་གྱིས་མཚན་པ། སྙིང་གར་ལཾ་ལས་སའི་དཀྱིལ་འཁོར་སེར་པོ་གྲུ་བཞི་པ། ཟུར་བཞིར་རྡོ་རྗེ་
རྩེ་གསུམ་པས་མཚན་པ། སྤྱི་བོར་བཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མ་ཚན་པ། སྙིང་གའི་ནང་དུ་ཡང་ཧེ་རུ་ཀ་ཡབ་ཡུམ་མཚོན་གང་བ་གཅིག་བཞུགས་པར་གྱུར། བླ་མའི་ཐུགས་ཀ་ནས་འོད་ཟེར་འཕྲོས་པས། རླུང་ལ་ཕོག་
ཛྷཻ་གཉིས་འོག་གི་རླུང་གིས་བསྐྱོད་པས་རྐང་མཐིལ་གྱི་བུ་ག་ནས་ཞུགས་པ། ལྟེ་བའི་མེ་དང་ཕྲད་ནས་གྱེན་དུ་འབར་བས་སྙིང་ཁའི་ས་བསྲེགས་ཤིང་སྤྱི་བོའི་ཆུ་བསྐོལ་བ་ལས་བདུད་རྩི་འཛག་པས་ཚིམ་ཞིང། འོག་གི་རླུང་གིས་བར་སྣང་ལ་བཏེག་
སྙིང་གའི་ཧེ་རུ་ཀ་ཡབ་ཡུམ་མཚོན་གང་བ་གློག་འཁྱུག་པ་ལྟར་གར་བྱེད་ཅིང། ཡབ་ཡུམ་གྱི་གསང་གནས་བསྐྱོད་པས་འོད་ཟེར་དམར་པོས་ལུས་རྐུན་གང། དེ་ནས་བླ་མའི་ཐུགས་ཀའི་ཧཱུཾ་གི་འོད་ཟེར་གྱིས། སངས་རྒྱས་བྱང་སེམས་

[124A]༄༅། །དང་དཔའ་བོ་རྣལ་འབྱོར་མ་ཐམས་ཅད་འཁོར་ལོ་བདེ་མཆོག་གི་ལྷའི་རྣམ་པར་སྤྱན་དྲངས། རང་གི་ལུས་ལ་ཆར་ཆེན་པོ་བབས་པ་བཞིན་དུ་བ་སྤུའི་སྒོ་ཐམས་ཅད་ནས་ཞུགས་ཤིང་གཉིས་སུ་མེད་པར་ཐམ་པར་
བསམ། ཨོཾ་ཏིཥྛི་ཞེས་སོགས་ཀྱི་སྔགས་བརྗོད་པར་བྱའོ། །ཡེ་ཤེས་པ་འབེབས་པ་བསྡུས་པ་བྱེད་ན། བླ་མ་ཧེ་རུ་ཀ་དང། རང་ཧེ་རུ་ཀར་གསལ་བའི་གནས་གསུམ་གྱི་ཡི་གེ་གསུམ་དང། སྐུའི་ཆ་ཐམས་ཅད་ལས་འོད་ཟེར་འཕྲོས་པས་
སངས་རྒྱས་བྱང་སེམས་དང་དཔའ་བོ་རྣལ་འབྱོར་མ་ཐམས་ཅད་འཁོར་ལོ་བདེ་མཆོག་གི་ལྷའི་རྣམ་པར་སྤྱན་དྲངས་ནས། རང་གི་ལུས་ལ་ཐིམ་པར་བསམས་ཏེ། ཡབ་ཡུམ་གཉིས་ཀྱི་སྙིང་པོའི་མཐར། ཨོཾ་ཏིཥྛ་མཧཱ་ཀྲོ་དྷ་ཨ་བཧེ་ཤཱ་ཡ་ཧཱུཾ་ཤྲཱི་ཧེ་རུ་ཀཱ་
ཡ་བིདྨ་ཧེ་བིདྱཱ་རཱ་ཛཱ་ཡ་དཧི་མ་ཧེ་སཱ་ཧཱ། ཞེས་བརྗོད་པར་བྱའོ། །ཏིཥྛ་བཛྲ་པྲ་ཏཱིཙྪ་བཛྲ་ཧོ་ཞེས་བརྗོད་དེ་མེ་ཏོག་དབུལ། ཨོཾ་པྲ་ཏི་གྲིཧྣ་སྟྭཾ་ཨི་མཾ་སཏ་མཧཱ་བཱ་ལ་ཞེས་བརྗོད་དེ་མེ་ཏོག་རང་གི་མགོ་བོ་ལ་བཅིངས་ནས། སེམས་དཔའ་སྟོབས་པོ་ཆེ་བདག་
བྱང་ཆུབ་མ་ཐོབ་ཀྱི་བར་དུ་རྗེས་སུ་ཟུངས་ཤིག་དེ་ནས་རང་གི་སྙིང་གར་ཧཱུཾ། དཔྲལ་བར་རཾ། མིག་གཉིས་ལ་ཨོཾ་རེ་རེ། ཧཱུཾ་གིས་བསྐུལ་རཾ་གྱིས་སྡིག་སྒྲིབ་སྲེགས། ཨོཾ་གྱིས་འོད་གསལ་བར་བྱས་ནས། མ་རིག་པའི་སྒྲིབ་གཡོགས་དང་
མིག་དར་ལྷན་ཅིག་བསལ་ལ། ཨོཾ་བཛྲ་ཎེ་ཏྲ་ཨ་པ་ཧ་ར་པ་ཊ་ལཾ་ཧྲཱི་ཞེས་བརྗོད་ལ། གདོང་གཡོགས་དབྱེའོ། །དེ་ནས་བླ་མ་ཧེ་རུ་ཀའི་སྐུའི་དཀྱིལ་འཁོར་ལ་གནས་པ་སོགས་ཀྱི་བདག་ཉིད་རྩ་དང་ཁམས་རྣམས་བྱང་ཕྱོགས་སོ་བདུན་གྱི་ངོ་བོ་ལྷ་

[124B] ལུས་འདོམ་གང་ཡན་མན་ཕན་ཚུན་མཉམ་པ་ལས་གྲུབ་པའི་ཧེ་རུ་ཀའི་གཞལ་ཡས་ཁང་གྲུ་བཞི་སྒོ་བཞི། ཕ་གུ་ལ་སོགས་པའི་རྒྱན་གྱིས་བརྒྱན་པའི་ཧེ་རུ་ཀའི་དཀྱིལ་འཁོར་དང་
དཔལ་ཧེ་རུ་ཀ་ཡབ་ཡུམ་ལ་སོགས་པའི་ལྷ་ཐམས་ཅད་མངོན་སུམ་དུ་མཐོང་བར་གྱུར། དེ་ནས་མཎྜལ་ཕུལ་ནས། ཆོས་བདེན་བདག་ཉིད་བསམ་མི་ཁྱབ། །བདག་ལ་དབང་ནི་སྐུར་བར་མཛོད། །ཅེས་ལན་གསུམ་གསོལ་བ་གདབ། ཨོཾ་ཁཎྜ་རོ་
ཧིས་བསངས། སྭ་བྷཱ་ཝས་དབང་རྫས་བུམ་ཆུ་སྟོང་པར་སྦྱངས། སྟོང་པའི་ངང་ལས་པང་ཉིའི་སྟེང་དུ། ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས་མི་བསྐྱོད་པ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པས་རང་འདྲའི་ཡུམ་མཱ་མ་ཀཱི་ལ་འཁྱུད་པ་
རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་གི་འོད་ཟེར་གྱིས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་སྤྱན་དྲངས། ཛཿ་ཧཱུཾ་བཾ་ཧོཿ་དེ་བཞིན་གཤེགས་པ་རྣམས་ཀྱིས་དབང་བསྐུར་དུ་གསོལ་
ཞེས་གསོལ་བ་བཏབ་པས། དབང་རྫས་ཀྱི་ལྷ་ལ་དབང་བསྐུར་བས་མི་བསྐྱོད་པས་དབུ་བརྒྱན་པར་གྱུར། ཡབ་ཡུམ་སྙོམས་པར་ཞུགས་པས་བྱང་ཆུབ་ཀྱི་སེམས་སུ་ཞུ་བའི་བུམ་ཆུར་གྱུར། རང་གི་ཐུགས་ཀའི་ཧཱུཾ་གི་འོད་ཟེར་གྱིས་ལྷ་
དྲུག་ཅུ་རྩ་གཉིས་ཀྱི་དཀྱིལ་འཁོར་སྤྱན་དྲངས། ཨོཾ་ཨརྒྷཾ་པྲ་ཏཱྀཙྪ་སཱ་ཧཱ། ཞེས་སོགས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། ཁྱེད་རྣམས་ཀྱིས་བདག་ལ་དབང་བསྐུར་དུ་གསོལ་ཞེས་གསོལ་བ་བཏབ་པས། ལྷ་དྲུག་

[125A]༄༅། །ཅུ་རྩ་གཉིས་ཀྱི་ལྷ་ཚོགས་རྣམས་ཀྱིས་བུམ་པ་བདུད་རྩི་ལྔས་གང་བ་བཟུང་ནས། ཙཀྲ་བི་ར་སྟྭཾ་ཨ་བཧི་ཥིཉྩ་མི་ཞེས་སྤྱི་བོ་ནས་དབང་བསྐུར་བས། ལུས་བདུད་རྩིའི་ཆུ་རྒྱུན་གྱིས་གང་ཞིང་བདེ་བ་ཆེན་པོའི་
བདག་ཉིད་དུ་གྱུར། དྲི་མ་དག་སྤྱི་བོ་ནས་ཞུ་བའི་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར། རང་གི་ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས་པས། དབང་གི་ལྷ་ཐམས་ཅད་མི་བསྐྱོད་
པ་ཡབ་ཡུམ་གྱི་རྣམ་པར་སྤྱན་དྲངས། རང་གི་བ་སྤུའི་སྒོ་ཐམས་ཅད་ནས་ནང་དུ་ཞུགས་པས། མི་བསྐྱོད་པའི་ངོ་བོར་གྱུར། སྔར་ལྟར་མཆོད་ཡོན་སོགས་ཀྱིས་མཆོད་དོ། །དེ་དག་གིས་མི་བསྐྱོད་པ་ཆུ་རེ་དབང་ཐོབ། ཞེ་སྡང་གི་དྲི་མ་སྦྱངས་
ནས་མི་བསྐྱོད་པ་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །དེ་ནས། ཨོཾ་ཁཎྜ་རོ་ཧི་ཞེས་སོགས་ཀྱིས་བསངས། རང་དང་དབུ་རྒྱན་སྟོང་པར་སྦྱངས། སྟོང་པའི་ངང་ལས་པད་ཉིའི་སྟེང་དུ་ཨོཾ་ལས་རིན་པོ་ཆེ་ཨཾ་གིས་མཚན་པ་
དེ་ཡོངས་སུ་གྱུར་པ་ལས་རང་དང་དབུ་རྒྱན་རིན་འབྱུང་སེར་པོ། གཡས་རིན་པོ་ཆེ་དང། གཡོན་དྲིལ་བུ་འཛིན་པས་རང་འདྲའི་ཡུམ་རིན་ཆེན་སྒྲོལ་མ་ལ་འཁྱུད་པའི་ཡབ་རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་
ཐུགས་ཀར་ཧཱུཾ། ཐུགས་ཀའི་ཧཱུཾ་གི་འོད་ཟེར་གྱིས་བསྒོམས་པ་དང་འདྲ་བའི་ཡེ་ཤེས་པ་དང། དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་

[125B] ཞེས་པ་ནས། དབུ་རྒྱན་པར་གྱུར་ཞེས་པའི་བར་སྔར་བཞིན་བརྗོད། ཡབ་ཡུམ་སྙོམས་པར་ཞེས་པ་ནས། ཅོད་པན་དུ་གྱུར་ཞེས་པ་ཡང་སྔར་བཞིན། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་སྤྱན་
དྲངས། ཞེས་པ་ནས། སྔར་ལྟད་མཆོད་ལ། ཁྱད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་པ་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ཅེས་པ་ནས་རིན་འབྱུང་གིས་དབུ་བརྒྱན་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་
འཕྲོས་པས། དབང་གི་ལྷ་ཐམས་ཅད་རིན་འབྱུང་ཡབ་ཡུམ་གྱི་རྣམ་པར་སྤྱན་དྲངས། བ་སྤུའི་སྒོ་ཐམས་ཅད་ནས་ནང་དུ་ཞུགས་པས། རིན་འབྱུང་གི་ངོ་བོར་གྱུར། མཆོད་ཡོན་དང་མེ་ཏོག་སོགས་ཀྱིས་མཆོད་པར་བྱེད་དོ། །དེ་དག་གིས་རིན་འབྱུང་
ཅོད་པན་གྱིས་དབང་ཐོབ། རིན་འབྱུང་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །དེ་ནས། ཨོཾ་ཁཎྜ་རོ་ཧིས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་པད་ཉིའི་སྟེང་དུ་རང་དང་རྡོ་རྗེ་ཛྲིཾ་ལས་པདྨ་ཛྲིཾ་གིས་
མཚན་པ། དེ་ཡོང་སུ་སུ་གྱུར་པ་ལས་རང་དང་དབང་རྫས་རྡོ་རྗེ་འོད་དཔག་མེད་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་དྲིལ་བུ་འཛིན་པས། རང་འདྲའི་ཡུཾ་གིས་དཀར་མོ་ལ་འཁྱུད་པའི་ཡབ་རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་
མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ་ཞེས་གསོལ་བ་

[126A]༄༅། །བཏབ་པས། མི་བསྐྱོད་པས་དབུ་བརྒྱན་པར་གྱུར། ཞེས་པའི་བར་དང། འོད་དཔག་མེད་ཞུ་བའི་རྡོ་རྗེར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་
སྤྱན་དྲངས། ཞེས་པ་ནས། འོད་དཔག་མེད་ཀྱིས་དབུ་བརྒྱན་པར་གྱུར་ཞེས་པའི་བར་སྔར་བཞིན། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། དབང་གི་ལྷ་ཐམས་ཅད་འོད་དཔག་མེད་ཡབ་ཡུམ་གྱི་རྣམ་པར་སྤྱན་དྲངས་ལ། རང་གི་
བ་སྤུའི་སྒོ་ཐམས་ཅད་ནས་ནང་དུ་ཞུགས་པས་འོད་དཔག་མེད་ཀྱིས་ངོ་བོར་གྱུར། སྔར་བཞིན་མཆོད། དེ་དག་གིས་འོད་དཔག་མེད་ཀྱི་རྡོ་རྗེའི་དབང་ཐོབ། འདོད་ཆགས་ཀྱིས་དྲི་མ་སྦྱངས། འོད་དཔག་མེད་དང་དེའི་རིགས་ཀྱི་དངོས་གྲུབ་སྒྲུབ་པ་
ལ་དབང་བར་བྱས་སོ། །དེ་ནས། ཁཎྜ་རོ་ཧིས་བསངས། སྭ་བྷ་ཝས་རང་དང་དབང་རྫས་དྲིལ་བུ་སྟོང་པར་སྦྱངས། སྟོང་པའི་ངང་ལས་པདྨ་ཉི་མའི་སྟེང་དུ། ཁཾ་ལས་རལ་གྲི་ཁཾ་གིས་མཚན་པ་དེ་ཡོངས་སུ་གྱུར་པ་ལས་དོན་གྲུབ་ལྗང་ཁུ་ཞལ་
གཅིག་ཕྱག་གཉིས་ཀྱི་ས་གཡས་རལ་གྲི་དང་གཡོན་དྲིལ་བུ་འཛིན་པས་རང་འདྲའི་ཡུམ་དམ་ཚིག་སྒྲོལ་མ་ལ་འཁྱུད་པའི་ཡབ་རྡོ་རྗེ་སྐྱིལ་ཀྲུང་དུ་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་གི་འོད་
ཟེར་གྱིས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས་ཛཿ་ཧཱུཾ་བཾ་ཧོཿ་དེ་བཞིན་གཤེགས་པ་ཐམས་ཅད་ཀྱིས་ཞེས་པ་ནས། དོན་གྲུབ་ཞུ་བ་ལས་བྱུང་བའི་དྲིལ་བུར་གྱུར་ཞེས་པའི་བར་སྔར་བཞིན། རང་གི་

[126B] དབང་གིས་ལྷ་ཐམས་ཅད་དོན་གྲུབ་ཡབ་ཡུམ་གྱི་རྣམ་པར་སྤྱན་དྲངས་ལ། རང་གི་བ་སྤུའི་སྒོ་ཐམས་ཅད་ནས་ནང་དུ་ཞུགས་པས་དོན་གྲུབ་ཀྱི་ངོ་བོར་གྱུར། དེ་ནས་མཆོད་ཡོན་སོགས་ཀྱིས་སྔར་
ལྟར་མཆོད་ལ། དེ་ལྟར་དོན་ཡོད་གྲུབ་བ་དྲིལ་བུའི་དབང་ཐོབ། ཕྲག་དོག་གི་དྲི་མ་དག་དོན་གྲུབ་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །དེ་ནས། ཁཎྜ་རོ་ཧིས་རང་ཉིད་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་
དང་ལས་པད་ཟླའི་སྟེང་དུ། བཧྲུཾ་ལས་འཁོར་ལོ་བཧྲུཾ་གྱིས་མཚན་པ་དེ་ཡོངས་སུ་གྱུར་པ་ལས། རང་ཉིད་རྣམ་སྣང་དཀར་པོ་ཞལ་གཅིག་ཕྱག་གཉིས་ཀྱིས་འཁོར་ལོ་དང་དྲིལ་བུ་འཛིན་པས་རང་འདྲའི་ཡུམ་སྤྱན་མ་ལ་འཁྱུད་པའི་ཡབ་རྡོ་རྗེ་སྐྱིལ་ཀྲུང་
གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་གི་འོད་ཟེར་གྱིས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། ལྷ་དྲུག་ཅུ་རྩ་གཉིས་ཞེས་པ་
ནས་རྣམ་སྣང་གིས་དགུ་བརྒྱན་པར་གྱུར། ཞེས་པའི་བར་སྔར་བཞིན་བྱེད་དོ། །རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། དབང་གི་ལྷ་ཐམས་ཅད་རྣམ་སྣང་ཡབ་ཡུམ་གྱི་རྣམ་པར་སྤྱན་དྲངས་ལ། རང་གི་བ་སྤུའི་སྒོ་ཐམས་ཅད་ནས་ནང་དུ་
ཞུགས་པས་རྣམ་སྣང་གི་ངོ་བོར་གྱུར། དེ་ནས། ཨརྒྷཾ་སོགས་ཀྱིས་སྔར་ལྟར་མཆོད་ཅིང། དེ་དག་གིས་རྣམ་པར་སྣང་མཛད་མིང་གི་དབང་ཐོབ། གཏི་མུག་གི་དྲི་མ་སྦྱངས། རྣམ་སྣང་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །ཞེས་བརྗོད་

[127A]༄༅། །དོ༑ ༑དེ་ནས་བླ་མ་ཧེ་རུ་ཀའི་ཐུགས་ཁར་ཉི་མ་ལ་གནས་པའི་ཧཱུཾ་གི་མཐའ་བསྐོར་དུ་སྔགས་ཀྱིས་བསྐོར་བའི་སྔགས་མར་མེ་གཅིག་ལས་གཉིས་ཆད་ཀྱི་ཚུལ་གྱིས་སྙིང་ཁ་ནས་བརྒྱུད་དེ་ཞལ་ནས་བྱུང། བདག་
གི་ཁ་ནས་ཞུགས། སྙིང་ཁའི་ཧཱུཾ་གི་མཐའ་མར་གཡོན་སྐོར་གྱིས་འཁོད་པའི་འོད་ཟེར་གྱིས་སྡིག་སྒྲིབ་ཐམས་ཅད་སྦྱང་བར་གྱུར། སངས་རྒྱས་ཀུན་གྱི་སྙིང་པོ་ནི། །ཁྱོད་ཀྱིས་ཀྱང་ནི་རྟག་ཏུ་བཅང། །ཨོཾ་ཤཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ་ཌཱ་
ཀི་ནི་ཛཱ་ལ་ཤཾ་ཝ་རཾ་སཱ་ཧཱ། ཞེས་ལན་གསུམ་བརྗོད། དེ་ནས། བཅོམ་ལྡན་བདག་ལ་སྩལ་ལགས་ཀྱི། །བཅོམ་ལྡན་བདག་ལ་བྱིན་གྱིས་རློབས། །ཞེས་བརྗོད་ལ་མེ་ཏོག་བླ་མ་ལ་དབུལ། དེ་ནས། བཅོམ་ལྡན་འདི་ལ་སྩལ་ལགས་ཀྱི། །
བཅོམ་ལྡན་འདི་ལ་བྱིན་གྱིས་རློབས། །དཔལ་འཁོར་ལོ་བདེ་མཆོག་གི་སྐུ་གསུང་ཐུགས་ཀྱི་བྱིན་རླབས་ཐམས་ཅད་འཇུག་པར་གྱུར་ཅིག་ཁྱོད་ཀྱིས་སྔགས་ཀྱི་དབང་ཐོབ་པར་བྱས་པས། སྔགས་བཟླས་པའི་དངོས་གྲུབ་ཐམས་ཅད་ཐོབ་པར་
བྱེད་དོ། །ཞེས་བརྗོད་ལ་བླ་མས་གསུང་བར་བསམ་མོ། །དེ་ནས་ཁཎྜ་རོ་ཏིས་རང་དང་རྡོ་རྗེ་བསངས། སྭ་བྷ་ཝས་སྟོང་པར་སྦྱངས་ཏེ། སྟོང་པའི་ངང་ལས་པད་ཉིའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས་
རང་དང་རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ་ལ་ཡུཾ་རྡོ་བསྙེམ་མེས་མ་དཀར་མོ་གྲི་གུག་དང་ཐོད་པ་འཛིན་པས་འཁྱུད་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་

[127B] ཛཿ་ཧཱུཾ་བཾ་ཧོཿ་ཨོཾ་ཨརྒྷཾ་པྲ་ཏཱིཙྪ་ཡེ་སཱ་ཧཱ། ཞེས་སོགས་ཀྱིས་མཆོད། རྡོ་རྗེ་སེམས་དཔའ་ཡབ་ཡུམ་ཞུ་བས་རྡོ་རྗེར་གྱུར། རྡོ་རྗེ་གནས་གསུམ་དུ་རེག་ལ་ལག་པ་
གཡས་སུ་གཏད། སངས་རྒྱས་ཀུན་འདུས་ཧེ་རུ་ཀ་རྡོ་རྗེའི་རྣམ་པའི་བརྟུལ་ཞུགས་སྦྱིན། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཀ་སཏི། དྷ་ར་ཡཱ་མི། ཨོཾ་ཧ་ཧ་ཧ་ཧ་ཧི། རང་གི་སྙིང་གི་ནང་དུ་ཡང་རྡོ་རྗེ་སེམས་དཔའ་ཡབ་ཡུམ་འོད་ཟེར་
འཕྲོ་བ་གཅིག་བཞུགས་པར་གྱུར། དེང་ཕྱིན་ཆད་རྡོ་རྗེ་སེམས་དཔའ་ཐོབ་པའི་ཐམས་ཅད་ཡེ་ཤེས་ལྔའི་ནང་གི་རྡོ་རྗེ་དང་མ་བྲལ་བར་བྱའོ། །དེ་ནས༑ ཁཎྜ་རོ་ཧིས་རང་ཉིད་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་སྣ་
ཚོགས་པད་ཉིའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་དེ་ཡོངས་སུ་གྱུར་པ་ལས་རང་ཉིད་ཧེ་རུ་ཀ་ཞལ་བཞི་ཕྱག་བཅུ་གཉིས་པ་ཡུམ་དང་བཅས་པར་གྱུར་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་
པས༑ བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་དེ་བཞིན་གཤེགས་པ་རྣམས་ཀྱིས་དབང་བསྐུར་བས་ལུས་གང་མི་བསྐྱོད་པས་དབུ་བརྒྱན་པར་གྱུར། དེ་ནས། ཁཊཱཾ་ག་སོགས་ལ་ཡབ་ཀྱི་སྙིང་པོ་
ལན་གསུམ་བཟླས་ཏེ། ལག་པ་གཡས་སུ་ཌཱ་མ་རུ། གཡོན་དུ་ཐོད་པ་བདུད་རྩིས་གང་བ། གཡོན་གྱི་གྲུ་མོར་ཁ་ཊཱཾ་ག་སེར་ལ་ཁ། ཚངས་སྐུད་རྣམས་བཟུང་ལ། ཁ་ཊཱཾ་ག་ལྷ་ཡི་སྐུ་བདེ་བ་ཆེན་པོ། ཌཱ་མ་རུ་ཤེས་རབ་སྟོང་པ་ཉིད། ཐོད་པ་

[128A]༄༅། །བདེ་སྟོང་དབྱེར་མེད་དུ་སྐྱོང་བ། ཚངས་སྐུད་རྣམ་པར་མི་རྟོག་པའི་མཚོན་བྱེད་དུ་ཤེས་པའི་སྒོ་ནས། དེ་དག་དང་མི་འབྲལ་བར་གཟུང་བར་བྱའོ། །ཌཱ་མ་རུ་དང་དྲིལ་བུའི་སྒྲ་ཡང་བྱའོ། །སྙིང་གི་ནང་དུ་ཧེ་རུ་ཀ་མཚོན་གང་བ་
ཅིག་བཞུགས་པར་བྱུར། དེ་ནས། འདི་ནི་ང་ཡི་ལུང་བསྟན་ཏེ། །ཧེ་རུ་ཀ་དཔལ་ཞེས་བྱ་བའི། །དེ་བཞིན་གཤེགས་པ་ཉིད་ཡིན་ནོ། །ཤྲཱི་ཧེ་རུ་ཀ་ཌཱ་ཀི་ནཱི་ན་མཿ་སརྦ་ཏ་ཐཱ་ག་ཏ་སིདྡྷི་ས་མ་ཡ་སྟྭཾ་བཧུར་བཧུ་བ་སྭཿ་བདུད་བཞི་ཀུན་ལས་
རྣམ་རྒྱལ་ཞིང། །གྲོང་ཁྱེར་མཆོག་ཏུ་ཞུགས་པ་ཡིན། །ཞེས་བརྗོད། འདི་ནི་ལུང་བསྟན་ནོ། །དེ་ནས་སློབ་དཔོན་གྱི་དབང་གི་དོན་དུ་མཎྜལ་ཕུལ་ཏེ། ཕྱིར་མི་ལྡོག་པའི་དབང་བསྐུར་ཚེ། །དཔའ་བོ་ཆེན་པོ་བདག་ལ་སྩོལ། །འགྲོ་བ་
མཚན་མ་མེད་བྱེད་པ། །དེ་ནི་ད་འདིར་མཛད་དུ་གསོལ། །ཞེས་གསོལ་བ་ལན་གསུམ་གདབ་བོ། །དེ་ནས། ཁཎྜ་རོ་ཧིས་རང་ཉིད་བསངས། སྭ་བྷཱ་ཝས་སྦྱངས། སྟོང་པའི་ངང་ལས་དབང་སྟེགས་རིན་པོ་ཆེའི་ཁྲི་སེང་གེས་བཏེག་པའི་སྟེང་དུ་
པད་ཉིའི་གདན་ལ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་དེ་ཡོངས་སུ་གྱུར་པ་ལས། རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་པ། གཡས་རྡོ་རྗེ་དང་གཡོན་དྲིལ་བུ་འཛིན་པས་ཡུཾ་རྡོ་རྗེ་སྙེམས་མ་སྔོན་མོ་གཡས་གྲི་གུག་དང་གཡོན་
ཐོད་པ་འཛིན་པ་ལ་འཁྱུད་པ། ཡབ་ཕྱག་རྒྱ་དྲུག་དང་ཡུམ་ཕྱག་རྒྱ་ལྔས་བརྒྱན་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་གི་འོད་ཟེར་གྱིས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་

[128B] ཨོ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ་  ྾  རྡོ་རྗེ་དང་དྲིལ་བུ་སྟོང་པར་གྱུར། སྟོང་པའི་ངང་ལས་ཧཱུཾ་ལས་རྡོ་རྗེ་དང། ཨཿ་ལས་དྲིལ་བུ། རྡོ་རྗེ་རྡོ་རྗེ་སེམས་དཔའ་དང། །དྲིལ་བུ་རྡོ་རྗེ་སྙེམས་མའི་ངོ་བོར་གྱུར། ཨོ་མཧཱ་
བཛྲ་ཧཱུཾ། སྟོང་པ་ཉིད་དང་དབྱེར་མེད་པའི་བྱང་ཆུབ་ཀྱི་སེམས་ནི་གསང་བའི་རྡོ་རྗེ་ཡིན་ལ། དེ་དྲན་པའི་སྒོ་ནས་རྡོ་རྗེ་བཟུང་ངོ། །ཨོཾ་བཛྲ་བྷཎྜེ་ཨཿ་ཆོས་ཐམས་ཅད་རང་བཞིན་མེད་པའི་སྒྲ་དྲིལ་བུས་སྒྲོག་པར་སེམས་དཔའི་སྒོ་ནས་དཀྲོལ་
བར་བྱའོ། །རང་གི་ལུས་ལྷ་སྐུ་ཕྱག་རྒྱ་ཆེན་པོར་སྒོམ་པ་ནི་འདར་མི་རུང་བ་ཕྱག་རྒྱའི་དམ་ཚིག་ཡིན་ལ། དེ་དང་ཡེ་ཤེས་ཀྱི་ཕྱག་རྒྱ་གཉིས་མཉམ་པར་སྦྱར་ཏེ་འདོད་ཡོན་ལ་ལོངས་སྤྱོད་པའི་སྒོ་ནས་དངོས་གྲུབ་ཐམས་ཅད་བསྒྲུབ་པར་བྱའོ། །
རྡོར་དྲིལ་བཟུང་ནས་ཡབ་ཡུམ་ཕན་ཚུན་དུ་འཁྱུད་པར་བསམས་ལ། རང་རྡོ་རྗེ་འཆད་ཡབ་ཡུཾ་དུ་ཕན་ཚུན་དུ་འཁྱུད་པའི་བདེ་བ་ཆེན་པོའི་ཡེ་ཤེས་དང་སྟོང་པ་ཉིད་དང་དབྱེར་མེད་པའི་བདེ་སྟོང་དབྱེར་མེད་ཀྱི་ཡེ་ཤེས་སྐྱེས་པར་བསམས་ལ། དེ་ཉིད་ནི་རྡོ་རྗེ་
སློབ་དཔོན་གྱི་དབང་དངོས་གཞི་ཡིན་ནོ། །རང་གི་སྙིང་ཁའི་ཧེ་རུ་ཀའི་ཐུགས་ཀའི་ཧཱུཾ་གི་འོད་ཟེར་གྱིས་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་དང་བཅས་པ་སྤྱན་དྲངས། ཨོཾ་ཨརྒྷཾ་པྲ་ཏཱིཙྪ་སཱ་ཧཱ། ཁྱེད་རྣམས་ཀྱིས་བདག་ལ་དབང་བསྐུར་དུ་གསོལ་
ཞེས་གསོལ་བ་བཏབ་པས། དབང་བསྐུར་རྡོ་རྗེ་ཆེན་པོ་ནི། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་གྱི། །གནས་ལས་བྱུང་བ་སྦྱིན་པར་བྱ། །ཨོཾ་ཙེཀྲ་བའི་ར་སྟྭཾ་ཨ་བཧི་ཥིཉྩ་མི། ཞེས་དབང་བསྐུར་བས་

[129A]༄༅། །ལུས་ཡེ་ཤེས་ཀྱི་ཆུ་རྒྱུན་གྱིས་གང་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་ཅིང། དབང་ལྷ་རྣམས་རང་གི་སྤྱི་བོ་ནས་ཐིམ་པར་གྱུར། ཨོཾ་སུ་པྲ་ཏིཥྛ་བཛྲ་ཡ་སཱ་ཧཱ། ཞེས་བརྗོད་དེ་མེ་ཏོག་གཏོར་བར་བྱེད་དོ། །དེ་ནས་བདེ་སྟོང་དབྱེར་མེད་མི་ཕྱེད་པའི་དེ་ཉིད་རིག་པའི་སྒོ་ནས་འདོད་པའི་ཡོན་ཏན་ལྔ་ལ་ལོངས་སྤྱོད་པར་བྱའོ། །ཞེས་སེམས་ཤིང་བརྗོད་དོ། །དེ་ནས་རང་ཉིད་དཔའ་བོ་དང་རྣལ་འབྱོར་མ་ཐམས་ཅད་འདུས་པའི་ངོ་བོ་ཧེ་རུ་
ཀ་ཡིན་སྙམ་དུ་བདག་ཉིད་ལ་མཆོད་པར་བྱའོ། །ཞེས་སེམས་ཤིང་བརྗོད་དོ། །དེ་ནས་སྣོད་བཅུད་ཐམས་ཅད་སྒྱུ་མ་ལྟར་ཤེས་པའི་སྒོ་ནས་སམས་ཅན་ཐམས་ཅད་ཀྱི་དོན་བྱའོ་སྙམ་དུ་སེམས་ཤིང་བརྗོད་དོ། །དེ་དག་གིས་བླ་མའི་ལུས་ཀྱི་དཀྱིལ་འཁོར་
དུ་བུམ་པའི་དབང་ཐོབ། གཙོ་བོར་ལུས་ཀྱི་དྲི་མ་བཀྲུས། བསྐྱེད་རིམ་ཁྱད་པར་ཅན་ནང་ལུས་ཀྱི་དཀྱིལ་འཁོར་ཟབ་མོ་བསྒོཾ་པ་ལ་དབང་བར་བྱས། འབྲས་བུ་སྤྲུལ་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག་པ་ཡིན་ནོ། སྙམ་དུ་སམས་
ཤིང་བརྗོད་པར་བྱའོ། །དེ་ནས་བླ་མ་ཧེ་རུ་ཀ་ལ་ཕྱག་དང་མཎྜལ་ཕུལ་ལ། བདག་ཉིད་ཆེ་ཁྱོད་ཇི་ལྟ་བར། །གཙོ་བོས་བདག་ཀྱང་དེ་འདྲར་མཛོད། །འཁོར་བ་འདམ་གྱིས་མཚོ་ནང་དུ། །བྱིང་བ་བདག་ལ་སྐྱབས་མཛོད་ཅིག་ཅས་པ་ལན་
གསུམ་གསོལ་བ་གདབ་བོ། །དེ་ནས་ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཞེས་བརྗོད་ནས་གདོང་གཡོགས་བཅིང། ཨོཾ་ཨཱ་ཧཱུཾ་ཞེས་བརྗོད་ནས་རང་ཉིད་ནང་མཆོད་གཏོར་ལ་བསྲུང། བླ་མ་ཧེ་རུ་ཀ་སྐུ་མདོག་མཐིང་ནག་ཞལ་བཞི་ཕྱག་

[129B] ཡུམ་རྡོ་རྗེ་ཕག་མོས་འཁྱུད་པའི་ཡབ་ཡུམ་གྱི་གསང་གནས་རྡོ་རྗེ་པདྨ་ཡི་གེ་དང་བཅས་པར་གྱུར། ཨོཾ་ཨཱ་ཧཱུཾ། རང་ཉིད་སྐད་ཅིག་གིས་འོད་དཔག་མེད་དམར་པོ་གཡས་པདྨ། གཡོན་དྲིལ་བུ་འཛིན་པར་བྱུར། བླ་མ་ཡབ་ཡུམ་སྙོམས་པར་ཞུགས་པའི་དགའ་བའི་སྒྲས། དཔའ་བོ་དང་དཔའ་མོ་རྣམས་སྤྱན་དྲངས་ཏེ། དཔའ་བོ་རྣམས་ཡབ་ཀྱི་ཞལ་དང་དཔའ་མོ་རྣམས་ཡུམ་གྱི་ཞལ་དུ་བཞུགས། ཐུགས་
ཀར་འོད་དུ་ཞུ། སྐུའི་དབྱིབས་བརྒྱུད་ནས་དཔའ་བོ་ཐམས་ཅད་འདུས་པའི་བྱང་སེམས་དཀར་པོ་དང། ལྷ་མོ་ཐམས་ཅད་སྙོམས་པར་ཞུགས་པའི་བྱང་སེམས་དམར་པོ་གཉིས་འདྲེས་པའི་ཀུན་རྫོབ་བྱང་ཆུབ་ཀྱི་སེམས་སུ་གྱུར་པར་
མོས་ལ། འདི་དེ་དཔའ་བོ་ལྷ་མོ་རྣམས། །དམ་ཚིག་རྨད་བྱུང་ཆེན་པོ་སྟེ། །བདེ་བ་གང་དེ་མྱང་བར་བྱ། །ཇི་ལྟར་རྡོ་རྗེ་འཆང་སོགས་ཀྱིས། །སྔོན་ཆད་སྲས་ནི་དབང་བསྐུར་བ། །དེ་ཉིད་དུ་ནི་བྱང་ཆུབ་སེམས། །བཟང་པོས་བུ་ཁྱོད་དབང་བསྐུར་རོ། །
ཞེས་བླ་མས་གསུང་བར་མོས། །བསྡུ་ན་ཀུན་རྫོབ་བྱང་ཆུབ་ཀྱི་སེམས་སུ་གྱུར་བར་མོས། ཞེས་པའི་འཇུག་ཏུ་སངས་རྒྱས་ཐམས་ཅད་བསྡུས་པའི་ངོ་བོ་བྱང་ཆུབ་ཀྱི་སེམས་མྱངས་པས་བདེ་བ་ཆེན་པོ་སྐྱེས་པར་བསམས་ལ། ཀྱེ་མ་བདེ་
བ་ཆེན་པོའོ་ཞེས་བརྗོད་དོ། །ད་འདྲའི་བདེ་སྟོང་དབྱེར་མེད་ལ་མཉམ་པར་གཞག་པ་དེ་ནི། གསང་དབང་གི་ངོ་བོ་ཡིན་སྙམ་དུ་བསམ། བླ་མ་ཡབ་ཡུམ་གྱི་ཐུགས་ཀ་ནས་ཧེ་རུ་ཀ་ཡབ་ཡུམ་འཕྲོས། རང་གི་མགྲིན་པར་ཐིམ་པར་གྱུར། ཨོཾ་ཨཱ་ཧཱུཾ་

[130A]༄༅། །དེ་ལྟར་ཀུན་རྫོབ་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་གསང་བའི་དབང་ཐོབ། གཙོ་བོར་ངག་གི་དྲི་མ་བཀྲུས། བདག་བྱིན་བརླབས་ཀུན་རྫོབ་སྒྱུ་མའི་རྫོགས་རིམ་བསྒོམ་པ་ལ་དབང། འབྲས་བུ་སངས་
རྒྱས་ཀྱི་ལོངས་སྤྱོད་རྫོགས་པའི་སྐུ་ཐོབ་པའི་སྐལ་བ་དང་ལྡན་པར་བྱས་སོ་སྙམ་དུ་བསམ་ཞིང་བརྗོད་པར་བྱའོ། །དེ་ནས་ཤེས་རབ་ཡེ་ཤེས་ཀྱི་དབང་གི་དོན་དུ་ཕྱག་དང་མཎྜལ་ཕུལ། ཇི་ལྟར་ཁྱོད་ནི་བདག་ཉིད་ཆེ། །མངའ་བདག་བདག་ལ་
དེ་ལྟར་མཛོད། །འཁོར་བ་འདམ་གྱི་ཚོགས་ནང་དུ། །བྱིད་བ་སྐྱབས་མེད་བདག་ལ་སྐྱོབས། །ཞེས་གསོལ་བ་ལན་གསུམ་གདབ་བོ། །དེ་ནས། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཨོཾ་ཨཱ་ཧཱུཾ། ཞེས་པས་གདོང་གཡོགས་བཅིང་ཞིང་བསྲུང་
དེ་ནས། ཁཎྜ་རོ་ཧིས་རང་ཉིད་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་སྣ་ཚོགས་པད་ཉིའི་སྟེང་དུ་ཧཱུཾ་ལས་རྡོ་རྗེ་དེ་ཡོངས་སུ་གྱུར་པ་ལས་རང་ཉིད་ཧེ་རུ་ཀ་སྐུ་མདོག་མཐིང་ཀ་ཞལ་བཞི་ཕྱག་བཅུ་གཉིས་པ་གཡས་བརྐྱངས་
ཀྱིས་བཞུགས་པར་གྱུར། དེ་ནས། བླ་མས་ལྷ་མོ་འདི་ནི་ཕྱག་རྒྱ་ཆེ། །ཁྱོད་ལ་ལེགས་པར་སྦྱིན་བར་བྱ། །ཞེས་བརྗོད། དེ་ནས་ལྷ་མོ་དེས། བུ་ཁྱོད་ང་ལ་གུས་གྱུར་ན། །དྲི་ཆེན་དྲི་ཆུ་བཟའ་སྤྲོའམ། །ཞེས་པའི་ལན་དུ་
ཇི་ལྟར་གསུངས་པའི་དམ་ཚིག་སོགས། །ལྷ་མོ་བདག་ནི་ཅི་མི་སྤྲོ། །ཞེས་བརྗོད་པས། ལྷ་མོ་དགྱེས་ནས། ཨེ་མ་ང་ཡི་པདྨ་འདི། །བསྟན་ན་ཚེ་འདིར་སངས་རྒྱས་འགྲུབ། །པདྨ་བྷ་ཉྫཱ་ཧོཿ་དེ་ནས་རིག་མ་འདི་ཉིད་སྐད་ཅིག་

[130B] ཨོཾ་ཨཱ་ཧཱུཾ། དེ་ནས་རང་དང་རིག་མ་བདེ་མཆོག་ཡབ་ཡུམ་དུ་བསམས་པའི་ལུས་ལྷའི་
འདུ་ཤེས་དང། གཉིས་ཀའི་མཁའ་གསང་བྱིན་གྱིས་བརླབས་ནས་ཡི་གེ་བཀོད་པ་སྔགས་ཀྱི་འདུ་ཤེས་དང། ཐབས་འདི་ལ་བརྟེན་ནས་ཟག་མེད་ཀྱི་བདེ་བ་མངོན་དུ་བྱའོ་སྙམ་པའི་ཆོས་ཀྱི་འདུ་ཤེས་ཏེ་འདུ་ཤེས་གསུམ་དང་ལྡན་
པས་སྙོམས་པར་འཇུག་པར་བྱའོ། །བླ་མའི་ཐུགས་ཀའི་ཧཱུཾ་གི་འོད་ཟེར་གྱིས། ཕྱོགས་བཅུའི་རྒྱལ་བ་རྣམས་བཀུག་ནས་རང་ལ་ཐིམ། རང་ཡབ་ཡུམ་སྙོམས་པར་ཞུགས་པས་བྱང་ཆུབ་ཀྱི་སེམས་སུ་ཞུ་བ་སྤྱི་བོ་ནས་མགྲིན་པར་
སླེབ་པ་ན་དགའ་བ། མགྲིན་པ་ནས་སྙིང་ཁར་སླེབ་པ་ན་མཆོག་དགའ། སྙིང་ཁ་ནས་ལྟེ་བར་སླེབ་པ་ན་ཁྱད་པར་གྱི་དགའ་བ། ལྟེ་བ་ནས་ནོར་བུའི་རྩེར་སླེབ་པ་ན་ལྷན་ཅིག་སྐྱེས་པའི་ཡེ་ཤེས་སྐྱེས་པས་སྟོང་པར་དྲན་པར་བྱས་པའི་
བདེ་སྟོང་དབྱེར་མེད་དུ་སྦྱར་བ་དེ་ནི། ཤེས་རབ་ཡེ་ཤེས་ཀྱི་དབང་གི་དངོས་གཞི་ཡིན་ནོ་སྙམ་དུ་བསམ་ཞིང་བརྗོད་པར་བྱའོ། དེ་ནས་ཤེས་རབ་མ་དེ་མཉེས་ནས། མགོ་བོར་ལག་པ་བཞག་པར་བསམས་ཏེ། དེང་ནས་བཟུང་སྟེ་
བུ་ཁྱོད་ཀྱི། །ཇི་ལྟར་བྱང་ཆུབ་སྙིང་པོའི་བར། །རྨི་འདྲར་སེམས་ཅན་ཐམས་ཅད་ཀྱི། །དོན་ནི་བདག་ཉིད་ཀུན་གྱིས་གྱིས། །ཞེས་གསུང་བར་བསམས་ནས་བརྗོད་དོ། །དེ་ལྟར་བྷ་གའི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་

[131A]༄༅། །ཐོབ། གཙོ་བོར་ཡིད་ཀྱི་དྲི་མ་བཀྲུས། ཕྱག་རྒྱ་ཆེན་པོ་དོན་དམ་འོད་གསལ་གྱི་རྫོགས་རིམ་བསྒོམ་པ་ལ་དབང། འབྲས་བུ་སངས་རྒྱས་ཀྱི་ཆོས་སྐུ་ཐོབ་པའི་སྐལ་བ་དང་ལྡན་པར་བྱས་སོ་སྙམ་དུ་
བསམས་ལ་དག་ཏུ་བརྗོད་པར་བྱའོ། །དེ་ནས་དབང་བཞི་པའི་དོན་དུ་ཕྱག་དང་མཎྜལ་ཕུལ་ཏེ། ཁྱོད་ཞབས་པདྨོའི་བཀའ་དྲིན་གྱིས། །གཙོ་བོ་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་བ་ཡང། །བཀའ་དྲིན་གྱིས་ནི་བསྐྱབ་
ཏུ་གསོལ། །ཞེས་ལན་གསུམ་གསོལ་བ་བཏབ་ནས། དེ་ལྟར་ཁྱོད་ཀྱིས་དབང་གསུམ་པའི་སྐབས་སུ་ལུས་འདོད་ལྷ་ཡབ་ཡུམ་དུ་སྣང་བཞིན་པ་དང། སེམས་དེ་ཁོ་ན་ཉིད་ལ་ཞུགས་པའི་བདེ་བ་ཆེན་པོ་གཉིས་ཡོད་པ་དེ་བཞིན་དུ་
དོན་གྱི་དབང་བཞི་པ་ཡང་ཕྱི་ནང་གི་བརྟན་གཡོ་ཀུན་གྱི་བདག་ཉིད་བདག་མེད་པའི་དེ་ཁོ་ན་ཉིད་དུ་གནས་པ་ལ། ཡུལ་ཅན་བདེ་བ་ཆེན་པོ་ཆུ་ལ་ཆུ་བཞག་པ་བཞིན་དུ་རོ་གཅིག་ཏུ་ཞུགས་པས། གཉིས་སྣད་ཕྲ་མོ་ཡང་མེད་པའི་ཐབས་
ལྷན་ཅིག་སྐྱེས་པའི་ཡེ་ཤེས་མཐར་ཐུག་པ་དང། ལུས་ཡོངས་སུ་དག་པའི་རྡོ་རྗེའི་སྐུ་མཚན་དཔེས་བརྒྱན་པ་མཐར་ཐུག་པར་སོང་བའི་སངས་རྒྱས་ཀྱི་ཐུགས་དང་སྐུ་གཉིས་ངོ་བོ་གཅིག་ཏུ་ཚོགས་པའི་ཟུང་འཇུག་རྫོགས་རིམ་གྱི་རིམ་
པ་ལྔ་པ་བསམ་གྱིས་མི་ཁྱབ་པའི་རིམ་པ་དེ་ཉིད་སྔགས་བླ་མེད་ཀྱི་ལམ་ཉམས་སུ་བླངས་པའི་འབྲས་བུ་མཐར་ཐུག་པ་ཐོབ་བྱ་དོན་གྱི་འོད་གསལ་ཡིན་ནོ། །དེ་དག་གིས་དོན་དམ་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ། དབང་བཞི་བ་

[131B]བདེན་གཉིས་དབྱེར་མེད་ཟུང་འཇུག་གི་རྫོགས་རིམ་བསྒོམ་པ་སོགས་ལ་དབང་བར་བྱས། འབྲས་བུ་ཟུང་འཇུག་རྡོ་རྗེ་འཆང་གི་སྐུ་མངོན་དུ་འགྱུར་
པའི་སྐལ་པ་ཅན་དུ་བྱས་སོ། །ཞེས་དག་པ་སྦྱིན། དེ་ནས། འདི་ནི་རང་བཞིན་མཛེས་མ་སྟེ། །ཕྱི་རོལ་ཡུལ་ནི་སྤངས་པ་ཡི། །རིག་འདི་བོར་ན་དེ་ལས་ནི། །གཞན་པའི་ཐབས་ནི་མེད་པས་ན། །རིག་མའི་བརྟུལ་ཞུགས་སྤྱོད་ཅིག་བུ། །ཞེས་བརྗོད་དོ།།
དེ་ནས་ཡིག་བརྒྱ་བརྗོད་ནས་བཟོད་གསོལ་སྨོན་ལམ་བཀྲ་ཤིས་སོགས་བྱའོ། །འདི་ནི་རྗེ་བཙུན་ཙོང་ཁ་པ་ཡབ་སྲས་དང། བླ་མ་དམ་པས་མཛད་པའི་དྲིལ་བུ་ཞབས་ལུགས་ཀྱི་དབང་ལེན་ལུགས་དང། བསྐུར་ཚུལ་སྙིང་པོའི་ངོ་བོ་ཙམ་ཞིག་
ཡིན་ལ། རྒྱས་པར་བྱེད་ན་གཞན་དུ་ཤེས་པར་བྱ་དགོས་ལ། གདམས་པ་འདི་ཉིད་ནང་དོན་རིག་པ་དང་གསོ་བ་རིག་པ་སོགས་ལ་མཁས་པར་གྱུར་པའི་གཞན་ལ་ཕན་སེམས་ཆེན་པོ་དང་ལྡན་པའི་མཁས་བཙུན་ཀུན་དགའ་སྙིང་པོས་བཀས་
བསྐུལ་བའི་དོར། །རྣལ་འབྱོར་པ་ཞིག་གིས་ལེགས་པར་སྦྱར་བའི་དགེ་བས། བསྟན་པ་དང་འགྲོ་བ་ལ་ཕན་ཐོགས་པར་གྱུར་ཅིག།    ༈    །།བདེ་མཆོག་དྲིལ་བུ་ལུགས་ཀྱི་སྨོན་ལམ་ཤིས་བརྗོད་བཞུགས་སོ།། །།
དངོས་གྲུབ་ཀུན་འབྱུང་བླ་མ་ཧེ་རུ་ཀ། །ཡབ་ཡུམ་དཀྱིལ་འཁོར་ལྷ་ཚོགས་ཐམས་ཅད་ལ། །སྒོ་གསུམ་གུས་པའི་སྒོ་ནས་ཕྱག་འཚལ་ལོ། །བདག་གི་སྨོན་ལམ་གང་བཏབ་འགྲུབ་པར་ཤོག་ཐུན་མོང་ལམ་སྦྱངས་སྣོད་དུ་གྱུར་པ་ན། །དབང་བཞི་

[132A]༄༅། །བསྐུར་བས་སྐུ་བཞི་འགྲུབ་ངེས་ཀྱི། །ནུས་པ་བཞི་འཇོག་དྲི་མ་རྣམ་པ་བཞི། །འཁྲུད་ཅིང་རིམ་གཉིས་བསྒོ་ལ་དབང་བར་ཤོག་དེ་དུས་བླ་མ་སངས་རྒྱས་བྱང་སེམས་དང། །དཔའ་བོ་མཁའ་འགྲོ་དཔང་དུ་
ལེགས་བཞག་ནས། །ཇི་སྐད་གསུང་བཞིན་སྲུང་བར་ཁས་བླངས་པའི། །དམ་ཚིག་སྡོམ་པ་ཚུལ་བཞིན་སྲུང་བར་ཤོག་དེ་ནས་ཚེ་རབས་ཀུན་ཏུ་ལྷག་པའི་ལྷས། །རྗེས་སུ་བཟུང་ནས་བྱིན་གྱིས་རློབ་པ་དང། །རྫོགས་རིམ་ཡོངས་
རྫོགས་སྐྱེ་བའི་རྒྱུད་སྨིན་ཅིང། །ཐ་མལ་སྣང་ཞེན་འཁྲུལ་པ་དག་བྱེད་པ། །བསྐྱེད་པའི་རིམ་ལ་ངེས་པ་བརྟན་རྙེད་ནས། །ཐུན་བཞིའི་རྣལ་འབྱོར་ལ་ནི་རབ་འབད་དེ། །གང་སྣང་ལྷ་ཡི་འཁོར་ལོར་འཆར་བ་ཡི། །རིམ་པ་དང་པོའི་རྟོགས་
པ་སྐྱེ་བར་ཤོག་སྒོ་གསུམ་སྦྱོད་པ་དཔལ་ལྡན་ཧེ་རུ་ཀའི། །སྐུ་གསུང་ཐུགས་ཀྱི་དག་བྱེད་ལྷ་རྣམས་ཀྱིས། །བྱིན་གྱིས་བརླབས་པས་བགེགས་ཀུན་ལྡོག་པ་དང། །རླབས་ཆེན་བསོད་ནམས་ཚོགས་ནི་རྫོགས་པར་ཤོག་
སྤྲོས་ཀུན་འོད་གསལ་གནས་སུ་སྡུད་པ་དང། །དེ་ལས་ནཱ་དའི་གཟུགས་སུ་ལྡང་བ་དང། །དེ་ཉིད་དབྱངས་གསལ་གཟུགས་བརྙན་བཞིན་ཤར་བའི། །དཀར་དམར་ཟླ་བའི་དབུས་སུ་ཞུགས་པ་ལས། །ཧེ་རུ་ཀ་ཡི་དཀྱིལ་འཁོར་
རྫོགས་པའི་དོན། །འཆི་བ་ཆོས་སྐུ་བར་དོ་ལོངས་སྐུ་དང། །སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་དུ། །ཤེས་ནས་བསྒོམས་པ་དེ་བཞིན་འགྲུབ་པར་ཤོག་གནས་མཆོག་གང་དུ་ཧེ་རུ་ཀ་རྫོགས་པའི། །འབྱུང་བཞི་རི་རབ་

[132B] །གང་ལ་གནད་དུ་བསྨུན་པའི་རྩ་འཁོར་སོགས། །རྡོ་རྗེ་ལུས་ཀྱི་གནས་ལུགས་རྟོགས་པར་ཤོག་པདྨའི་ལྟེ་བར་ཟླ་བ་དཀར་དམར་ནི། །འདུས་པ་སོགས་ཀྱིས་ཡོངས་སུ་མཚོན་པའི་དོན། །ལྟེ་བའི་
དམར་ཆ་སྤྱི་བོའི་དཀར་ཆ་ནི། །འབར་དང་འཛག་པ་དྷཱུ་ཏིར་འདུས་པ་ལས། །དེས་ངོན་ལྷན་ཅིག་སྐྱེས་པའི་ཧེ་རུ་ཀའི། །དཀྱིལ་འཁོར་རྫོགས་པར་བསྐྱེད་པའི་ཐབས་སུ་ནི། །ལེགས་པར་ཤེས་ནས་ཐུན་བཞིར་བསྒོམས་པ་ཡིས།།
དེ་འདྲའི་རྫོགས་རིམ་སྐྱེ་བའི་སྣོད་གྱུར་ཅིག་སྐྱེ་བ་སྤྲུལ་སྐུར་འཁྱེར་བའི་ཧེ་རུ་ཀའི། །ཕྱི་དང་ལུས་ཀྱི་དཀྱིལ་འཁོར་ཐུན་མཚམས་བཞིར། །བསྒོམས་པས་རགས་པ་དང་ནི་ཕྲ་བ་ཡི། །ཕྱི་ནང་དཀྱིལ་འཁོར་གསལ་སྣང་མཐར་
ཕྱིན་ཤོག་སྒྲོ་མཚམས་མ་རྣམས་དབང་པོའི་སྒོར་བསྒོམས་པས། །ལས་རླུང་དབང་པོའི་སྒོ་ནས་བཟློག་པར་ཤོག་ཉེར་བཞིའི་ཡུལ་དུ་དཔའ་བོ་དཔའ་མོ་རྣམས། །བསྒོམས་པས་རླུང་རྣམས་ཉེར་བཞིར་འདུས་པར་ཤོག་ཆོས་
ཀྱི་འཁོར་ལོའི་འདབ་མར་བདེ་ཆེན་གྱི། །ལྷ་རྣམས་བསྒོམས་པས་སླར་ཡང་རླུང་རྣམས་ནི། །སྙིང་ཁའི་ཕྱོགས་དང་མཚམས་ཀྱི་རྩ་བརྒྱད་དུ། །འདུས་ནས་དབུས་ཀྱི་དྷཱ་ཏིར་འཇུག་པར་ཤོག་ནང་གི་རྗེ་བཙུན་ཡབ་ཡུམ་
བསྒོམས་པ་ལས། །དཔྱིད་དང་ཐིག་ལེ་ཕན་ཚུན་སྙོམས་ཞུགས་པས། །རྫོགས་པའི་རིམ་པ་མཆོག་རྣམས་སྐྱེ་བ་ཡི། །དགེ་བའི་རྩ་བ་ཡོངས་སུ་སྨིན་པར་ཤོག་དཔལ་ལྡན་འཁོར་ལོ་སྡོམ་པའི་རྩ་རྒྱུད་དོན། །གྲུབ་

[133A]༄༅། །ཆེན་དྲིལ་བུ་པ་ཡི་མན་ངག་གིས། །བཤད་པའི་རྒྱུད་ལ་རྟེན་ནས་རབ་བཤད་པས། །ལེགས་པར་བཤད་པའི་སྙིང་པོ་རབ་བསྡུས་པ། །རྫོགས་རིམ་རིམ་པ་ལྔ་པ་སྤྲོས་བཅས་དང། །སྤྲོས་
མེད་ཤིན་ཏུ་སྤྲོས་མེད་སྤྱོད་པ་གསུམ། །རྫོགས་པར་སྐྱེས་ནས་དངོས་གྲུབ་མཆོག་བརྙེས་ཏེ། །མཐའ་ཡས་འགྲོ་བ་མྱུར་དུ་སྒྲོལ་བར་ཤོག་ཆོས་ཀྱི་འཁོར་ལོའི་དབུས་སུ་སྤྲིན་སྒྲ་ལ། །སེམས་ནི་བརྟན་པས་ཉི་ཟླའི་འགྲོས་
བཅོམ་ནས། །བཟུང་དང་འཛིན་པའི་རྣམ་རྟོག་སྐྱེད་པའི་རླུང། །བཅུ་གཉིས་མི་ཤིགས་ཐིག་ལེའི་དབུས་ཐིམ་པས། །ཀུན་རྟོག་རླུང་གི་མུན་པ་སངས་གྱུར་ཏེ། །འོད་གསལ་ཉི་མ་སྙིང་དབུས་འཆར་བར་ཤོག་འཇུག་དང་གནས་
ངང་ལྡང་བའི་རླུང་རྣམས་ནི། །སྔགས་ཀྱི་རྒྱལ་པོ་རྡོ་རྗེ་གསུམ་གྱི་གདངས། །དྷཱུ་ཏིའི་ལམ་ནས་ཡང་ཡང་བསྒྲགས་པ་ཡིས། །སྔགས་བཟླས་ཀུན་གྱི་ངེས་དོན་མཐར་ཐུག་པ། །སྲོག་རྩོལ་རྒྱལ་པོ་རྡོར་བཟླས་མཐར་
ཕྱིན་ནས། །སྙིང་ཁའི་མ་རིག་སྒོ་ངའི་སྦུབས་བྱེད་ཤོག་རང་རིག་པདྨའི་དབུས་སོན་རྡོ་རྗེ་ཡིས། །མཁའ་ལ་གྱེན་འགྲེང་ཡང་དག་ཕྲ་བའི་དངོས། །དཔལ་མཆོག་དང་པོའི་ཡི་གེ་རྣམ་གནོན་པ། །ཟླ་བའི་འོད་ཆགས་བདུད་
རྩི་ཐིག་ལེ་དང། །སོན་པས་ཉེར་ཐོབ་གཡོ་བ་མེད་པ་ཡི། །ལྷན་སྐྱེས་དགའ་བའི་རོལ་པས་ཚིམ་པར་ཤོག་ཡི་གེ་མཆོག་གི་གནས་གྱུར་རྡོ་རྗེ་ནི། །དབང་བོའི་སྒོ་རྣམས་ཀུན་དང་འཁོར་ལོ་བཞིའི། །སྣ་རྩེ་ཀུན་ལ་རྩེ་གཅིག་

[133B] །སྲིད་པ་ཡུལ་ལྔ་མ་ལུས་མངོན་འགྱུར་བའི། །མངོན་ཤེས་དྲུག་ལྡན་ལྷ་ཚོགས་ཐམས་ཅད་མཐོང། །བསྟན་བཅོས་ཀུན་ཤེས་ལྷ་ཡི་ཀུན་སྤྱོད་དོ། །མཛོད་སྤུའི་དབུས་གནས་དབུ་མ་མཆོག་གི་ལྷ། །དབུ་
མའི་ནང་ཞུགས་རྡོ་རྗེའི་གུ་གར་ནི། །ཀུན་ནས་བརྩེགས་པ་ཟླ་ཉི་སྐར་མའི་གཟུགས། །ཕྲ་བའི་ཐིལ་ལེ་མཆོག་ལ་རོ་མཉམ་པའི། །སེམས་ནི་ཀུན་ཏུ་རྟོག་པ་ལས་གྲོལ་བའི། །དམིགས་མེད་སྙིང་རྗེའི་རོ་ཡིས་གང་བར་ཤོག་དམ་
ཚིག་རྗེས་འབྲང་རིགས་བཞིའི་ཕོ་ཉ་མོ། །བདེ་བའི་མཆོག་སྦྱིན་མཛད་པ་རྗེས་དྲན་ཞིང། །དམ་ཚིག་དག་པ་རྣམ་བཤད་ལས་དང་ནི། །ཆོས་ཀྱི་ཕྱག་རྒྱ་མཉམ་མེད་སྟོང་ཉིད་ཀྱི། །ཕྱག་རྒྱ་ཆེ་ལ་མཆོག་ཏུ་རྗེས་ཆགས་པས། །མཁའ་འགྲོ་དྲ་
བའི་བདེ་མཆོག་ཐོབ་པར་ཤོག་ཚངས་པའི་མེ་ཡི་དབུས་གནས་བྷ་གའི་དབྱིབས། །དཀར་དམར་ཆོས་འབྱུང་མཛེས་པའི་སྙིང་པོ་ནི། །རིགས་ཀྱི་འོད་ལྔ་སྙིང་པོའི་ཚད་མཚུངས་པའི། །ཐིག་ལེའི་དབུས་སོན་སྟེང་ནང་འོག་གི་སྒོར། །གཡོ་
བའི་སྲོག་གཉིས་རྟག་ཏུ་མཉམ་སྦྱར་བས། །བདེ་ཆེན་ལམ་གྱི་བགྲོད་པ་རྫོགས་པར་ཤོག་གློག་གི་རྗེས་མཐུན་གཏུམ་མོའི་མེ་ལྕེ་ནི། །དབུ་མའི་ལམ་ཞུགས་འགྲོ་དང་འོང་བ་ཡི། །རིགས་ལྔའི་ཐིག་ལེ་མཆོག་བསྲེགས་སླར་སོས་ཏེ། །
རྒྱལ་བའི་ཐུགས་བཅུད་ཆོས་ཀྱི་བདུད་རྩིའི་ཆར། །སྙིད་ལ་བབས་པས་སངས་རྒྱས་ཐམས་ཅད་ཀྱི། །བྱིན་རླབས་བདེ་བའི་དགའ་སྟོན་རྒྱས་པར་ཤོག་མཁའ་དབྱིངས་ཤར་བའི་དབང་པོའི་གཞུ་བཞིན་དུ། །གསལ་དྭངས་འོད་ཟེར་

[134A]༄༅། །ལྔ་ཡི་དྲ་བ་ཅན། །ཨུཏྤལ་ལྟར་སྔོ་རྡོ་རྗེ་མཁའ་འགྲོ་ཡིས། །ཤེས་རབ་ཕག་མོར་རོལ་པའི་ཐུགས་ཀ་རུ། །སྣོད་བཅུད་སྤྲོས་པ་ཀུན་བསྡུས་བསམ་གཏན་མཆོག་རྗེས་གཞིག་རིམ་པས་འོད་གསལ་
འཇུག་པར་ཤོག་བསམ་གྱི་མི་ཁྱབ་འོད་གསལ་ཕྱག་རྒྱ་ཆེ། །ལྷན་སྐྱེས་བདེ་ཆེན་སྟོང་ཉིད་མཐར་ཐུག་དང། །ལེགས་སྦྱར་མཉམ་པར་གཞག་དུས་བསྐྱངས་པ་ལས། །ལངས་པར་གྱུར་ཚེ་གང་ཤར་སྣོད་བཅུད་ཀུན། །ཆུ་དང་ཆུ་རླབས་
གཉིས་པོ་ཇི་བཞིན་དུ། །བདེ་བ་ཆེན་པོའི་རོལ་པར་ཤར་གྱུར་ཏེ། །གཟུང་འཛིན་རྣམ་པར་རྟོག་པའི་བག་ཆགས་ཀུན། །ཡོངས་སུ་སྦྱོང་ལ་ཐོགས་པ་མེད་པར་ཤོག་རིམ་པ་དེ་ཡི་དཔེ་ཡི་ལྷན་སྐྱེས་ལས། །ཆུ་རླུང་ཤིན་ཏུ་དྭངས་ལ་ཉ་
བཞིན་དུ། །སྦྱུ་འཕྲུལ་དྲ་བའི་སྐུར་ནི་ལངས་གྱུར་ཏེ། །སྒྱུ་མ་ལྟ་བུའི་ཏིང་འཛིན་རྫོགས་པར་ཤོག་སྒྱུ་མའི་ལུས་མཛེས་ཡང་ཡང་འོད་གསལ་དུ། །ཀུན་ཏུ་ཞུགས་པས་དོན་གྱི་ལྷན་ཅིག་སྐྱེས། །མངོན་དུ་བྱས་མཐར་དཔལ་ལྡན་
རྡོ་རྗེ་འཆང། །སློབ་པའི་ཟུང་འཇུག་མངོན་དུ་འགྱུར་བར་ཤོག་དཔའ་བར་འགྲོ་བའི་ཏིང་འཛིན་དེ་ཉིད་ནི། །ཡང་ཡང་གོམས་པས་ཏིང་འཛིན་རྒྱལ་པོ་མཆོག་རྡོ་རྗེ་ལྟ་བུའི་ཏིང་ངེ་འཛིན་གྱིས་ནི། །འཁྲུལ་པའི་བག་ཆགས་མ་ལུས་
འཇོམས་པར་ཤོག་གོ་འཕང་མཆོག་དེ་ཚེ་འདིར་མ་ཐོབ་ན། །འཆི་ཚེ་རྗེ་བཙུན་ཡབ་ཡུམ་འཁོར་བཅས་ཀྱིས། །ཡིད་འོད་མཆོད་སྦྲིན་སྙན་པའི་རོལ་མོའི་སྒྲས། །ངོ་མཚར་ལྟས་བཟད་མད་པོས་བསུ་བར་ཤོག་ཚེ་ཡི་མཐར་

[134B]འཁོར་དང་བཅས་པ་མཐོང་ནས་དེ་མ་ཐག་བུ་བུ་མཁའ་སྤྱོད་གནས་སུ་འགྲོ་ཡོ་ཞེས། །གསུང་གིས་དབུགས་འབྱིན་གནང་བ་ཐོབ་པར་ཤོག་དེ་ནས་འཆི་བ་འོད་གསལ་ཟིན་མཛད་ཅིང། །ལམ་མཆོག་སྒྲུབ་པའི་
རིག་པ་འཛིན་པའི་གནས། །རྣམ་དག་མཁའ་སྤྱོད་གནས་སུ་ཁྲིད་ནས་ནི། །ཟབ་མོའི་ལམ་འདི་མྱུར་དུ་མཐར་ཕྱིན་ཤོག་རྣལ་འབྱོར་དབང་ཕྱུག་བྱེ་བས་བགྲོད་གྱུར་པའི། །བདེ་མཆོག་བཤད་སྒྲུབ་ཤིན་ཏུ་ཉམས་པ་འདི། །ཆེས་ཆེར་
རྒྱས་ཤིང་ཐར་འདོད་འཇུག་དོགས་སུ། །ནམ་ཡང་མི་ནུབ་རིང་དུ་རྒྱས་གྱུར་ཅིག་ཚུལ་འདི་སྒྲུབ་ལ་ཐོགས་མེད་མཐུ་ལྡན་པ། །འཛམ་གླིང་གནས་མཆོག་ཉི་ཤུ་རྩ་བཞི་ཡི། །དཔའ་བོ་རྣལ་འབྱོར་མ་ནི་འཁོར་བཅས་ཀྱིས། །གཡེལ་བ་
མེད་པར་རྟག་ཏུ་གྲོགས་མཛད་ཤོག། །།རབ་ཡངས་ནམ་མཁའ་ཏིལ་གྱི་གང་བུ་བཞིན། །ཡོངས་སུ་གང་བའི་བདེ་མཆོག་ལྷ་ཚོགས་ནི། །ཁ་ཅིག་མེ་ཏོག་སྣ་ཚོགས་ཆར་འབེབས་ཤིང། །ལ་ལ་བཀྲ་ཤིས་གདངས་སྙན་
བླུ་རུ་ལེན། །གཞན་དག་བགེགས་དཔུང་འཇོམས་པའི་འཕྲིན་ལས་ཀྱིས། །ཁྱོད་ལ་རྟག་ཏུ་དཔལ་གནས་མཛད་པ་ན། །ཤེས་པར་གྱིས་ལ་ཡིད་བདེ་གྱིས་ཤིག་དང། །ཤིས་བརྗོད་སྒྲ་ནི་བདག་གིས་བསྒྲགས་པར་བྱ། །རྨད་བྱུང་མཚན་
དཔེའི་དཔལ་འབར་ལོངས་སྤྱོད་རྫོགས། །ཁ་སྦྱོར་བདེ་སྟོང་རོ་ལ་རྟག་རོལ་ཅིང། །དམིགས་མེད་ཐུགས་རྗེས་ཞི་བའི་མཐའ་སྤངས་པ། །རྒྱལ་བ་ཡན་ལག་བདུན་ལྡན་ལ་ཕྱག་འཚལ། །གསང་བ་ཀུན་གྱི་མཛོད་འཛིན་བསང་བའི་བདག་

[135A]༄༅། །ས་ར་ཧ་དང་ཀླུ་སྒྲུབ་ཤ་བ་རི། །ལོ་ཧི་པ་དང་དཱ་རི་ཀ་པ་དང། །རྡོ་རྗེ་དྲིལ་བུ་པ་དང་རུས་སྦལ་ཞབས། །ཛ་ལནྡྷ་རི་པ་དང་ནག་པོ་པ། །གུ་ཧྱ་པ་དང་རྣམ་རྒྱལ་ཞབས་དང་ནི། །ཏེ་ལོ་ན་རོ་ལ་སོགས་བླ་མ་ལ་
ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །དངོས་དང་བརྒྱུད་པའི་བླ་མ་མཆོག་རྣམས་ཀྱི། །དྲི་མེད་རྣམ་ཐར་ཇི་བཞིན་འཛིན་པ་དང། །བྱིན་རླབས་ཞུགས་ནས་འཁོར་ལོ་བདེ་མཆོག་གི་བསྟན་པ་རྒྱས་པར་བྱེད་པའི་བཀྲ་ཤིས་
ཤོག་བདེ་ཆེན་རྒྱལ་པོ་ཧེ་རུ་ཀ་དཔལ་དང། །བདེ་བའི་མཆོག་སྦྱིན་རྡོ་རྗེ་ཕག་མོ་གཉིས། །དཔྱིད་དང་ཐིག་ལེ་ཕན་ཚུན་སྙོམས་ཞུགས་པས། །ཐབས་ཤེས་མཉམ་པར་སྦྱར་བའི་བཀྲ་ཤིས་དེས། །ཁྱེད་ཀྱི་བདེ་སྟོང་དབྱེར་མེད་རྒྱས་
མཛད་ནས། །ཤེས་བྱའི་འཁོར་ལོ་ཐམས་ཅད་ལྷན་སྐྱེས་བདེར། །ཡོངས་སུ་སྡོམ་བྱེད་འཁོར་ལོ་སྡོམ་པ་ཡི། །བཀྲ་ཤིས་དམ་པ་རབ་ཏུ་རྒྱས་བྱེད་ཤོག་རྣལ་འབྱོར་མ་རྒྱུད་དུང་ཕྱུར་ཕྲག་གཅིག་དང། །བྱེ་བ་ཕྲག་དྲུག་གསུངས་པའི་
ནང་ནས་ནི། །རྒྱལ་མཚན་ཏོག་ལྟར་མཐོ་བའི་རྒྱུད་ཀྱི་མཆོག་དཔལ་ལྡན་འཁོར་ལོ་སྡོམ་པའི་རྒྱུད་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱོད་ལ་ཆོས་ཀྱི་འབྱོར་བ་རྒྱས་པ་དང། །ཆོས་ཀྱི་མི་མཐུན་
ཕྱོགས་ཀུན་ཟད་གྱུར་ནས། །ཕུན་ཚོགས་དཔལ་འབྱོར་རྒྱས་པའི་བཀྲ་ཤིས་ཤོག་གཏི་མུག་ཞེ་སྡང་སེར་སྣ་རྡོ་རྗེ་དང། །འདོད་ཆགས་རྡོ་རྗེ་དབང་ཕྱུག་རྡོ་རྗེ་དང། །ལྟུང་བྱེད་གསོད་བྱེད་འགུག་བྱེད་མ་དང་ནི། །གར་དབང་མ་དང་

[135B] །དགེ་མཚན་ཇི་སྙེད་  ྾  ཁྱེད་ཀྱིས་ཕུང་ཁམས་སྐྱེ་མཆེད་བྱིན་བརླབས་པའི། །བཀྲ་ཤིས་དམ་པ་རབ་ཏུ་རྒྱས་བྱེད་ཤོག་ཕྱོགས་ཀྱི་འདབ་མར་སྐྲ་གྲོལ་གཟུགས་མཛེས་པའི། །མཁའ་གྲོ་ལཱ་མ་དུམ་སྐྱེས་གཟུགས་ཅན་མ། །
པདྨའི་མཚོ་ལ་དད་པའི་ཚོགས་འདུ་བཞིན། །དམ་ཚིག་ཅན་གྱི་གནས་སུ་ལེགས་འདུས་ནས། །བརྩེ་བའི་མ་དང་སྲིང་མོ་ཇི་བཞིན་དུ། །རྟག་ཏུ་སྒྲུབ་པ་པོ་ཡི་གྲོགས་མཛད་མས། །ཁྱེད་ཀྱིས་ཏིང་འཛིན་ཤེས་རབ་ལོངས་སྦྱོད་ཚེ། །ཡོན་ཏན་མ་
ལུས་རྒྱས་བྱེད་བཀྲ་ཤིས་ཤོག་གང་ཞིག་བསྟན་ལ་ཡོན་ཏན་མང་གསུངས་ཤིང། །བདུད་རྩི་ལྔ་ཡི་བཅུད་ཀྱིས་རབ་བཀང་བའི། །མཚམས་ཀྱི་འདབ་མར་གནས་པའི་ཐོད་པ་ལ། །དགེ་མཚན་ཇི་སྙེད་  ྾  ཁྱེད་ལ་བགེགས་ཀྱི་བར་ཆད་ཞི་བ་དང།།
མཁའ་འགྲོ་མ་རྣམས་མཉེས་པར་འགྱུར་པ་དང། །བྱང་སེམས་འཕེལ་བས་དངོས་གྲུབ་མྱུར་བ་ཡི། །བཀྲ་ཤིས་དམ་པ་རབ་ཏུ་རྒྱས་བྱེད་ཤོག་གནས་དང་ཉེ་བའི་གནས་ན་བཞུགས་པ་ཡི། །དཔའ་བོའི་དབང་ཕྱུག་དཔའ་མོའི་དབང་ཕྱུག་
མ༑ ༑མཁའ་ལ་སྤྱོད་པའི་དཔའ་བོ་ཡབ་ཡུམ་ལ། །དགེ་མཚན་ཇི་སྙེད་  ྾  ཁྱེད་ཀྱིས་དྲག་པོའི་ལས་ཀུན་འགྲུབ་བ་དང། །ཐུགས་ཀྱི་རིགས་ཀྱི་སྔགས་སྐྱེས་ཞིང་སྐྱེས་སོགས། །ཕོ་ཉའི་གྲོགས་དང་མྱུར་དུ་འདུས་པ་ལས། །བདེ་བའི་
དགའ་སྟོན་འབར་བའི་བཀྲ་ཤིས་ཤོག་ཞིང་དང་ཉེ་བའི་ཞིང་དང་འདུན་རྟོག་དང། །ཉེ་བའི་འདུན་རྟོག་རྣམས་ན་བཞུགས་པ་ཡིས། །ས་ལ་སྤྱོད་པའི་དཔའ་བོ་ཡབ་ཡུམ་ལ། །དགེ་མཚན་ཇི་སྙེད་  ྾  ཁྱེད་ཀྱིས་དབང་གི་ལས་ཀུན་འགྲུབ་པ་དང་

[136A]༄༅། །གསུང་གི་རིགས་ཀྱི་སྔགས་སྐྱེས་ཞིང་སྐྱེས་སོགས། །ཕོ་ཉའི་གྲོགས་དང་  ྾  བདེ་བའི་དགའ་སྟོན་  ྾  འདུས་དང་ཉེ་བའི་འདུས་དང་དུར་ཁྲོད་དང། །ཉེ་བའི་དུར་ཁྲོད་རྣམས་ན་བཞུགས་པ་ཡི། །ས་འོག་
སྤྱོད་པའི་དཔའ་བོ་ཡབ་ཡུམ་ལ། །དགེ་མཚན་ཇི་སྙེད་  ྾  ཁྱེད་ཀྱིས་ཞི་བའི་ལས་ཀུན་འགྲུབ་པ་དང། །སྐུ་ཡི་རིགས་ཀྱི་སྔགས་སྐྱེས་ཞིང་སྐྱེས་སོགས། །ཕོ་ཉའི་གྲོགས་དང་  ྾  བདེ་བའི་དགའ་སྟོན་  ྾  དཀྱིལ་འཁོར་ཆེན་པོའི་སྒོ་དང་
མཚམས་རྣམས་ན། །རོ་ཡི་གདན་ལ་བརྗིད་པའི་གཡས་བརྐྱང་གིས། །རབ་ཏུ་བཞུགས་པའི་མ་མོ་བརྒྱད་པོ་ལ། །དགེ་མཚན་ཇི་སྙེད་  ྾  ཁྱེད་ཀྱིས་སྣ་ཚོགས་ལས་ཀུན་འགྲུབ་པ་དང། །ཕྱོགས་དང་མཚམས་སུ་རྒྱུ་བའི་གདུག་པ་ཅན།།
ལམ་གྱི་བར་ཆད་བྱེད་ལས་སྲུང་བ་ཡི། །བཀྲ་ཤིས་དམ་པ་རབ་ཏུ་རྒྱས་བྱེད་ཤོག་རྡོ་རྗེ་སེམས་དཔའ་ལ་སོགས་དྲུག་དང་ནི། །རྡོ་རྗེ་ཕག་མོ་ལ་སོགས་རྣམ་པ་དྲུག་གོ་ཆ་བཅུ་གཉིས་ཡབ་ཡུམ་ལྷ་རྣམས་ལ། །དགེ་མཚན་ཇི་སྙེད་
ཁྱེད་ཅག་ལྷ་ཡི་རྣལ་འབྱོར་ཏིང་འཛིན་ལས། །སྐྱེད་པར་བྱེད་པའི་བགེགས་ཀྱི་མཚོན་ཆ་ཡིས། །ནམ་ཡང་གཡོ་བར་མི་ནུས་རྡོ་རྗེ་ཡི། །གོ་ཆ་རབ་ཏུ་བརྟན་པའི་བཀྲ་ཤིས་ཤོག་ནམ་མཁའི་ཁྱོན་ལྟར་ཡངས་པའི་ཕོ་བྲང་མཆོག་
ཉི་ཟླའི་འོད་དང་མཉམ་པའི་འོད་འཕྲོ་ཞིང། །གྲངས་མེད་རིན་ཆེན་རྒྱན་གྱིས་སྤྲས་པ་ལ། །དགེ་མཚན་ཇི་སྙེད་  ྾  ཁྱེད་ཅག་གང་དང་གང་དུ་གནས་པ་དེར། །མི་ཤིས་མཚན་མ་འགའ་ཡང་མི་འབྱུང་ཞིང། །ཞིང་གི་བཀོད་པ་ཕུལ་

[136B] །བདེ་ལེགས་རྒྱུན་མི་ཆད་པའི་བཀྲ་ཤིས་ཤོག།    ༈    །།བདེ་མཆོག་ལུས་དཀྱིལ་སྒོམ་ཚུལ་གྱི་གནང་གསལ་བར་བསྟན་པའི་སྙིང་པོ་མན་ངག་དངོས་གྲུབ་ཀུན་འབྱུང་བཞུགས།། །།བླ་མ་ཧེ་རུ་ཀ་ལ་ཕྱག་འཚལ་ལོ།།
དཔལ་འཁོར་ལོ་བདེ་མཆོག་ལུས་དཀྱིལ་གྱི་སྙིང་པོ་ཇི་ལྟར་སྒོམ་པའི་ཚུལ་ནི། ཕྱི་དཀྱིལ་གྱི་རླུང་གི་དཀྱིལ་འཁོར་ལ་སོགས་པ་བསྐྱེད་ཟིན་པའི་རྗེས་སུ། ལུས་དཀྱིལ་སྒོམ་པ་ལ་འཇུག་པའི་ཚེ། །ཕྱི་དཀྱིལ་གྱི་ཆ་ཤས་དེ་རྣམས་དང། རང་གི་
རྐང་པ་ལ་སོགས་པའི་ལུས་ཀྱི་རགས་པའི་ཆ་ཤས་རྣམས་དུས་མཉམ་དུ་ཚོགས་པ་ཡོངས་སུ་གྱུར་པ་ལས། རླུང་གི་དཀྱིལ་འཁོར་ནས་བཟུང་སྟེ་རྡོ་རྗེ་རྭ་བ་མེ་རི་དང་བཅས་པའི་མཐའི་བར་དུ་གྲུབ་པར་བསམ། ཕྱི་དཀྱིལ་གྱི་རྩིབས་དང་
རང་གི་ལུས་ཀྱི་སྤྱི་གཙུག་ལ་སོགས་པའི་རགས་པའི་ཆ་རྣམས་ཡོངས་སུ་གྱུར་པ་ལས། ཡུལ་ཉི་ཤུ་རྩ་བཞིར་གྱུར་པར་བསམ། ཕྱི་དཀྱིལ་གྱི་ལྷ་རྣམས་དང་རང་གི་ལུས་ཀྱི་ཁམས་ཕྲ་བ་རྩ་ཁམས་རྣམས་འདྲེས་པ་ཡོངས་སུ་གྱུར་པ་ལས་
ཕྱིའི་རྩིབས་ལ་བཀོད་པའི་ལྷ་རྣམས་དང། རང་གི་སྤྱི་བོ་ལ་སོགས་པའི་གནས་རྣམས་སུ་བཀོད་པའི་དཔའ་བོ་ཉེར་བཞི་སོགས་སུ་གྱུར་པར་བསམས་མོ། །མདོར་ན་རང་གི་ལུས་ཀྱི་རགས་པའི་ཆ་ལ་ཡང། ཕྲ་བ་དང། རགས་པ་གཉིས་ཡོད་
ཡོད་པའི་ཕྲ་བ་ནི་དཀྱིལ་འཁོར་གྱི་ནང་ན་ཡོད་པའི་རང་ཧི་རུ་ཀར་གསལ་བའི་སྐུ་དེ་ཉིད་ཡིན་ལ། །ལུས་ཀྱི་ཆ་རགས་པ་ནི། རླུང་གི་དཀྱིལ་འཁོར་ནས་བཟུང་སྟེ་རྡོ་རྗེ་རྭ་བ་དུར་ཁྲོད་ཀྱི་མཐའི་བར་རྣམས་ཡིན་ལ། ལུས་ཀྱི་ཆའི་ཁམས་ཕྲ་བ་དེ་ལ་

[137A]༄༅། །ཡང༑ རགས་པ་དང་ཕྲ་བ་གཉིས་ཡོད་པའི་རགས་པ་ནི། དཀྱིལ་འཁོར་གྱི་ནི་ནང་གི་རྩིབས་ལ་བཀང་པའི་དཔའ་བོ་ཉེར་བཞི་ལ་སོགས་པའི་ལྷ་རྣམས་ཡིན་ལ། ལུས་ཀྱི་ཁམས་ཕྲ་བའི་དྭངས་མའི་ཆ་
རྣམས་ནི། རང་ཧེ་རུ་ཀར་གནས་པའི་སྤྱི་གཙུག་ཏུ་ཛ་ལནྡྷ་ར་ལ་སོགས་པའི་ཡུལ་ཉེར་བཞིར་བཞུགས་པའི་དཔའ་བོ་ཉེར་བཞི་ལ་སོགས་པའི་ལྷ་རྣམས་ཡིན་ལ། མདོར་ན་ལུས་དཀྱིལ་སྒོམ་པ་ནས་བཟུང་སྟེ། རྟེན་དང་བརྟེན་པའི་དཀྱིལ་
འཁོར་མ་བསྡུས་པའི་བར་གྱི་ཕྱི་ནང་གི་དཀྱིལ་འཁོར་ཐམས་ཅད་སྒྲུབ་པ་བོའི་ལུས་ཕྲ་རགས་ཀྱི་ཆ་ཤས་ཐམས་ཅད་དེ་དང་དེར་སོང་བའི་མོས་པ་བརྟན་པོ་བྱེད་དགོས་པ་ཡིན་ནོ། །འདིའི་སྐབས་སུ་བླ་མ་ཁ་ཅིག། །སྔ་མའི་སྣམ་བུ་དཀར་
པོ་དེ་ཉིད་ཕྱིས་དམར་པོ་ལ་སོགས་པའི་ཚོས་ལ་བཅུག་པ་ན། ཕྱིས་སྣམ་བུ་དཀར་པོ་དེ་ཉིད་ཁ་དོག་དང་ངོ་བོ་དམར་པོ་དང་སྔོན་པོ་སོགས་སུ་གྱུར་པ་བཞིན། ཞེས་པའི་དཔེ་ཡང་མཛད་བ་མཐོང་ངོ། །དེ་ལྟ་བུ་བསྒོམས་ནས་མཐར་
བསྡུ་བའི་ཚོན་ཡང། ཕྱི་ནང་གཉིས་ཀ་དུས་མཉམ་དུ་བསྡུ་བའི་ལུགས་ཅིག་དང། རིམ་གྱིས་བསྡུ་བའི་ལུགས་གཉིས་བྱུང་བ་ལས། ལུས་ཀྱི་ཆ་རགས་པ་དང། ཁམས་ཕྲ་བ་རགས་པའི་ཕྱིའི་དཀྱིལ་འཁོར་བ་རྣམས་མན་ངག་
སྒྲུབ་ཐབས་ལྟར་བསྡུ། དེའི་རྗེས་སུ་ལུས་ཀྱི་ཁམས་ཕྲ་བའི་ནང་གི་ལྷ་སོགས་བསྡུ། དེ་ནས་ལུས་ཀྱི་ཆ་རགས་པའི་ལྷ་ཧེ་རུ་ཀ་ཡང་བསྡུ་བར་བྱེད། དེ་ལྟར་དུ་བསྡུས་པའི་འོད་གསལ་གྱི་དང་ལས་སྐད་ཅིག་གིས་ཕྱི་ནང་གི་རྟེན་དང་བརྟེན་

[137B] འོ་ན་སྡུ་བ་ལ་སོགས་པའི་སྐབས་སུ། རང་ཧེ་རུ་ཀར་བསྐྱེད་པའི་ལུས་དཀྱིལ་ལ་ལུས་དཀྱིལ་ཟེར། ཕྱིའི་རྟེན་དང་བརྟེན་པའི་དཀྱིལ་འཁོར་ལ་ལུས་དཀྱིལ་མི་ཟེར་བ་ཅི་ཡིན་
སྙམ་ན། སྐབས་འདིར་ནང་མ་གཙོ་ཆེ་ཕྱི་མ་ཆུང་བའི་དབང་ཙམ་དུ་བྱས་ནས་དེ་ལྟར་དུ་བརྗོད་པ་ཡིན་ནོ། །གཞན་ནི་ལུས་དཀྱིལ་སྒོམ་པ་ནས་བཟུང་སྟེ། ལུས་དཀྱིལ་ཡོད་བའི་དཀྱིལ་འཁོར་ཕལ་ཆེ་བའི་དཀྱིལ་འཁོར་རྣམས་ལ་ལུས་
དཀྱིལ་ཞེས་བརྗོད་དགོས་པ་ཡང་ཡོད་དོ། །འདི་ཡང་དགོས་པ་ཆེ་བ་ཡོད་ལ། འདི་ནི་ཀུན་མཁྱེན་ཆེན་པོ་ཤེས་རབ་དཔལ་བཟང་གི་གདན་ས་པ། ཆོས་ཀྱི་རྗེ་བློ་གྲོས་རྣམ་རྒྱལ་བས་དཔལ་འཁོར་ལོ་བདེ་མཆོག་གི་ལུས་དཀྱིལ་བསྒོམ་
ཚུལ་གནད་ཚང་བ་ཞིག་དགོས་ཞེས་གསོལ་བ་བཏབ་ཚེ་གནང་བའོ།། །།རྗེ་བཙུན་བླ་མའི་རྣལ་འབྱོར་དངོས་གྲུབ་ཀུན་འབྱུང་བཞུགས། །།རྗེ་བཙུན་བླ་མའི་ཞབས་ལ་གུས་པས་ཕྱག་འཚལ་ལོ། །འདིར་རྗེ་བཙུན་བླ་མའི་
རྣལ་འབྱོར་ཉམས་སུ་ལེན་པའི་ཚུལ་ནི། སྐྱབས་འགྲོ་སེམས་བསྐྱེད་སྤྱི་འགྲོ་ལྟར་བྱས་པའི་རྗེས་སུ། བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ་བའི་ཕྱིར། ཐུབ་དབང་རྡོ་རྗེ་འཆང་ཆེན་པོའི་རྣམ་སྤྲུལ་རྗེ་བཙུན་བླ་
མ་བློ་བཟང་གྲགས་པའི་རྣལ་འབྱོར་གྱི་རིམ་པ་ཉམས་སུ་བླང་བར་བྱའོ་སྙམ་དུ་བསམས་ལ། རང་གི་སྤྱི་བོར་སྣ་ཚོགས་པདྨ་དང་ཟླ་བའི་སྟེང་དུ། རྗེ་བཙུན་བླ་མ་བློ་བཟང་གྲགས་པ་དགེ་སློང་གི་རྣམ་པ་ཅན། ཞལ་གཅིག་ཕྱག་གཉིས་

[138A]༄༅། །ཀྱི་གཡོན་པ་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་དང། གཡས་པ་ཆོས་སྟོན་གྱི་ཕྱག་རྒྱ་མཛད་པའི་གཡས་གཡོན་གྱི་མཐེབ་མཛུབ་གཉིས་ཀྱིས་མེ་ཏོག་པདྨའི་རྩ་བ་འཛིན་ཅིང། རྩེ་མོ་དཔུང་
པའི་ཐད་དུ་ཁ་གྱེས་པའི་གཡས་སུ་རལ་གྲི་དང། གཡོན་དུ་གླེགས་བམ་ཡོད་པ། སྐུ་ལ་ཆོས་གོས་གསུམ་དང་པཎ་ཞྭ་ལེགས་པར་གསོལ་བ། མཚན་དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན། རྡོ་རྗེ་སྐྱིལ་ཀྲུང་གིས་བཞུགས་པ་
དེའི་ཐུགས་ཀར་སྣ་ཚོགས་པདྨ་དང་ཟླ་བའི་སྟེང་དུ། རྒྱལ་བ་ཤཱཀྱ་ཐུབ་པ་སྐུ་གསེར་བཙོ་མའི་མདོག་ལྟ་བུ། ཞལ་གཅིག་ཕྱག་གཉིས་པ། རྡོ་རྗེ་སྐྱིལ་ཀྲུང་གིས་བཞུགས་པའི་ཕྱག་གཡོན་མཉམ་གཞག་གི་སྟེང་ན་བདུད་རྩིའི་གང་བའི་ལྷུང་བཟེད་
དང༑ གཡས་པས་ས་གནོན་མཛད་པ། འོད་ཀྱི་རང་བཞིན་ཅན་གྱི་སྐུར་གྱུར་པ། དེའི་ཐུགས་ཀར་སྣ་ཚོགས་པད་ཉིའི་སྟེང་དུ། རྒྱལ་བ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་ཐུགས་ཀར་བསྣོལ་ནས་
འཛིན་ཅིང། རྡོ་རྗེ་སྐྱིལ་ཀྲུང་གིས་བཞུགས་པ། རྗེ་བཙུན་བླ་མའི་གཡས་སུ་པདྨའི་སྟེང་དུ། འཕགས་པ་སྤྱན་རས་གཟིགས་ཞལ་གཅིག་ཕྱག་གཉིས་པ་མཆོག་སྦྱིན་གྱི་ཕྱག་རྒྱ་དང། ཆོས་སྟོན་གྱི་ཕྱག་རྒྱའི་མཐེབ་སྲིན་གཉིས་ཀྱིས་པདྨ་དཀར་
པོ་འཛིན་པ། གཡོན་དུ་པད་ཟླའི་གདན་ལ་འཕགས་པ་འཇམ་དཔལ་སྐུ་མདོག་དམར་སེར། ཞལ་གཅིག་ཕྱག་གཉིས་པ། ཕྱག་གཉིས་ཆོས་སྟོན་གྱི་ཕྱག་རྒྱའི་མཐེབ་མཛུབ་གཉིས་ཀྱིས་མེ་ཏོག་པདྨའི་རྩ་བ་འཛིན་ཅིང། རྩེ་མོ་དཔུང་པའི་

[138B] གཡོན་ཕྱོགས་ཀྱི་སྟེང་དུ་གླེགས་བམ་ཡོང་པ། གཉིས་ཀ་ཞབས་གཉིས་མཉམ་པར་བཞེངས་པ། དབུ་སྐྲ་རལ་པའི་ཐོར་ཚུགས་ཅན། དར་གྱི་ན་བཟའ་དང་རིན་པོ་ཆེའི་རྒྱན་སྣ་ཚོགས་
པས་སྤྲས་པས། རྗེ་བཙུན་བླ་མའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་དང་སྐུ་ལས་འོད་ཟེར་འཕྲོས་པས། དགའ་ལྡན་ལ་སོགས་པའི་རང་བཞིན་གྱི་གནས་ནས། རྗེ་བཙུན་བླ་མ་
དང་རྗེ་བཙུན་བླ་མའི་སྤྲུལ་པར་བྱུར་པ་ཐམས་ཅད་སྤྱན་དྲངས་ནས་དེ་ལ་ཐིམ་པར་བསམས་མོ། །སླར་ཡང་འོད་ཟེར་འཕྲོས་པས། ཕྱོགས་བཅུའི་སངས་རྒྱས་བྱང་སེམས་ལ་སོགས་པ་ཐམས་ཅད་སྤྱན་དྲངས་ཏེ། དེ་ཉིད་ལ་ཐིམ་པར་བསམ་
མོ༑ །དེ་ནས། བླ་མ་དེ་ཉིད་དཀོན་མཆོག་གསུམ་འདུས་ཀྱི་ངོ་བོར་བསམས་ལ། སངས་རྒྱས་ཐམས་ཅད་འདུས་པའི་སྐུ། ཞེས་པ་ནས། བླ་མ་ཉིད་ལ་ཕྱག་འཚལ་ལོ། །སྟོན་པ་བླ་མེད་སངས་རྒྱས་རིན་པོ་ཆེ། །ཞེས་པ་ནས། སྐྱབས་ཆེན་
དཀོན་མཆོག་གསུམ་ལ་ཕྱག་འཚལ་ལོ། །ཞེས་བརྗོད། དེ་ནས་མཎྜལ་རྒྱས་བསྡུས་གང་རུང་ཕུལ། བླ་མ་རྡོར་འཛིན་མལ་སོགས་པའི་སྡིག་ལྟུང་གི་བཤགས་པ་བྱས་ནས། དངོས་བཤམས་ཡིད་ཀྱིས་སྤྲུལ་པའི་མཆོད་པ་མ་ལུས་འབུལ། །ཐོག་
མེད་དུས་ནས་བསགས་པའི་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་སུ་ཡི་རང་ངོ། །འཁོར་བ་མ་སྟོངས་བར་དུ་ལེགས་བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་དུ་གསོལ། །བདག་གཞན་དགེ་རྣམས་

[139A]༄༅། །བྱང་ཆུབ་ཆེན་པོར་བསྔོ། །དེ་ནས། དཔལ་ལྡན་རྩ་བའི་བླ་མ་རིན་པོ་ཆེ། །ཞེས་པ་ནས། དངོས་གྲུབ་སྩལ་དུ་གསོལ། ཞེས་བརྗོད་ལ། དེ་ནས། དངོས་གྲུབ་ཀུན་འབྱུང་ཐུབ་དབང་རྡོ་རྗེ་
འཆང། །དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་པའི་དབྱངས། །བདུད་དཔུང་མ་ལུས་འཇོམས་མཛད་གསང་བའི་བདག་གངས་ཅན་མཁས་པའི་གཙུག་རྒྱན་བློ་བཟང་
གྲགས། །སྐྱབས་གསུམ་ཀུན་དངོས་བླ་མ་སངས་རྒྱས་ལ། །ཤུགས་དྲག་གུས་པས་ཕྱག་འཚལ་གསོལ་འདེབས་ན། །བསམ་དོན་གེགས་མེད་འགྲུབ་པར་བྱིན་གྱིས་རློབས། །ཞེས་བརྒྱ་སྟོང་ཁྲི་འབུམ་སོགས་མང་དུ་བརྗོད་དོ།།
དམིགས་པ་ནི་སྤྱི་བོའི་བླ་མ་གཡས་གཡོན་གྱི་ལྷ་དང་བཅས་པའི་སྐུའི་ཆ་ཐམས་ཅད་ལས་བདུད་རྩི་འོད་ཟེར་དང་བཅས་པ་བྱུང་བ་རང་གི་སྤྱི་བོ་ལ་སོགས་པ་ལུས་ཀྱི་ཆ་ཐམས་ཅད་ལ་ཐིམ་པས། །ཐོག་མ་མེད་པ་ནས་ད་ལྟའི་བར་གྱི་
སྡིག་སྒྲིབ་ཐམས་ཅད་དང་ནད་གདོན་ཐམས་ཅད་སྦྱངས། ལུས་ཐམས་ཅད་བདུད་རྩིས་གང། རང་གི་ཚེ་དང་བསོད་ནམས་ཐམས་ཅད་འཕེལ་ཞིང་རྒྱས། འདི་ནས་མར་ཚན་པ་གསུམ་ཙམ་མ་ཚད། འདི་སླར་ཁ་འགེང་རྩིས་ཀྱི་དཔེ་
དུ་མ་བཙལ་ཀྱང་ཕྲོ་ཅན་འདི་ཁོ་ན་ལས་མི་གནང་ཞིང། གླེགས་བམ་འདིའི་ལུང་རྒྱུན་དར་པ་རྣམས་ཀྱང་དཔེ་འདི་ཕྱི་མོ་ལྷ་ཞབས་དྲུང་མཁས་གྲུབ་བསྟན་པ་དར་རྒྱས་ཀྱིས་ཕྱག་བྲིས་འཁྲུལ་མེད་ཡིན་གསུང་བ་དེ་ཉིད་ལས་ཆད་པ་ཤ་སྟག་ཏུ་

[139B]། །།བླ་མ་ལྷག་པའི་ལྷ་གསང་བ་འདུས་པ་སྒྲུབ་པའི་ཐབས་ཀྱི་སྙིང་པོ་དངོས་གྲུབ་ཀུན་འབྱུང་བཞུགས།། །།བླ་མའི་རྣལ་འབྱོར་དངོས་གྲུབ་ཀུན་འབྱུང་ཞེས་བྱ་བ། བླ་མ་ལྷག་པའི་ལྷ་རྡོ་རྗེ་འཆང་ཆེན་པོའི་ཞབས་
ལ་གུས་པས་ཕྱག་འཚལ་ལོ། །འདིར་བཅོམ་ལྡན་འདས་དཔལ་གསང་བ་འདུས་པའི་བླ་མའི་རྣལ་འབྱོར་སྒོམ་པའི་ཚུལ་ནི། སྐྱབས་འགྲོ་སེམས་བསྐྱེད་ཚད་མེད་བཞི་རྣམས་སྤྱི་འགྲོ་ལྟར་བྱས་པའི་རྗེས་སུ་སེམས་ཅན་ཐམས་ཅད་ཀྱི་དོན་
དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བླ་མ་ལྷའི་རྣལ་འབྱོར་བསྒོམ་པར་བྱའོ་སྙམ་དུ་བསམས་ལ། རང་གི་སྤྱི་བོའི་གཙུག་ཏུ་སྣ་ཚོགས་པདྨ་དང་ཉི་མའི་སྟེང་དུ། གསང་བའི་ལྷ་ཚོགས་ཐམས་ཅད་འདུས་པའི་ངོ་བོ། །བཅོམ་ལྡན་འདས་
བླ་མ་མི་བསྐྱོད་རྡོ་རྗེ་འཆང་ཆེན་པོ་སྐུ་མདོག་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རྡོ་རྗེ་དང་དྲིལ་བུ་ཐུགས་ཀར་བསྣོལ་ཏེ་འཛིན་པ། གཡས་འོག་མ་གཉིས་ཀྱིས་རིམ་པ་བཞིན་དུ་འཁོར་ལོ་དང་པདྨ། གཡོན་
འོག་མ་གཉིས་ཀྱིས་རིམ་པ་བཞིན་དུ་རིན་པོ་ཆེ་དང་རལ་གྲི་འཛིན་པ། དབུ་སྐྲ་རལ་པའི་ཐོར་ཚུགས་ཅན། ལྷ་རྫས་ཀྱི་དར་གྱི་སྟོད་གཡོགས་དང་སྨད་གཡོགས་བྱས་པ། དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ་
ངོ་ཤལ་རྣམས་རིན་པོ་ཆེ་སྣ་ཚོགས་ལས་བྱས་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ། དེའི་པང་ན་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་སྔོན་མོ། །དབུ་སྐྲ་རལ་པ་ཕྱེད་བཅིངས་སུ་བྱས་པ། གཉིས་ཀའང་མཚན་དཔེས་བརྒྱན་པའི་འོད་ཀྱི་

[140A]༄༅། །རང་བཞིན་ཅན་གྱི་སྐུར་གྱུར་པའི་གཉིས་ཀའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། དེའི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་བཞིན་གྱི་གནས་ནས་
བླ་མ་གསང་བ་འདུས་པའི་ལྷ་ཚོགས་རྒྱུད་པའི་བླ་མ་དང་བཅས་པ་སྤྱན་དྲངས། སྤྱི་བོའི་བླ་མ་ལྷ་ལ་ཐིམ་པས་དབྱེར་མེད་གཅིག་ཏུ་འདྲེས་པར་བསམ་མོ། །སླར་ཡང་བླ་མའི་གནས་གསུམ་གྱི་ཡི་གེ་གསུམ་དང། སྐུའི་ཆ་ཐམས་ཅད་
ལས་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུའི་སངས་རྒྱས་བྱང་སེམས་ལ་སོགས་པ་ཐམས་ཅད་སྤྱན་དྲངས་ནས། སྤྱི་བོའི་བླ་མ་ལ་ཐིམ་པས་དབྱེར་མེད་དུ་གྱུར་པར་བསམས་ལ། གང་གི་དྲིན་གྱིས་བདེ་ཆེན་ཉིད།།
སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །སངས་རྒྱས་ཐམས་ཅད་འདུས་པའི་སྐུ། །ཞེས་པ་དང། སངས་རྒྱས་གཙོ་ལ་ཕྱག་འཚལ་ལོ། །ཞེས་སོགས་བརྗོད། དེ་ནས་
མཎྜལ་རྒྱས་བསྡུས་གང་རུང་དབུལ། དེ་ནས་ཆུ་གཉིས་ཉེར་སྤྱོད་འདོད་ཡོན་ལྔ། གཞན་ཡང་ཕྱི་ནང་གི་མཆོད་པ་རྣམས་དབུལ་ལོ། །དེ་ནས། དངོས་བཤམས་ཡིད་ཀྱིས་སྤྲུལ་པའི་མཆོད་པ་མ་ལུས་འབུལ། །ཐོག་མེད་དུས་ནས་
བསགས་པའི་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་སུ་ཡི་རང་ངོ། །འཁོར་བ་མ་སྟོངས་བར་དུ་ལེགས་བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་དུ་གསོལ། །བདག་གཞན་དགེ་རྣམས་བྱང་ཆུབ་

[140B] །དེ་ནས་སྤྱི་བོན་བཞུགས་པའི་བླ་མ་ལྷ་དེ་ཉིད་དཀོན་མཆོག་གསུམ་པོ་ཐམས་ཅད་འདུས་པའི་ངོ་བོ་ཡིན་སྙམ་དུ་བསམས་ལ། བླ་མ་སངས་རྒྱས་རིན་པོ་ཆེ་ལ་གསོལ་བ་འདེབས། ཆོས་རྗེ་སངས་རྒྱས་རིན་པོ་ཆེ་ལ་གསོལ་
བླ་མ་ལོངས་སྤྱོད་རྫོགས་པའི་སྐུ་ལ་  ྾  བླ་མ་མཆོག་གི་སྤྲུལ་པའི་སྐུ་ལ་  ྾  བླ་མ་དཀོན་མཆོག་གསུམ་འདུས་ཀྱི་ངོ་བོ་མི་བསྐྱོད་རྡོ་རྗེ་འཆང་ལ་གསོལ་བ་འདེབས། ཞེས་པའི་གསོལ་འདེབས་མང་དུ་བྱའོ། །དམིགས་པ་ནི་གསོལ་འདེབས་
བྱེད་བཞིན་པའི་ངང་ནས། བླ་མ་ཡབ་ཡུམ་གྱི་སྐུའི་ཆ་ཐམས་ཅད་ལས་བདུད་རྩི་འོད་ཟེར་དང་བཅས་པ་བྱུང་བ། རང་གི་སྤྱི་བོ་ལ་སོགས་པ་ལུས་ཀྱི་ཆ་ཐམས་ཅད་ལ་ཐིམ་པས། ཐོག་མ་མེད་པ་ནས་བསགས་པའི་སྡིག་སྒྲིབ་དང། ནད་གདོན་
རྣམས་སྦྱངས། ལུས་ཀྱི་ནང་ཐམས་ཅད་བདུད་རྩི་འོད་ཟེར་གྱིས་གང། བླ་མའི་བྱིན་རླབས་ཞུགས་ནས་ཐུན་མོང་དང་ཐུན་མོང་མ་ཡིན་པའི་བསླབ་པ་གསུམ་ལ་སོགས་པའི་ལུང་རྟོགས་ཀྱི་ཡོན་ཏན་རྣམས་འཕེལ་ཞིང་རྒྱས་པར་
བསམ་མོ། །དེ་ནས་གསོལ་འདེབས་མང་དུ་བྱས་པའི་རྗེས་སུ། བདག་གི་ལུས་ངག་ཡིད་གསུམ་སྐུ་གསུམ་དུ་ད་ལྟ་ཉིད་དུ་བྱིན་གྱིས་བརླབ་ཏུ་གསོལ། ཞེས་བརྗོད་པས་བླ་མའི་གནས་གསུམ་གྱི་ཨོཾ་ཨཱ་ཧཱུཾ་གསུམ་དང། སྐུའི་
ཆ་ཐམས་ཅད་ལས་བདུད་རྩི་འོད་ཟེར་དང་བཅས་པ་བྱུང་བ། རང་གི་སྤྱི་བོ་མགྲིན་པ་སྙིང་ཁ་གསུམ་དང། ལུས་ཀྱི་ནང་ཐམས་ཅད་བདུད་རྩི་འོད་ཟེར་དང་བཅས་པས་གང། ལུས་ངག་ཡིད་གསུམ་གྱི་སྡིག་སྒྲིབ་ཐམས་ཅད་དག་བུམ་དབང་

[141A]༄༅། །གསང་དབང་ཤེས་རབ་ཡཻས་ཀྱི་དབང་ཚིག་དབང་དབང་བཞི་པ་རྣམས་ཐོབ། བླ་མའི་སྐུ་གསུང་ཐུགས་ལ་སོགས་པའི་བྱིན་རླབས་ཐམས་ཅད་ཞུགས་ནས། སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མེད་པའི་གོ་འཕང་
རང་ཉིད་ཀྱིས་ཐོབ་བྱུང་སྙམ་དུ་བསམ། དེ་ནས་རང་དང་སྤྱི་བོའི་བླ་མ་ལས་འོད་ཟེར་ཕྱོགས་བཅུར་འཕྲོས་པས། སེམས་ཅན་ཐམས་ཅད་ཀྱི་ལུས་ལ་ཞུགས་པས། སེམས་ཅན་ཐམས་ཅད་ཀྱི་སྡིག་སྒྲིབ་ས་བོན་དང་
བཅས་པ་ཐམས་ཅད་སྦྱངས་ནས། སེམས་ཅན་ཐམས་ཅད་ཀྱང་རྡོ་རྗེ་འཆང་དུ་གྱུར་པར་བསམ་མོ། །དེ་ནས་སེམས་ཅན་ཐམས་ཅད་རྡོ་རྗེ་འཆང་དུ་གྱུར་པ་དེ་རྣམས་འོད་ཟེར་གྱི་རྣམ་པར་རང་ལ་ཐིམ་པར་བསམ་
དེ་ནས་རང་བླ་མ་ལྷ་ཞལ་གསུམ་ཕྱག་དྲུག་པར་གྱུར་པའི་ཐུགས་ཀར་ཉི་མའི་སྟེང་དུ་ཧཱུཾ་གི་མཐར་ཨོཾ་ཨཱ་བཛྲ་དཧྲྀ་ཀ་ཧཱུཾ་ཧཱུཾ་ཞེས་པའི་སྔགས་ཀྱིས་བསྐོར་བར་བསམས་ནས་སྔགས་མང་དུ་བ་ཟླ་བར་བྱའོ། །སྔགས་ཧཱུཾ་དང་བཅས་
པ་ལས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ལ་སོགས་པ་ཐམས་ཅད་སྤྱན་དྲངས་ནས། རང་ཉིད་ལ་ཐིམ་པར་བསམ། དེ་ནས། དགེ་བ་འདི་ཡིས་མྱུར་དུ་བདག་
སངས་རྒྱས་ཀུན་གྱི་ཀུན་བདག་ཉིད། །རྡོ་རྗེ་འཆང་ཆེན་ཐོབ་གྱུར་ནས། །འགྲོ་བས་ཀྱང་ནི་དེ་ཐོབ་ཤོག་ཅེས་བརྗོད་དོ། །འདི་རྗེ་མར་བའི་མན་ངག་ཤིན་ཏུ་ཟབ་པ་རྗེ་བཙུན་ཙོང་ཁ་པ་ཆེན་པོའི་གདན་

[141B] འདི་ནི་བཅོམ་ལྡན་འདས་གསང་བ་འདུས་པ་ལ་བརྟེན་པའི་བླ་མ་ལྷའི་རྣལ་འབྱོར་བསྡུས་པ་འཁྱེར་བདེ་བ་ཅིག་ཡིན་ནོ། །འདི་ནི་གླང་
ཕུ་ནས་ནང་སོ་བ་བསོད་ནམས་ལྷུན་པོ་བས་གསོལ་བ་ནན་གྱིས་བཏབ་པའི་ཚེ་ལེགས་པར་གནང་བའོ།།    ༈    །།བླ་མ་རྡོ་རྗེ་འཇིགས་བྱེད་ཡབ་ཡུམ་གྱི་རྣལ་འབྱོར་གྱི་སྙིང་པོ་དངོས་
གྲུབ་ཀུན་འབྱུང་བཞུགས་སོ།། །།བླ་མ་འཇིགས་བྱེད་ཆེན་པོ་དེ་ཉིད་ནི། །སྐད་ཅིག་དྲན་པས་བདུད་དཔུང་མ་ལུས་པ། །ཐལ་བར་རློག་བྱེད་འཇིགས་པའི་གཟུགས་ཅན་ལ། །གུས་
པ་ཆེན་པོས་རྟག་ཏུ་ཕྱག་འཚལ་ལོ། །རང་ཡི་དམ་དུ་གསལ་བའི་མདུན་གྱི་ནམ་མཁར་སྣ་ཚོགས་པདྨ་དང་ཉི་མའི་སྟེང་དུ། སྐད་ཅིག་གིས་བླ་མ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི་
ཞབས་བཅུ་དྲུག་པ། དེའི་པང་ན་ཡུམ་རྡོ་རྗེ་རོ་ལངས་མ་སྔོན་མོ། ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་འཁྱུད་པ། སྐུ་ལས་སྐྱེས་པའི་ཡེ་ཤེས་ཀྱི་མེ་དཔུང་འབར་བའི་དབུས་ན་བཞུགས་པར་གྱུར་པའི་སྤྱི་བོར་ཨོཾ་དཀར་པོ། མགྲིན་

[142A]༄༅། །པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། དེའི་ཐུགས་ཀའི་ཧཱུཾ་གི་འོད་ཟེར་གྱིས། བླ་མ་རྡོ་རྗེ་འཇིགས་བྱེད་སྤྱན་དྲངས་དེ་ལ་བསྟིམ། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས། ཕྱོགས་བཅུའི་བླ་མ་
ཡིད་མ་སངས་རྒྱས་བྱང་སེམས་དཔའ་བོ་དཔའ་མོ་ཆོས་སྐྱོང་སྲུང་མའི་ཚོགས་འཕགས་པ་དང་འཕགས་མ་ཐམས་ཅད་སྤྱན་དྲངས་ནས་བླ་མ་རྡོ་རྗེ་འཇིགས་བྱེད་ལ་བསྟིམ། ངག་ཏུ། ཐུགས་རྗེའི་བདག་ཉིད་རྩ་རྒྱུད་བླ་མ་དང། །ཡི་དམ་ལྷ་ཚོགས་སྐྱབས་
གནས་དཀོན་མཆོག་གསུམ། །དཔའ་པོ་དཔའ་མོ་ཆོས་སྐྱོད་སྲུང་མའི་ཚོགས། །སྤྱན་འདྲེན་མཆོད་པའི་གནས་འདིར་གཤེགས་སུ་གསོལ། །ཛཿ་ཧཱུཾ་བཾ་ཧོཿ་ཞེས་བརྗོད་ནས་བསྟིམ་པས། དེ་ཉིད་བླ་མ་ཡི་དམ་སྐྱབས་གསུམ་ཀུན་འདུས་ཀྱི་ངོ་བོ་
ཡིན་སྙམ་དུ་བསམས་ནས། ཡན་ལག་བདུན་པ་དང། ཁྱད་པར་མཎྜལ་ལ་སོགས་པའི་ཕྱི་ནང་གསང་གསུམ་གྱི་མཆོད་པ་ཕུལ་ནས། ངག་ཏུ། གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་
དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །ཞེས་མང་དུ་བརྗོད་པར་བྱའོ། །དམིགས་པ་ནི། བླ་མའི་སྐུའི་ཆ་ཐམས་ཅད་ལས་བདུད་རྩི་འོད་ཟེར་དང་བཅས་པ་དཔག་ཏུ་མེད་པ་བྱུང་བས། རང་གི་ལུས་ལ་ཐིམ་པས་ཚེ་འཁོར་བ་ཐོག་མ་མེད་པ་
ནས་བསགས་པའི་སྡིག་སྒྲིབ་ས་བོན་དང་བཅས་པ་ཐམས་ཅད་བྱང་ཞིང་དག་ནས། ལུས་དྭངས་གསལ་འོད་ཀྱི་རང་བཞིན་ཅན་གྱི་ཡི་དམ་གྱི་སྐུར་གྱུར་པར་བསམ། སླར་ཡང་སྐུའི་ཆ་ཤས་ཐམས་ཅད་ལས་བདུད་རྩི་འོད་ཟེར་དང་བཅས་པ་དཔག་ཏུ་མེད་

[142B] རང་གི་ལུས་ལ་ཐིམ་པས་ལུས་ཀྱི་ནང་ཐམས་ཅད་དེ་ཉིད་ཀྱིས་ཁེངས། བུམ་དབང་སོགས་དབང་བཞི་ཐོབ། ལུས་ངག་ཡིད་གསུམ་གྱི་སྡིག་སྒྲིབ་དག། བླ་མའི་སྐུ་གསུང་ཐུགས་དང་རང་གི་ལུས་ངག་ཡིད་གསུམ་དབྱེར་མེད་དུ་གྱུར་པར་བསམས་ནས་
བླ་མའི་བསྟོད་པ་སོགས་གང་ཤེས་བྱེད། སླར་ཡང་བླ་མ་རང་ཉིད་ལ་ཐིམ་པར་བསམ་པ་འམ། རང་གི་སྤྱི་གཙུག་གམ་མདུན་གྱི་ན་མཁར་བཞུགས་པའི་མོས་པ་བརྟན་པོ་བྱའོ། །གཟུགས་མཆོག་མཆོག་ཏུ་དྲག་པོ་ཆེ། །ཞེས་པའི་དུས་སུ་བླ་མ་རྡོ་རྗེ་འཇིགས་
བྱེད་ཀྱི་སྐུའི་ཆ་ཤས་ཐམས་ཅད་ལས། བདུད་རྩི་འོད་ཟེར་དང་བཅས་པ་དཔག་ཏུ་མེད་པ་བྱུང་བས། རང་གི་ལུས་ལ་ཐིམ་པས། རང་གི་ལུས་ངག་ཡིད་གསུམ་ལ་གནོད་པར་གྱུར་པའི་ནད་གདོན་བགེགས་ལ་སོགས་པའི་མི་མཐུན་པ་ཐམས་ཅད་ཞི་
ཡང་རང་དང་བླ་མའི་སྐུ་ལས་འོད་ཟེར་མེ་སྟག་ལྟ་བུ་ཕྱོགས་བཅུར་འཕྲོས་པས། རང་ཉིད་ཀྱི་དམ་པའི་ཆོས་སྒྲུབ་པ་ལ་བར་དུ་གཅོད་པ་སོགས་མི་མཐུན་པའི་ཕྱོགས་ཐམས་ཅད་འོད་ཟེར་བྱི་བསྲེགས། ཐམས་ཅད་འཇམ་དཔལ་གྱི་སྐུར་སངས་རྒྱས་པར་
བསམ། ཡང་སྐུའི་ཆ་ཤས་ཐམས་ཅད་ལས་བདུད་རྩི་འོད་ཟེར་དང་བཅས་པ་དཔག་ཏུ་མེད་པ་བྱུང་བ། རང་གི་ལུས་ལ་ཐིམ་པས་རང་གི་ལུས་ཐམས་ཅད་བདུད་རྩི་འོད་ཟེར་དང་བཅས་པས་གང། ཚེ་དང་བསོད་ནམས་དཔལ་འབྱོར་ཐམས་ཅད་འཕེལ་
ཞིང་རྒྱས། ངེས་འབྱུང་བྱང་ཆུབ་ཀྱི་སེམས། བདག་མེད་རྟོགས་པའི་ཤེས་རབ། ཁྱད་པར་རིམ་པ་གཉིས་ལ་སོགས་པའི་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས་པར་བསམ་མོ། །བཅོམ་ལྡན་འདས་རྡོ་རྗེ་འཇིགས་བྱེད་ལ་བརྟེན་པའི་

[143A]༄༅། །བླ་མའི་རྣལ་འབྱོར་འདི་ནི། རྗེ་ཉིད་ཀྱི་སློབ་མ་བསྟན་པའི་རྒྱལ་མཚན་པས་གསོལ་བ་ཡུན་རིང་དུ་བཏབ་པ་ལ་བརྟེན་ནས་ལེགས་པར་གདམས་པའོ།། །།བླ་མ་འཇམ་དབྱངས་ཞི་ཁྲོ་གཅིག་ཏུ་སྒྲུབ་པའི་མན་
ངག་ཁྱད་པར་ཅན་གྱི་སྙིང་པོ་དངོས་གྲུབ་ཀུན་འབྱུང་བཞུགས་སོ།། །།བླ་མ་འཇམ་དཔལ་གཤིན་རྗེ་གཤེད་ལ་གུས་པས་ཕྱག་འཚལ་ལོ། །འདིར་འཇམ་དཔལ་གཤིན་རྗེ་གཤེད་ཀྱིས་རྗེ་བཙུན་ཙོང་ཁ་པ་ལ་དངོས་སུ་གནང་བའི་ཞི་ཁྲོ་སྦྲགས་སྒྲུབ་ཀྱི་གདམས་
པ་ཁྱད་པར་ཅན་ནི། སྒྲུབ་ཐབས་མགོ་ནས་བཟུང་བགྲང་ཕྲེང་བྱིན་རླབས་ཡན་ཆད་སོང་བའི་རྗེས་སུ། བཟླས་པ་ལ་འཇུག་རན་པའི་སྐབས་དེར། རང་རྡོ་རྗེ་འཇིགས་བྱེད་དུ་གསལ་བའི་ཐུགས་ཀའི་འཇམ་དཔལ་གྱི་ཐུགས་ཀའི་ཉི་མ་དེ་ཡོངས་སུ་གྱུར་པ་ལས་འཁོར་
ལོ་སེར་བོ་རྩིབས་དྲུག་པར་བསམ། ཏིང་ངེ་འཛིན་སེམས་དཔའི་ཧཱུཾ་ཡིག་དེ་ཡོངས་སུ་གྱུར་པ་ལས། དྷཱི་དམར་སེར་དུ་སོང་བར་བསམ། དེའི་མཐའ་བསྐོར་གྱི་རྩིབས་རེའི་སྟེང་དུ་ཨོཾ་ཨ་ར་པ་ཙ་ན། ཞེས་པ་གཡས་སྐོར་དུ་ཡོང་པར་བསམ་
པའི་དྷཱི་ཡི་གེ་འཁོར་ལོ་འཇམ་དབྱངས་དང་བཅས་པའི་སྐུ་ལས་འོད་ཟེར་སེར་པོ་འཕྲོས་པས། རང་གི་ལུས་ཀྱི་ནང་ཐམས་ཅད་གང། སྡིག་སྒྲིབ་ཐམས་ཅད་དང། མི་ཤེས་པའི་མུན་པ་ཐམས་ཅད་བྱང་ཞིང་དག་ནས། ཤེས་རབ་
ཀྱི་སྣང་བ་ཁྱད་པར་ཅན་སྐྱེས་པར་བསམས་ལ་སྔགས་འདྲེན། ཡང་འཁོར་ལོ་ཡིག་འབྲུ་དང་བཅས་པ་ལས་བདུད་རྩི་སེར་པོ་བྱུང་ནས། འཇམ་དབྱངས་ཀྱི་སྐུའི་ནང་ཐམས་ཅད་གང། སྙིང་ཁའི་འཇམ་དབྱངས་ཀྱི་སྐུའི་ཆ་ཐམས་ཅད་ལས་བདུད་རྩི་དམར་སེར་

[143B] རང་གི་ལུས་ཀྱི་ནང་ཐམས་ཅད་གང་བར་བསམས་ལ་སྔགས་འདྲེན། ཡང་རང་གི་ཐུགས་ཀའི་དཧིཿ་སྔགས་འཁོར་འཇམ་དབྱངས་དང་བཅས་པ་ལས་འོད་ཟེར་དམར་སེར་ཕྱོགས་བཅུར་འཕྲོས་པས། ཕྱོགས་བཅུའི་སངས་རྒྱས་བྱང་སེམས་ལ་
སོགས་པའི་ཚོགས་ཐམས་ཅད་འཇམ་དབྱངས་ཀྱི་རྣམ་པར་སྤྱན་དྲངས་ནས། རང་གི་ལུས་ལ་ཐིམ་པས། རང་གི་ལུས་ཐམས་ཅད་བདུད་རྩི་དམར་སེར་གྱིས་མེར་ཏེ་གང། ཐོག་མ་མེད་པ་ནས་ད་ལྟའི་བར་དུ་ལུས་ངག་ཡིད་གསུམ་གྱིས་བསགས་
པའི་སྡིག་སྒྲིབ་ཐམས་ཅད་དང། ནད་གདོན་ཐམས་ཅད་སྦྱངས་ནས། ལུས་བདུད་རྩི་དམར་སེར་གྱིས་མེར་ཏེ་གང། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། རྗེ་བཙུན་འཇམ་དབྱངས་ཀྱི་སྐུ་གསུང་ཐུགས་ཀྱི་བྱིན་
རླབས་ཐམས་ཅད་ཞུགས། བདག་མེད་རྟོགས་པའི་ཤེས་རབ་ལ་སོགས་པའི་ལུང་རྟོགས་ཀྱི་ཡོན་ཏན་ཐམས་ཅད་སྐྱེས་པར་བསམས་ལ་ཨོཾ་ཨ་ར་པ་ཙ་ན་དྷཱི་ཞེས་པའི་སྔགས་བརྒྱ་སྟོང་ཁྲི་འབུམ་ལ་སོགས་པ་མང་དུ་བཟླ་བར་བྱའོ། །མཐར་འཁོར་
ལོ་སེར་པོ་དེ་ཉིད་ཉི་མའི་དཀྱིལ་འཁོར་དང། དྷཱི་ཏིང་ངེ་འཛིན་སེམས་དཔའ་ཧཱུཾ་ཡིག་དང། ཨ་ར་པ་ཙ་ན། ཡ་མཱནྟ་ཀ་སོགས་ཀྱི་སྔགས་སུ་གྱུར་པར་བསམ་པ་ནི། འཇམ་དབྱངས་ཀྱི་ཐུགས་ཀའི་ཉི་མའི་སྟེང་དུ་ཧཱུཾ་ཡིག་གི་མཐར་ཡ་མཱནྟ་ཀ་དང་
དེའི་མཐར་སྐོར་ལ་ཧྲཱི་ཥྚྲཱི་དང། དེའི་ཕྱི་སྐོར་ལ་ཡ་མ་རཱ་ཛའི་སྔགས་རྣམས་གྱེན་དུ་འགྲེང་ཞིང་གཡས་སྐོར་དུ་བསྐོར་བར་བསམ་མོ། །ཏིང་ངེ་འཛིན་སེམས་དཔའ་སྔགས་འཁོར་ཉི་མ་དང་བཅས་པ་ལས་འོད་ཟེར་ཕྱོགས་བཅུར་འཕྲོས་པས། ཕྱོགས་

[144A]༄༅། །བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་གཤིན་རྗེ་གཤེད་ཀྱི་རྣམ་པར་སྤྱན་དྲངས་ནས། རང་གི་ལུས་ལ་ཐིམ་པས་ཕྱོགས་བཅུའི་སངས་རྒྱས་བྱང་སེམས་རྣམས་དང། ཁྱད་པར་རྡོ་རྗེ་འཇིགས་བྱེད་ཀྱི་
སྐུ་གསུང་ཐུགས་ཀྱི་བྱིན་རླབས་ཐམས་ཅད་ཞུགས་པར་བསམས་ལ་བསྙེན་པ་བྱའོ། །འདི་ཡང་བཀའ་བཅུ་པ་ཤེས་རབ་རྒྱལ་མཚན་སོགས་ཀྱིས་གསོལ་བ་ནན་གྱིས་བཏབ་པའི་ཚེ་ལེགས་པར་གདམས་པའོ།། །།བླ་མ་གཤིན་རྗེ་
གཤེད་ལ་ཕྱག་འཚལ་ལོ། །འབྲས་བུ་གཤིན་རྗེ་གཤེད་ཞལ་དྲུག། ཕྱག་དྲུག། ཞབས་དྲུག་པ། རྩ་ཞལ་བརྩེགས་མ་གཉིས་ནག། གཡས་ཞལ་བརྩེགས་མ་གཉིས་དཀར། གཡོན་ཞལ་བརྩེགས་མ་གཉིས་དམར། ཕྱག་གཡས་ཀྱི་དང་པོས་རྡོ་རྗེ་ཐོབ་
གཉིས་པས་རལ་གྲི། གཡོན་དང་པོས་སྡིགས་མཛུབ་རྡོ་རྗེ་ཞགས་པ། གཉིས་པས་བཏུན་ཤིང། འོག་མ་གཉིས་ཀྱིས་རྡོ་རྗེ་དྲིལ་བུ་འཛིན་པས་ཡུམ་ལ་འཁྱུད་པ། ཡུམ་རྡོ་རྗེ་པཻ་ཏ་ལི་མཐིང་ནག། ཞལ་གཅིག་ཕྱག་གཉིས་གྲི་གུག་དང་ཐོང་ཁྲག་འཛིན་
པ༑ ༑ཞབས་གཉིས་སྐྱིལ་ཀྲུང། གཉིས་བརྐྱང་བསྐུམ། གཉིས་གར་བྱེད་པ། སྟག་གི་པགས་པས་སྨད་གཡོགས་དང། སེང་གེའི་པགས་པས་སྟོད་གཡོགས། ཕྱག་རྒྱ་དྲུག་གིས་བརྒྱན་པ། ལྷ་ཉི་ཤུ་ཡིན།། །།
རྒྱལ་བ་ཤཱཀྱ་ཐུབ་པ་སྒྲུབ་པའི་རྣལ་འབྱོར་གྱི་སྙིང་པོ་དངོས་གྲུབ་ཀུན་འབྱུང་བཞུགས་སོ།། །།བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །སྐྱབས་འགྲོ་སེམས་བསྐྱེད་ཚད་མེད་བཞི་རྣམས་སྤྱི་འགྲོ་ལྟར་བྱས་པའི་རྗེས་སུ་

[144B] བླ་མ་རྒྱལ་བ་ཤཱཀྱ་ཐུབ་པ་སྐུ་མདོག་སེར་པོ་ཞལ་གཅིག་ཕྱག་གཉིས་པ། ས་གནོན་ཕྱག་གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། གཡས་ས་གནོན་མཛད་པ། སྐུ་ལ་ཆོས་གོས་
གསུམ་གསོལ་བ། དབུ་གཙུག་ཏོར་དང་ལྡན་པ། མཚན་དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན་གྱི་སྐུ། རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་
གྱི་གནས་ནས་བླ་མ་རྒྱལ་བར་ཤཱཀྱ་ཐུབ་པ་ལ། ཕྱོགས་བཅུའི་རྒྱལ་བ་སྲས་བཅས་སོགས་འཕགས་པའི་ཆོགས་ཐམས་ཅད་དང། ཁྱད་པར་རྩ་རྒྱུད་བླ་མའི་ཚོགས་དང་བཅས་པ་ཐམས་ཅད་སྤྱན་དྲངས་ནས། སྤྱི་བོའི་བླ་མ་རྒྱལ་བ་ཤཱཀྱ་
ཐུབ་པ་ལ་ཐིམ་པས་དབྱེར་མེད་དུ་གྱུར་པར་བསམས་ལ། སངས་རྒྱས་ཐམས་ཅད་འདུས་པའི་སྐུ། །གསེར་མདོག་མཚན་དཔེས་རབ་བརྒྱན་པའི། །སྐྱབས་གསུམ་ཀུན་འདུས་བླ་མ་ལ། །གུས་པས་རྟག་ཏུ་ཕྱག་འཚལ་ལོ། །ཡིད་འོང་མཆོད་
པའི་ཆོགས་རྣམས་ལེགས་པར་འབུལ། །སྡིག་པ་བཤགས་ཤིང་དགེ་ལ་རྗེས་ཡི་རང། །ཐེག་ཆེན་ཆོས་ཀྱི་འཁོར་ལོ་བསྐོར་བ་དང། །མྱ་ངན་མི་འདའ་རྒྱུན་དུ་བཞུགས་སུ་གསོལ། །དགེ་རྩ་བླ་མེད་བྱང་ཆུབ་ཆེན་པོར་བསྔོ། །དེ་ནས་
མཚན་མཆོག་ལྡན་པ་དྲི་མེད་ཟླ་བའི་ཞལ། །གསེར་མདོག་འདྲ་བ་ཞེས་སོགས་ནས། མཉམ་མེད་མཁྱེན་བརྩེའི་གཏེར་ལ་གསོལ་བ་འདེབས། །སྟོན་པ་བླ་མེད་སངས་རྒྱས་རིན་པོ་ཆེ། དེ་ནས། སྐྱབས་གསུམ་ཀུན་འདུས་བླ་མ་སངས་

[145A]༄༅། །རྒྱས་ལ། ལུས་ངག་ཡིད་གསུམ་གུས་པས་གསོལ་བ་འདེབས། །གཞན་ཡང་བླ་མ་སྐྱབས་གསུམ་ཀུན་འདུས་ཀྱི་ངོ་བོ་བླ་མ་རྒྱལ་བ་ཤཱཀྱ་ཐུབ་པ་ལ་གསོལ་བ་འདེབས། ཞེས་མང་དུ་བརྗོད་
དམིགས་པ་ནི་སྤྱི་བོའི་བླ་མ་སངས་རྒྱས་ཀྱི་སྐུ་ལས་བདུད་རྩི་འོད་ཟེར་དང་བཅས་པ་བྱུང་བ། རང་གི་ལུས་ལ་ཐིམ་པས་ལུས་ཀྱི་ནང་ཐམས་ཅད་གང། ཐོག་མ་མེད་པ་ནས་ད་ལྟའི་བར་གྱི་སྡིག་སྒྲིབ་ཐམས་ཅད་བྱང་ཞིང་དག་བླ་མ་
སངས་རྒྱས་ཀྱི་བྱིན་རླབས་ཞུགས། རང་གི་ཚེ་དང་བསོད་ནམས་སོགས་དང། ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས་པར་བསམ་མོ། །འདི་རྟག་ཏུ་བསྒོམས་ན་ལེགས་ཚོགས་ཆེ་བ་འབྱུང་ངོ། །འདི་རྗེ་ཉིད་ལ་
དད་མོས་དང་ལྡན་པའི་བཀའ་བཅུ་པ་རྣམ་རྒྱལ་ཆོས་འཕེལ་བར་དགྱེས་པ་བཞིན་དུ་ལེགས་པར་གདམས་པའོ།།    ༈    །།སྐྱབས་འགྲོ་སེམས་བསྐྱེད་ཚད་མེད་བཞི་སྤྱི་འགྲོ་ལྟར་བྱས་པའི་རྗེས་སུ། སྐད་ཅིག་གིས་རང་གི་སྤྱི་བོར་པད་
ཟླའི་སྟེང་དུ། བླ་མ་རྒྱལ་བ་ཤཱཀྱ་ཐུབ་པ་སྐུ་མདོག་སེར་པོ། ཉི་མ་བྱེ་བའི་མདངས་ལྡན། ཞལ་གཅིག་ཕྱག་གཉིས་རྡོ་རྗེ་སྐྱིལ་ཀྲུང་གིས་བཞུགས་པའི། ཕྱག་གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་མ་ཟེད་འཛིན་ཅིང་
གཡས་པས་གནོན་གྱི་ཕྱག་རྒྱ་མཛད་པ། མཚན་དཔེས་བརྒྱན་པའི་རང་བཞིན་ཅན་གྱི་སྐུར་གྱུར་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་དང་སྐུ་ལས་འོད་ཟེར་འཕྲོས་པས། རྒྱལ་བ་ཤཱཀྱ་ཐུབ་པ་ལ་ཕྱོགས་

[145B] དེ་ལ་ཐིམ་པས་དབྱེར་མེད་གཅིག་ཏུ་གྱུར་པར་བསམ། དེ་ཉིད་དཀོན་མཆོག་གསུམ་འདུས་ཀྱི་ངོ་བོར་བསམས་ལ། ཡན་
ལག་བདུན་པ་རྒྱས་བསྡུས་གང་རུང་བྱ། དེ་ནས། སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ཞིང་གསོལ་བ་འདེབས་སོ། །ཞེས་མང་
དུ་བརྗོད་དོ། །དམིགས་པ་ནི་སྤྱི་བོའི་བླ་མ་རྒྱལ་བ་ཤཱཀྱ་ཐུབ་པའི་སྐུ་ལས་བདུད་རྩི་འོད་ཟེར་དང་བཅས་པ་བྱུང་བ་དེ་རང་གི་སྤྱི་བོ་ལ་སོགས་པའི་ལུས་ལ་ཐིམ་པས་ལུས་གང། སྡིག་སྒྲིབ་ནད་གདོན་ཐམས་ཅད་སྦྱངས། ཚེ་དང་བསོད་ནམས་
སོགས་དང་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས་ནས་དངོས་གྲུབ་ཐམས་ཅད་ཐོབ་པར་བསམ་མོ། །འདི་རྗེ་དབོན་ལེགས་ཚོགས་ལྷུན་གྲུབ་ལ་གདམས་པའོ།།    ༈    །།བླ་མ་རྡོ་རྗེ་སེམས་དཔའི་རྣལ་འབྱོར་གྱི་
སྙིང་པོ་དངོས་གྲུབ་ཀུན་འབྱུང་བཞུགས་སོ།། །།བླ་མ་རྡོ་རྗེ་སེམས་དཔའ་ཡབ་ཡུམ་གྱི་སྐུ་གསུང་ཐུགས་ཀྱི་བྱིན་རླབས་རྣམས། སྐལ་ལྡན་བུ་ལ་ལེགས་ཞུགས་ནས། །ཚེ་འདིར་སངས་རྒྱས་ཐོབ་གྱུར་ཅིག་དེ་ཡང་སྐྱབས་འགྲོ་སེམས་
བསྐྱེད་ཚད་མེད་བཞི་སྒོམ་པ་སྔོན་དུ་བཏང་རྗེས་སུ། སེམས་ཅན་ཐམས་ཅད་ཀྱི་དོན་དུ་མྱུར་དུ་ཁ་སྤྱོར་ཡན་ལག་བདུན་ལྡན་གྱི་རྫོགས་པའི་སངས་རྒྱས་ཐོབ་པའི་ཕྱིར་དུ། བླ་མ་རྡོ་རྗེ་སེམས་དཔའ་ཡབ་ཡུམ་གྱི་རྣལ་འབྱོར་ཉམས་སུ་བླང་བར་

[146A]༄༅། །བྱའོ་སྙམ་པ་གསུམ་ལ་སོགས་པ་སྔོན་དུ་བཏང་ནས། རང་གི་སྤྱི་བོར་པད་དཀར་ཟླ་བའི་སྟེང་དུ། ཧཱུཾ་དཀར་པོ་ལས་རྡོ་རྗེ་དཀར་པོ་རྩེ་ལྔ་པ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས་སངས་རྒྱས་ཀུན་འདུས་ཀྱི་
ངོ་བོ་བླ་མ་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་པ། རྡོ་རྗེ་སྐྱིལ་ཀྲུང་གིས་བཞུགས་པའི་ཕྱག་གཉིས་རྡོ་རྗེ་དང་དྲིལ་བུ་འཛིན་པས་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་དཀར་མོ། །རྡོ་རྗེ་དང་དྲིལ་བུ་འཛིན་པ་ལ་འཁྱུད་པའི་ཡབ་
ཡུམ་གཉིས་ཀའང། དབུ་རྒྱན། སྙན་རྒྱུ་ན། མགུལ་བརྒྱན། ཕྱག་གདུབ་ཞབས་གདུབ། རིན་པོ་ཆེ་སྣ་ཚོགས་པས་བརྒྱན་པ། དར་བཟང་པོའི་ན་བཟའ་གསོལ་བ། ཡབ་ཡུམ་གཉིས་ཀ་མཚན་དཔེས་བརྒྱན་པའི་དངས་གསལ་འོད་ཀྱི་རང་
བཞིན་ཅན་གྱི་སྐུར་གྱུར་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། འོག་མིན་ལ་སོགས་པའི་རང་བཞིན་གྱི་གནས་ནས། བླ་མ་རྡོ་རྗེ་སེམས་དཔའ་ཡབ་ཡུམ་
ལ་སངས་རྒྱས་དང་བྱང་ཆུབ་སེམས་དཔའ་ཡབ་ཡུམ་སོགས་ཀྱིས་བསྐོར་བ་སྤྱན་དྲངས། ཛཿ་ཧཱུཾ་བཾ་ཧོཿ་ཞེས་བརྗོད་ནས། སྤྱི་བོ་ན་བཞུགས་པའི་བླ་མ་རྡོ་རྗེ་སེམས་དཔའ་དེ་ལ་ཐིམ་པས་དབྱེར་མེད་དུ་གྱུར་པར་བསམ། སླར་ཡང་
ཧཱུཾ་ལས་འོད་ཟེར་འཕྲོས་པས་དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱིས་དབང་བསྐུར། བདུད་རྩིའི་ཆུ་རྒྱུན་གྱིས་ལུས་གང། ཆུ་ལྷག་མ་སྤྱི་བོར་

[146B] །སླར་ཡང་གནས་གསུམ་གྱི་ཡི་གེ་གསུམ་དང། སྐུའི་ཆ་ཐམས་ཅད་ལས་འོད་ཟེར་འཕྲོས་པས། བླ་མ་ཡི་དམ་སངས་རྒྱས་བྱང་སེམས་སོགས་འཕགས་པའི་ཚོགས་ཐམས་ཅད་སྤྱན་
དྲངས་ནས་ཐིམ་པས། སྐྱབས་གསུམ་ཀུན་འདུས་ཀྱི་ངོ་བོར་བསམས་ལ། ཨརྒྷཾ་སོགས་ཆུ་གཉིས་ཉེར་སྤྱོད་འདོད་ཡོན་ལྔས་མཆོད། རྡོ་རྗེ་སེམས་དཔའི་ཐུགས་ཀར་ཧཱུཾ་དཀར་པོའི་མཐའ་སྐོར་ལ་ཨོཾ་ནས་ཧཱུཾ་ཕཊ་ཅེས་པས་བསྐོར་བར་བསམས་
ལ༑ བླ་མ་རྡོ་རྗེ་སེམས་དཔའ་བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་དང་དཾ་ཚིག་ཉམས་ཆགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས་ཐུགས་ཀའི་སྔགས་ཕྲེང་ཧཱུཾ་དང་བཅས་པ་ལས་འོད་ཟེད་འཕྲོས་པས་
སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། སངས་རྒྱས་ཐམས་ཅད་ལ་མཆོད་པ་ཕུལ། སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་འོད་ཟེར་གྱི་རྣམ་པར་བསྡུས་ནས། གཟི་བརྗིད་དང་མཐུ་སྟོབས་ཕུན་སུམ་
ཚོགས་པར་བསམས་ལ། ཡིག་བརྒྱ་མང་དུ་འདྲེན། དེ་ནས། ཡབ་ཡུམ་གྱི་སྐུའི་ཆ་ཐམས་ཅད་དང། སྦྱོར་མཚམས་ནས་བདུད་རྩིའི་རྒྱུན་བབས། རང་ལ་ཐིམ་པས་རང་གི་ལུས་གང། སྡིག་སྒྲིབ་དང་དམ་ཚིག་ཉམས་ཆགས་ཐམས་
ཅད་བྱང་ཞིང་དག་ཚེ་དང་བསོད་ནམས་སོགས་དང། ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས་པར་བསམ་མོ། །དེ་ནས། བདག་ནི་མི་ཤེས་རྨོངས་པ་ཡིས། །ཞེས་པ་ནས། འགྲོ་བའི་གཙོ་ལ་བདག་སྐྱབས་མཆི།།

[147A]༄༅། །ཞེས་སོགས་བརྗོད་པས། རྡོ་རྗེ་སེམས་དཔའི་ཞལ་ནས་རིགས་ཀྱི་བུ་ཁྱོད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་གོ་ཞེས་གསུངས་ཤིང་དགྱེས་ནས་རྡོ་རྗེ་སེམས་དཔའ་དེ་ལས་
རྡོ་རྗེ་སེམས་དཔའ་མར་མེ་གཅིག་ལས་གཉིས་ཆད་པའི་ཚུལ་དུ་རང་ལ་ཐིམ་པས། རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དང་དབྱེར་མེད་དུ་གྱུར་པ་ནི། རང་ཉིད་པད་ཟླའི་སྟེང་དུ་བླ་མ་རྡོ་རྗེ་སེམས་དཔའ་ཡབ་ཡུམ་སྐུ་མདོག་
དཀར་པོ། ཞལ་གཅིག་ཕྱག་གཉིས་པར་གསལ་བའི་སྐུ་ལས་འོད་ཟེར་འཕྲོས་པས། སེམས་ཅན་ཐམས་ཅད་ལ་ཕོག་པས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ནས། སེམས་ཅན་ཐམས་ཅད་རྡོ་རྗེ་སེམས་དཔའི་གོ་འཕང་ལ་བཀོད་པད་
བསམ་མོ། །བླ་མ་རྡོ་རྗེ་སེམས་དཔའི་སྒོམ་ལུགས་ལེགས་པ་ཅིག་ཡིན་པས་འདི་ལ་ཉམས་ལེན་བྱས་ན་ཚེ་འདི་ལ་དངོས་གྲུབ་ཐོབ་པར་འགྱུར་རོ།།    ༈    །།རང་གི་སྤྱི་བོར་པར་ཟླའི་སྟེང་དུ་སྐད་ཅིག་གིས་བླ་མ་རྡོ་རྗེ་སེམས་དཔའ་ཡབ་
ཡུམ་སྐུ་མདོག་དཀར་པོ་ཞལ་གཅིག་ཕྱག་གཉིས་པ་རྡོ་རྗེ་དང་དྲིལ་བུ་འཛིན་པ་གཅིག་གིས་གཅིག་ལ་འཁྱུད་པའི་དྭངས་གསལ་འོད་ཀྱི་རང་བཞིན་ཅན་གྱི་སྐུར་སྒོམ་པའི་ཐུགས་ཀར་ཟླ་བའི་སྟེང་དུ་ཧཱུཾ་ཡིག་སྔགས་འཕྲེང་དང་བཅས་པ་ལས་འོད་ཟེར་
འཕྲོས་པས། རང་བཞིན་གྱི་གནས་ནས་རྡོ་རྗེ་སེམས་དཔའ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས་ནས་བསྟིམ་པ་ས་སྐུ་དེ་ཉིད་ལས་བདུད་རྩིའི་རྒྱུན་བབས་པས། རང་གི་ལུས་གང། སྡིག་ལྟུང་ཐམས་ཅད་

[147B] ལུང་རྟོགས་ཀྱི་ཡོན་ཏན་ཐམས་ཅད་སྐྱེས་པར་བསམས་ནས། ཡིག་བརྒྱ་བདུན་ནམ་ཉེར་གཅིག་སོགས་བཟླས་ན་ཡང། དངོས་གྲུབ་ཐམས་ཅད་ཐོབ་པར་འགྱུར་རོ། །འདི་རྗེ་ངག་དབང་གྲགས་པ་སྐུ་མཆེད་ལ་གདམས་པའི་བླ་མ་རྡོ་རྗེ་སེམས་
དཔའི་རྣལ་འབྱོར་གྱི་སྙིང་པོ་ཡིན་ནོ།།    ༈    །།འཇམ་དཔལ་དབྱངས་ལ་ཕྱག་འཚལ་ལོ། །ཁོ་བོ་བློ་བཟང་དོན་གྲུབ་ཀྱིས། །རང་ལ་ཕན་པར་བྱ་བའི་ཕྱིར། །རྒྱུད་སྡེའི་དགོངས་པ་མཐར་ཐུག་པ། །བླ་མ་དམ་པའི་མན་ངག་བྲི། །མཁའ་
འགྲོའི་ཚོགས་ཀྱིས་བཟོད་པར་མཛོད། །འདིར་རྒྱུད་སྡེ་ནས་ལན་ཅིག་མ་ཡིན་པར་གསུངས་པའི་བླ་མའི་རྣལ་འབྱོར་ནི། མདུན་གྱི་ན་མཁར་རིན་པོ་ཆེའི་ཁྲི་ཚངས་པ་དང་དབང་པོ་དང་ཁྱབ་འཇུག་དང་ལྷ་ཆེན་པོ་ལ་སོགས་པས་བཏེག་པའི་སྟེང་ན། ངོ་བོ་རང་གི་རྩ་བའི་
བླ་མ་ཡིན་པ་ལ་རིགས་དྲུག་པ་རྡོ་རྗེ་འཆང་ཆེན་པོ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་འམ། ཞལ་གསུམ་ཕྱག་དྲུག་པ་གང་རུང་བསྐྱེད། སྤྱན་དང་ཕྱག་ཞབས་ཐམས་ཅད་ས་སྙིང་སོགས་བྱང་སེམས་སུ་བལྟ། བ་སྡུའི་བུ་ག་ཐམས་ཅད་དགྲ་བཅོམ་པའི་
རང་བཞིན་དུ་བལྟ། དབུ་རྒྱན་དབུ་སྐྲ་སོགས་རིགས་ལྔ་སོགས་སངས་རྒྱས་ཀྱི་རང་བཞིན་དུ་བལྟ། སྐུའི་འོད་ཟེར་གསང་བ་གནོད་སྦྱིན་ལ་སོགས་པ་བལྟ་བ་ལ་ཕྱི་ནང་གསང་བའི་མཆོད་པ་བསམ་གྱིས་མི་ཁྱབ་པ་འབུལ། གསོལ་བ་བཏབ། དབང་ལེན་
སྨོན་ལམ་བཏབ། རྒྱས་པར་བྱེད་འདོད་ན་བླ་མའི་ཞལ་ལས་ཤེས་པར་བྱའོ། །རྗེ་བཙུན་ཙོང་ཁ་པ་ཆེན་པོའི་མན་ངག་སྙན་ནས་སྙན་དུ་བརྒྱུད་པའི་ཞལ་གདམས་རྗེ་བཙུན་གྲགས་པ་དོན་གྲུབ་དང། རྒྱ་ཆེན་ཆོས་ཀྱི་སྤྱན་ལྡན་བཀའ་བཅུ་འཛིན་པ་སྐྱབས་

[148A]༄༅། །མཆོག་དཔལ་བཟང་པོའི་དྲིན་ལས་ཐོབ་པའོ། །ཟབ་པའི་གནད་ཁྱད་པར་ཅན་བཞི་ཡོད་པ་དེ་ཞལ་ལས་ཤེས་པར་བྱའོ། །འདི་རྗེ་བླ་མ་ཉིད་ཀྱིས་ཕྱག་བྲིས་སུ་མཛད་པའོ།།    ༈    །།རྗེ་བཙུན་འཇམ་
དབྱངས་ལ་བརྟེན་པའི་བླ་མ་ལྷའི་སྙིང་པོ་དངོས་གྲུབ་ཀུན་འབྱུང་བཞུགས་སོ། །།བླ་མ་འཇམ་པའི་དབྱངས་ལ་ཕྱག་འཚལ་ལོ། །སྐྱབས་འགྲོ་སེམས་བསྐྱེད་སྤྱི་འགྲོ་ལྟར་བྱས་པའི་རྗེས་སུ། སེམས་ཅན་ཐམས་ཅད་ཀྱི་དོན་དུ་སངས་
རྒྱས་ཀྱིས་གོ་འཕང་མྱུར་དུ་ཐོབ་པར་བྱ་བའི་ཕྱིར་དུ་བླ་མ་རྗེ་བཙུན་འཇམ་པའི་དབྱངས་ཀྱི་རྣལ་འབྱོར་ཉམས་སུ་བླང་བར་བྱའོ་སྙམ་དུ་བསམས་ལ། རང་ཐ་མལ་དུ་གནས་པའི་སྤྱི་བོར་པདྨ་དཀར་པོ་ཟླ་བའི་གདན་དང་བཅས་པའི་སྟེང་དུ། སྐད་
ཅིག་གིས་བླ་མ་འཇམ་པའི་དབྱངས་སྐུ་མདོག་དཀར་པོ་ཞལ་གཅིག་ཕྱག་གཉིས་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པའི་ཕྱག་གཡས་མཆོག་སྦྱིན་དང། གཡོན་ཆོས་སྟོན་གྱི་ཕྱག་རྒྱ་ཅན་གྱི་མཐེབ་མཛུབ་གཉིས་ཀྱིས་མེ་ཏོག་པདྨའི་རྩ་བ་
འཛིན་ཅིང་རྩེ་མོ་དཔུང་མགོར་ཁ་བྱོས་པའི་སྟེང་གི་གཡས་སུ་ཤེས་རབ་ཀྱི་རལ་གྲི་དང། གཡོན་དུ་བརྒྱད་སྟོང་པའི་གླེགས་བཾ་ཡོད་པ། སྐུ་མདོག་ཤིན་ཏུ་དཀར་ཞིང་འོད་ཟེར་སྣ་ཚོགས་འཕྲོ་བ་དང། ཞལ་འཛུམ་ཞིང་ཤིན་ཏུ་མཛེས་པ། དབུ་
སྐྲའི་ཐོར་ཚུགས་ཅན། དར་བཟང་པོའི་ན་བཟའ་གསོལ་བ། དབུ་རྒྱན། སྙན་རྒྱན། མགུལ་རྒྱན་སོགས་རིན་པོ་ཆེ་སྣ་ཚོགས་ལས་བྱས་པ། མཚན་དཔེས་བརྒྱན་པའི་དྭངས་གསལ་འོད་ཀྱི་དང་བཞིན་ཅན་གྱི་སྐུར་གྱུར་པའི་སྤྱི་བོར་ཨོཾ་དཀར་པོ་

[148B] ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་དང་སྐུའི་ཆ་ཐམས་ཅད་ལས་འོད་ཟེར་འཕྲོས་པས། རང་བཞིན་གྱི་གནས་ནས་དྲིན་ཅན་རྩ་བའི་བླ་མ་འཇམ་པའི་དབྱངས་ལ་རྩ་རྒྱུད་ཀྱི་བླ་མ་རྣམས་ཀྱིས་བསྐོར་བ་སྤྱན་དྲངས་
ནས་དེ་ཉིད་ལ་ཐིམ་པར་བསམ། སླར་ཡང་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུའི་སངས་རྒྱས་བྱང་སེམས་ལ་སོགས་པའི་འཕགས་པ་དང་འཕགས་མའི་ཚོགས་ཐམས་ཅད་སྤྱན་དྲངས་ཏེ། ཐིམ་པས་དེ་རྣམས་དང་ངོ་བོ་
དབྱེར་མེད་དུ་གྱུར་པར་བསམ་མོ། །དེ་ནས། སངས་རྒྱས་ཐམས་ཅད་འདུས་པའི་སྐུ། །ཞེས་པ་ནས། བླ་མ་ཉིད་ལ་ཕྱག་འཚལ་ལོ། །ཞེས་པ་དང། དེ་ནས་མཎྜལ་རྒྱས་བསྡུས་གང་རུང་ལ་སོགས་པའི་ཡན་ལག་ལྷག་མ་རྣམས་བྱའོ། །དེ་ནས་
སྤྱི་བོ་ན་བཞུགས་པའི་བླ་མ་དེ་ཉིད་སྐྱབས་གསུམ་ཀུན་འདུས་ཀྱི་དོ་བོར་བསམས་ལ། གཞོན་ནུའི་སྐུ་ལུས་འཆང་བ་པོ། །ཤེས་རབ་སྒྲོན་མེ་རབ་ཏུ་མཛེས། །འཇིག་རྟེན་གསུམ་གྱི་མུན་སེལ་བའི། །བླ་མ་རྗེ་བཙུན་འཇམ་དབྱངས་ལ། །གུས་
པས་ཕྱག་འཚལ་གསོལ་བ་འདེབས། །ཞེས་བརྒྱ་སྟོང་ཁྲི་འབུམ་སོགས་མང་དུ་བརྗོད་དོ། །དམིགས་པ་ནི་བླ་མའི་སྐུའི་ཆ་ཐམས་ཅད་དང། ཁྱད་པར་གནས་གསུམ་གྱི་ཡི་གེ་གསུམ་ལས་བདུད་རྩི་འོད་ཟེར་དང་བཅས་པ་བྱུང་བ། རང་གི་སྤྱི་བོ་ལ་
སོགས་པ་ལུས་ཀྱི་ཆ་ཐམས་ཅད་ལ་ཐིམ་པས། ལུས་ཐམས་ཅད་བདུད་རྩི་འོད་ཟེར་དང་བཅས་པས་གང། ཐོག་མ་མེད་པ་ནས་བསགས་པར་གྱུར་པའི་སྡིག་སྒྲིབ་ནད་གདོན་ཐམས་ཅད་དང། ཁྱད་པར་མི་ཤེས་པའི་གནས་ཐམས་ཅད་སྦྱངས་

[149A]༄༅། །ཚེ་དང་བསོད་ནམས་སོགས་དང་བདག་མེད་རྟོགས་པའི་ཤེས་རབ་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས་པར་བསམ་མོ། །དེ་ནས་གུས་པ་ཆེན་པོས་བླ་མ་སྐྱབས་གསུམ་ཀུན་འདུས་ཀྱི་ངོ་བོ་བླ་མ་རྗེ་བཙུན་
འཇམ་དབྱངས་ལ་གསོལ་བ་འདེབས་སོ། །བདག་གི་ལུས་ངག་ཡིད་གསུམ་བླ་མའི་སྐུ་གསུམ་དུ་ད་ལྟ་ཉིད་དུ་བྱིན་གྱིས་བརླབ་ཏུ་གསོལ། ཞེས་བརྗོད་པས་བླ་མ་རང་ཉིད་ལ་ཐིམ་པས། རང་ཉིད་བླ་མ་རྗེ་བཙུན་འཇམ་པའི་དབྱངས་སུ་སྐད་ཅིག་
གིས་གྱུར་པ་ནི། འོ་མའི་རྒྱ་མཚོའི་དབུས་སུ་པདྨའི་སྡོང་པོའི་དཀྱིལ་དུ། པད་དཀར་ཟླ་བའི་སྟེང་དུ། ཞེས་པ་ནས་སྐུ་ཡོངས་རྫོགས་སྐྱེད་པའི་བར་སྒྲུབ་ཐབས་ལྟར་བསྒོམས་པའི་རང་གི་སྙིང་སྒོང་ལྟ་བུའི་འོད་ཀྱི་རང་བཞིན་ཅན་གྱི་ནང་དུ། འཁོར་
ལོ་དཀར་པོ་རྩིབས་དྲུག་པ་ལྟེ་བར་ཨཱ་དཀར་པོ་འོད་ཀྱི་རང་བཞིན་ཅན་ཅིག་བསམ། རྩིབས་དྲུག་གི་རྩིབས་རེ་ལ་ཨོཾ་ཝཱ་ཀྱེ་དཾ་ན་མཿ་ཞེས་པ་ཡང་དཀར་པོ་འོད་ཀྱི་རང་བཞིན་ཅན་དུ་བསམ། དེ་ནས། རང་བླ་མ་འཇམ་དབྱངས་ཀྱི་ང་རྒྱལ་དང་
གསལ་སྣང་ལ་གནས་པའི་ངང་ནས་སྔགས་བཟླ་བར་བྱའོ། །སྙིང་གི་ནང་གི་སྔགས་འཁོར་དང། ཁྱད་པར་ཨཱ་ལས་འོད་ཟེར་འཕྲོས་པས། རང་གི་སྙིང་ཁའི་ནང་དང། ལུས་ཀྱི་ནད་ཐམས་ཅད་འོད་ཟེར་གྱིས་གང། སྡིག་སྒྲིབ་ནང་གདོན་
མི་ཤེས་བའི་མུན་པ་ཐམས་ཅད་སྦྱངས། ཨཱ་སྔགས་འཁོར་དང་བཅས་པ་ལས་བདུད་རྩི་དཀར་སེར་བྱུང་བས་སྙིང་གི་ནང་དང་ལུས་ཐམས་ཅད་གད་བས། བླ་མ་འཇམ་པའི་དབྱངས་ཀྱི་བྱིན་རླབས་ཀྱིས། བདག་མེད་རྟོགས་

[149B] སླར་ཡང་སྙིང་ཁའི་སྔགས་འཁོར་ཨཱ་དང་བཅས་པ་དང། རང་ལུས་ལས་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུའི་སངས་རྒྱས་བྱང་
སེམས་ལ་སོགས་པའི་འཕགས་པ་དང་འཕགས་མའི་ཚོགས་ཐམས་ཅད་རང་ཉིད་ལ་ཐིམ་པས་ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱི་བྱིན་རླབས་ཞུགས་པས། རང་གི་ཚེ་དང་བསོད་ནམས་ལ་སོགས་པ་ཐམས་ཅད་
འཕེལ་ཞིང་རྒྱས། ཁྱད་པར་ངེས་འབྱུང་བྱང་ཆུབ་ཀྱི་སེམས་ལྟ་བ་རྣམ་དག་ལ་སོགས་པ་ལུང་རྟོགས་ཀྱི་ཡོན་ཏན་ཁྱད་པར་ཅན་ཐམས་ཅད་འཕེལ་ཞིང་རྒྱས་པར་བསམ་མོ། །འདིའི་སྐབས་སུ་སླར་ཡང་རང་གི་ཐུགས་ཀ་ནས་འོད་ཟེར་ཕྱོགས་
བཅུར་འཕྲོས་པས། ཕྱོགས་བཅུའི་སངས་རྒྱས་བྱང་སེམས་ཐམས་ཅད་བསྒོམས་པ་དང་འདྲ་བའི་བླ་མ་རྗེ་བཙུན་འཇམ་པའི་དབྱངས་ཀྱི་རྣམ་པར་སྤྱན་དྲངས་ནས་རང་ཉིད་ལ་ཐིམ་པས། བླ་མ་འཇམ་པའི་དབྱངས་ཀྱི་བྱིན་རླབས་ལ་བརྟེན་
ནས་རང་ཉིད་བླ་མ་འཇམ་པའི་དབྱངས་ཡིན་ནོ་སྙམ་པའི་ང་རྒྱལ་དང་གསལ་སྣང་ལ་གནས་པར་བྱེད་དགོས་པ་ཡང་ཡོད་དོ། །དེ་ནས་སྐྱེ་བ་དང་ཚེ་རབས་ཐམས་ཅད་དུ་བླ་མ་འཇམ་པའི་དབྱངས་ཀྱིས་རྗེས་སུ་འཛིན་པའི་རྒྱུར་སྨོན་ལམ་འདེབས་
པར་ཡང་བྱེད་དོ། །འདི་ནི་རྗེ་བཙུན་འཇམ་པའི་དབྱངས་དཀར་པོའི་བླ་མའི་རྣལ་འབྱོར་ཤིན་ཏུ་ཟབ་པ་ཡིན་ནོ། །འདི་ཆོས་རྗེ་ངག་དབང་གྲགས་པ་ལ་གདམས་པའོ།།    ༈    །།འཇམ་དབྱངས་དམར་སེར་ལ་བརྟེན་པའི་བླ་མ་ལྷའི་

[150A]༄༅། །རྣལ་འབྱོར་དངོས་གྲུབ་ཀུན་འབྱུང་བཞུགས།། །།སྐྱབས་འགྲོ་སེམས་བསྐྱེད་ཚད་མེད་བཞི་རྣམས་སྔོན་ཏུ་བཏང་ནས། རང་ཐ་མལ་དུ་གནས་པའི་སྤྱི་གཙུག་ཏུ། པདྨ་དང་ཟླ་བའི་སྟེང་དུ་བླ་མ་རྗེ་བཙུན་
འཇམ་པའི་དབྱངས། སྐུ་མདོག་དམར་སེར་ཞལ་གཅིག་ཕྱག་གཉིས་ཀྱི་གཡས་པས་རལ་གྲི་འཕྱར་ཞིང། གཡོན་པས་ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་ཐུགས་ཀར་འཛིན་པ། རལ་པའི་ཐོར་ཅོག་ཅན། དབུ་རྒྱན། སྙན་རྒྱན་
མགུལ་རྒྱན། དོ་ཤལ། ཕྱག་གདུབ་ཞབས་གདུབ་རྣམས་རིན་པོ་ཆེའི་རྒྱན་གྱིས་བརྒྱན་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ་དར་གྱི་ན་བཟའ་གསོལ་བ། མཚན་དཔེས་བརྒྱན་པའི་འོད་ཀྱི་རང་བཞིན་ཅན་གྱི་སྐུར་གྱུར་པའི་སྤྱི་བོར་ཨོཾ་དཀར་
པོ༑ མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས། བླ་མ་འཇམ་པའི་དབྱངས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས་
ནས་སྤྱི་བོའི་བླ་མ་འཇམ་དབྱངས་ལ་ཐིམ་པས། དེ་ཉིད་སངས་རྒྱས་དང་བྱང་ཆུབ་སེམས་དཔའ་འདུས་པའི་རང་བཞིན་དུ་བསམས་ལ། གང་གིས་ཡིད་འཕྲོག་ཞབས་ཀྱི་པདྨ་ཟུང། །འབྲལ་མེད་དང་པས་གཙུག་ན་བརྟེན་བྱེད་པ། །དེ་ཡི་བློ་གྲོས་
ཡར་ངོའི་ཟླ་བཞིན་དུ། །རྒྱས་མཛད་འཇམ་དབྱངས་བླ་མ་དེ་ཉིད་ལ། །སྒོ་གསུམ་གུས་པའི་སྒོ་ནས་ཕྱག་འཚལ་ལོ། །དེ་ནས་མཎྜལ་རྒྱས་བསྡུས་གང་རུང། སྡིག་པ་བཤགས་པ་ལ་སོགས་པའི་ཡན་ལག་ལྷག་མ་རྣམས་དང་བཅས་པའི་

[150B] དེ་ནས། གང་བློ་མ་སོགས་ཀྱི་བསྟོད་པ་གསལ་འདེབས་མང་དུ་བྱེད། ཁྱད་པར་བླ་མ་སྐྱབས་གསུམ་ཀུན་འདུས་ཀྱི་ངོ་བོ་བླ་མ་རྗེ་བཙུན་འཇམ་པའི་དབྱངས་ལ་གསོལ་བ་འདེབས། ཞེས་པའི་གསོལ་འདེབས་
དམིགས་པ་དང་སྒྲགས་ནས་ཡུན་རིང་དུ་བྱེད། དམིགས་པ་ནི་བླ་མ་འཇམ་པའི་དབྱངས་ཀྱི་སྤྱི་བོ་མགྲིན་པ་སྙིང་ཁའི་ཨོཾ་ཨཱ་ཧཱུཾ་གསུམ་དང་སྐུའི་ཆ་ཐམས་ཅད་ལས་བདུད་རྩི་འོད་ཟེར་དང་བཅས་པ་བྱུང་ནས། རང་གི་ལུས་ལ་ཐིམ་པས་ཚེ་འཁོར་བ་ཐོག་
མ་མེད་པ་ནས་བསགས་པའི་སྡིག་སྒྲིབ་ས་བོན་དང་བཅས་པ་དང། ཁྱད་པར་མི་ཤེས་པའི་མུན་པ་ཐམས་ཅད་བྱང་ཞིང་དག་ནས། ལུས་དྭངས་གསལ་དུ་གྱུར་པར་བསམ། སླར་ཡང་བླ་མ་འཇམ་པའི་དབྱངས་ཀྱི་སྐུའི་ཆ་ཤས་ཐམས་ཅད་ལས་
བདུད་རྩི་འོད་ཟེར་དང་བཅས་པ་བྱུང་ནས། རང་གི་ལུས་ལ་ཐིམ་པས། ལུས་འོད་ཟེར་གྱིས་མེར་ཏེ་གང། དེས་འབྱུང་བྱང་ཆུབ་ཀྱི་སེམས་ལྟ་བ་རྣམ་དག་ཁྱད་པར་བདག་མེད་རྟོགས་པའི་ཤེས་རབ་ཁྱད་པར་ཅན་སྐྱེས་པར་བསམ་མོ། །བརྩེ་ལྡན་ཁྱེད་
ཀྱིས་མཁྱེན་རབ་འོད་ཟེར་གྱིས། ཞེས་པ་ནས། བློ་གྲོས་སྤོབས་པའི་སྣང་བ་སྩལ་དུ་གསོལ། །ཞེས་པའི་བར་བརྗོད་པས། བླ་མ་འཇམ་དབྱངས་རང་ལ་ཐིམ་ནས། རང་ཉིད་སྐད་ཅིག་གིས་པད་ཟླའི་སྟེང་དུ་རྗེ་བཙུན་འཇམ་པའི་དབྱངས་སྐུ་མདོག་
དམར་སེར། སྔར་ལྟར་གྱུར་པར་བསམས་པའི་ཐུགས་ཀར་ཟླ་བའི་སྟེང་དུ་དཧའི་དམར་སེར། དེའི་མཐའ་སྐོར་ལ་ཨོཾ་ཨ་ར་པ་ཙ་ན། ཞེས་པས་བསྐོར་བའི་སྔགས་འཕྲེང་དཧའི་དང་བཅས་པ་ལས་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུའི་སངས་

[151A]༄༅། །རྒྱས་དང་བྱང་ཆུབ་སེམས་དཔའི་ཚོགས་ཐམས་ཅད། རྗེ་བཙུན་འཇམ་པའི་དབྱངས་ཀྱི་རྣམ་པར་སྦྱན་དྲངས་ནས་རང་ཉིད་འཇམ་དབྱངས་སུ་གསལ་བ་ལ་ཐིམ་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་དང། ཁྱད་པར་རྗེ་བཙུན་འཇམ་པའི་དབྱངས་ཀྱི་བྱིན་རླབས་ཞུགས་པར་བསམས་ལ། ཨོཾ་ཨ་ར་པ་ཙ་ན་དྷཱི་ཞེས་མང་དུ་བརྗོད་པར་བྱའོ། །འདི་བཀའ་བཅུ་འཛིན་པ་ཚུལ་ཁྲིམས་པ་ལ་དགྱེས་པར་གདམས་པའོ།། །།
བླ་མ་སྤྱན་རས་གཟིགས་ཀྱི་རྣལ་འབྱོར་གྱི་སྙིང་པོ་དངོས་གྲུབ་ཀུན་འབྱུང་བཞུགས་སོ།།    ༈    །།བླ་མ་སྤྱན་རས་གཟིགས་ལ་གུས་པས་ཕྱག་འཚལ་ལོ། །སྐྱབས་འགྲོ་སེམས་བསྐྱེད་ཚད་མེད་བཞི་རྣམས་སྤྱི་འགྲོ་ལྟར་བྱས་པའི་རྗེས་སུ། རང་གི་སྤྱི་བོར་
སྣ་ཚོགས་པདྨ་དང་ཟླ་བའི་སྟེང་དུ། བླ་མ་མགོན་པོ་སྤྱན་རས་གཟིགས་ཞལ་གཅིག་ཕྱག་བཞི་པ། དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མ་ཤེལ་དཀར་གྱི་ཕྲེང་བ་དང། གཡོན་འོག་མ་པདྨ་དཀར་པོ་འཛིན་པ། དབུ་སྐྲ་རལ་
པའི་ཐོར་ཚུགས་ཅན། དང་བཟང་པོའི་ན་བཟའ་གསོལ་བ། དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ། དོ་ཤལ་རྣམས་རིན་པོ་ཆེ་སྣ་ཚོགས་ལས་བྱས་པ། རྡོ་རྗེ་སྐྱིལ་ཀྲུང་གིས་བཞུགས་ཤིང། མཚན་
དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན་གྱི་སྐུར་གྱུར་པའི་སྦྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་དང་སྐུ་ལས་འོད་ཟེར་འཕྲོས་པས། སྤྱན་རས་གཟིགས་ལ་ཕྱོགས་

[151B] སྦྱི་བོའི་བླ་མ་སྤྱན་རས་གཟིགས་ལ་ཐིམ་པས། ངོ་བོར་བྱེར་མེད་དུ་གྱུར་པ་དེ་ཉིད་ལ་གུས་པའི་སྒོ་ནས། སྐྱོན་གྱིས་མ་གོས་སྐུ་མདོག་དཀར། །ནས་ཌ་སྤྱན་རས་གཟིགས་
ལ་གསོལ་བ་འདེབས། །ཞེས་པའི་བར་བརྒྱ་སྟོང་ལ་སོགས་པ་མད་དུ་བརྗོད་དོ། །དམིགས་པ་ནི་སྤྱི་བོའི་བླ་མ་སྤྱན་རས་གཟིགས་ཀྱི་སྐུ་ལས་བདུད་རྩི་འོད་ཟེར་དང་བཅས་པ་བྱུང་བ་རང་ལ་ཐིམ་པས། ཐོག་མ་མེད་པ་ནས་ཀྱི་སྡིག་སྒྲིབ་ཐམས་ཅད་
དང༑ ནད་གདོན་ཐམས་ཅད་སྦྱངས་ནས། ཚེ་དང་བསོད་ནམས་ཐམས་ཅད་འཕེལ། སྤྱན་རས་གཟིགས་ཀྱི་བྱིན་རླབས་ཞུགས་པར་བསམ། སྤྱི་བོའི་བླ་མ་སྤྱན་རས་གཟིགས་རང་ལ་ཐིམ་པས། རང་གི་ལུས་ངག་ཡིད་གསུམ་དང། སྤྱན་རས་
གཟིགས་ཀྱི་སྐུ་གསུང་ཐུགས་དབྱེར་མེད་དུ་གྱུར་པ་ནི། སྐུ་མདོག་དཀར་པོ་ཞལ་གཅིག་ཕྱག་བཞི། རྡོ་རྗེ་སྐྱིལ་ཀྲུང་གིས་བཞུགས་མའི་ཐུགས་ཀར་ཟླ་བའི་སྟེང་དུ་ཧྲཱི་དེའི་མཐར་ཨོཾ་མ་ཎི་པདྨེ་ཧཱུཾ། ཞེས་པས་བསྐོར་བར་བསམས་ལ། མ་ཎི་བརྒྱ་སྟོང་
འབུམ་ཕྲག་སོགས་བརྗོད་དོ། །འཕགས་པ་སྤྱན་རས་གཟིགས་བདག་གི་རྒྱུད་ལ་བྱམས་སྙིང་རྗེ་བྱང་ཆུབ་ཀྱི་སེམས་ལ་སོགས་པ་སྐྱེས་ནས། མྱུར་དུ་འཚང་རྒྱ་བར་བྱིན་གྱིས་བརླབ་ཏུ་གསོལ། མྱུར་དུ་འཚང་རྒྱབ་ཅིག་ཏུ་གྱུར་ཅིག། །།
བླ་མ་ལྷག་པའི་ལྷ་རྗེ་བཙུན་མ་སྒྲོལ་མ་སྒྲུབ་ཅིང་གསོལ་བ་འདེབས་པའི་རིམ་པ་དངོས་གྲུབ་ཀུན་འབྱུད་བཞུགས།།    ༈    །།ཏཱི་ཡིག་ལྗང་ཁུ་ལས་འཁྲུངས་ཤིང། །འོད་དཔག་མེད་པས་དབུ་ལ་བརྒྱན། །དུས་གསུམ་སངས་རྒྱས་འཕྲིན་ལས་མ། །འགྲོ་བའི་

[152A]༄༅། །དོན་ཕྱིར་གཤེགས་སུ་གསོལ། །གློག་དད་འདྲ་བའི་སྤྱན་མངའ་མ། །དཔའ་མོ་ཏ་རེ་ཏུཏྟཱ་རེ། །རྗེ་བཙུན་ཞལ་གྱི་པདྨ་ཡི། །གེ་སར་ལས་བྱུང་ཁྱོད་ལ་འདུད། །སྟོན་དཀའི་ཟླ་བ་རྒྱས་པ་ཡི། །དཀྱིལ་འཁོར་དང་མཚུངས་
ཞལ་མངའ་མ། །མཆོག་སྦྱིན་ཕྱག་རྒྱ་ཨུཏྤལ་།བསྣམས་མ་ཁྱེད་ལ་ཕྱག་འཚལ་ལོ། །འཁོར་བའི་གཟེབ་ལས་ཏུཏྟཱ་རེ། །སཱ་ཏཱ་ཉོན་མོངས་ཞི་བར་མཛད། །ཨོཾ་གྱི་ངོ་བོ་ཉིད་ཀྱིས་ནི། །ཚངས་པའི་སྒོ་འབྱེད་ཁྱེད་ལ་འདུད། །འཇིགས་པ་ཆེན་
པོ་བརྒྱད་ལས་ནི། །འཇིག་རྟེན་ཐམས་ཅད་སྐྱབ་པར་མཛད། །ཀུན་གྱི་མ་རུ་གྱུར་པ་ཡི། །སྒྲོལ་མ་ཡུམ་ལ་ཕྱག་འཚལ་ལོ། །འཇིག་རྟེན་མགོན་པོའི་ཡུམ་གྱུར་སྤྱན་ཡངས་མ། །དུས་གསུམ་སངས་རྒྱས་ཐམས་ཅད་སྐྱེད་པའི་ཡུམ། །གཉིས་མེད་
ཡེ་ཤེས་ངང་ལས་མ་གཡོས་ཀྱང། །ཐུགས་རྗེའི་དབང་གིས་འགྲོ་དོན་སྣ་ཚོགས་མཛད། །བྱམས་པའི་ཡུམ་གྱུར་ཁྱོད་ལ་གུས་པས་འདུད། སྐུ་མདོག་ལྗང་ཁུ་འཕྲིན་ལས་སྣ་ཚོགས་མཛད། །ཡོན་ཏན་རབ་རྒྱས་བཅུ་དྲུག་ལོན་པའི་ཚུལ། །འགྲོ་ལ་རབ་དགྱེས་
ཞལ་ནི་འཛུམ་པ་དང། །ཞི་བའི་སྤྱན་གྱིས་འཇིག་རྟེན་གསུམ་ལ་གཟིགས། །ཐུག་པ་རྗེ་ཆེ་མདའ་ཁྱོད་ལ་ཕྱག་འཚལ་ལོ། །བྱང་སེམས་རང་བཞིན་ཟླ་བ་གདན་དུ་བཏིང། །ཉོན་མོངས་མི་བསྐྱོད་རྡོ་རྗེ་སྐྱིལ་ཀྲུད་བཅས། །སྒྲིབ་པ་ཀུན་སྤངས་པདྨའི་
གདན་ལ་བཞུགས། །ཟད་མེད་བདེ་རྒྱས་ཟླ་བའི་རྒྱབ་ཡོལ་ཅན། །ཟག་མེད་བདེ་བ་ཆེ་ལ་ཕྱག་འཚལ་ལོ། །ན་བཟའ་མཆོག་དང་རིན་ཆེན་དུ་མས་སྤྲས། །ཕྱག་གཡས་མཆོག་སྦྱིན་སྒྲུབ་ལ་དངོས་གྲུབ་སྟེར། །གཡོན་པ་ཨུཏྤལ་སྐྱོན་བྲལ་དག་

[152B] །ཕྱག་གཉིས་ཐབས་དང་ཤེས་རབ་དག་པའི་རྟགས། །མཐའ་བྲལ་ཟུང་འཇུག་སྐུ་ལ་  ྾  ཐུགས་རྗེ་ཆེན་པ་སྒྲོལ་མ་ཡུམ་ལ་  ྾  ཕྱག་སྟོང་མངའ་བ་སྒྲོལ་མ་ཡུམ་ལ་  ྾  སྨན་པའི་རྒྱལ་པོ་སྒྲོལ་མ་ཡུམ་ལ་  ྾  སྨན་འདྲ་ནད་འཇོམས་
སྒྲོལ་མ་ཡུམ་ལ་  ྾  ཐུགས་རྗེ་ཐབས་མཁས་སྒྲོལ་མ་ཡུམ་ལ་  ྾  ས་ལྟར་རྟེན་གྱུར་སྒྲོལ་མ་ཡུམ་ལ་  ྾  ཆུ་ལྟར་བསིལ་གྱུར་སྒྲོལ་མ་ཡུམ་ལ་  ྾  མེ་ལྟར་སྨིན་མཛད་སྒྲོལ་མ་ཡུམ་ལ་  ྾  རླུང་ལྟར་རྒྱས་མཛད་སྒྲོལ་མ་ཡུམ་ལ་  ྾  མཁའ་ལྟར་
ཁྱབ་མཛད་སྒྲོལ་མ་ཡུམ་ལ་ཕྱག་འཚལ་ལོ། །སྐུ་ཡི་སྐྱོན་སྤངས་མཚན་དང་དཔེ་བྱད་སྤྲས། །གསུང་གི་སྐྱོན་སྤངས་ཀ་ལ་པིངྒའི་དབྱངས། །ཐུགས་ཀྱི་སྐྱོན་སྤངས་ཤེས་བྱ་ཐམས་ཅད་གཟིགས། །བཀྲ་ཤིས་དཔལ་འབར་མ་ལ་ཕྱག་འཚལ་ལོ། །
མཁྱེན་བརྩེ་ནུས་པ་ཕུལ་དུ་བྱུང་བ་ཡི། །འཇིག་རྟེན་དབང་པོའི་སྤྱན་ཆབ་ལས་འཁྲུངས་ཤིང། །མཐའ་ཡས་འགྲོ་བ་སྐྱོབ་པར་ཞལ་བཞེས་པའི། །བཅོམ་ལྡན་སྒྲོལ་མ་ཡུམ་ལ་ཕྱག་འཚལ་ལོ། །དེ་ནས། རང་གི་མདུན་གྱི་ནཾ་མཁར་
སྣ་ཚོགས་པད་ཟླའི་གདན་ལ་རྗེ་བཙུན་མ་འཕགས་མ་སྒྲོལ་མ། སྐུ་མདོག་ལྗང་སྔོན་ཞལ་གཅིག་ཕྱག་གཉིས་མ། གཡས་མཆོག་སྦྱིན་དང། གཡོན་ཨུཏྤལ་སྔོན་པོ་འཛིན་པ། གཡས་བརྐྱངས་གཡོན་བསྐུམས་ཀྱིས་བཞུགས་པ་ལ། རྗེ་བཙུན་
སྒྲོལ་མའི་རིགས་ཐམས་ཅད་དང། སངས་རྒྱས་བྱད་སེམས་ཐམས་ཅད་ཀྱིས་བསྐོར་ནས་བཞུགས་པའི་མདུན་ན་རང་ཉིད་འདུག་པ་ལ། དེ་ཐམས་ཅད་ཀྱི་སྐུ་ལས་འོད་ཟེར་བྱུང་བ། རང་ཉིད་ལ་ཐིམ་པས་སྡིག་སྒྲིབ་ནད་གདོན་ཐམས་ཅད་ཞི་བར་བྱས་

[153A]༄༅། །ཚེ་དང་བསོད་ནམས་ཐམས་ཅད་འཕེལ་བར་བསམས་ལ། ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །ཞེས་སོགས་མང་དུ་བརྗོད་པར་བྱའོ།།    ༈    །།རྗེ་བཙུན་མ་སྒྲུབ་པར་འདོག་པས་སྐྱབས་
འགྲོ་སེམས་བསྐྱེད་སེགས་སྔོན་ཏུ་བཏད་ནས། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། དེའི་ཕྱིར་དུ་རྗེ་བཙུན་མ་སྒྲོལ་མའི་རྣལ་འབྱོར་ཉམས་སུ་བླང་བར་བྱའོ་སྙམ་དུ་བསམས་ལ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་
ཤུདྡྷོ་ཉ་ཧཾ། རང་དང་སྣང་བ་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་ལས་སྣ་ཚོགས་པདྨ་དང་ཟླ་བའི་སྟེང་དུ། རང་གི་སེམས་ཉིད་ཏཱཾ་ལས་ཨུཏྤལ་སྔོན་པོ་ཏཱཾ་གྱིས་མཚན་པ། དེ་ཡོངས་སུ་གྱུར་པ་ལས་རང་ཉིད་རྗེ་བཙུན་མ་འཕགས་
མ་སྒྲོལ་མ་སྐུ་མདོག་ལྗང་ཁུ། ཞལ་གཅིག་ཕྱག་གཉིས་མ་གཡས་མཆོག་སྦྱིན་དང། གཡོན་ཨུཏྤ་ལ་སྔོན་པོ་ཐུགས་ཀར་འཛིན་པ། དབུ་སྐྲ་ཕྱེད་བཅིངས་སུ་བྱས་པ། དར་གྱི་ན་བཟའ་གསོལ་བ། དབུ་རྒྱན། སྙན་རྒྱན། སྙན་རྒྱན། མགུལ་རྒྱན་
ཕྱ་ག་གདུབ། ཞབས་གདུབ། དོ་ཤལ་རྣམས་རིན་པོ་ཆེ་སྣ་ཚོགས་ལས་བྱས་པ། འོད་ཀྱི་རང་བཞིན་ཅན་གཡས་བརྐྱངས་གཡོན་པ་སྐུམས་ཀྱིས་བཞུགས་པའི་སྦྱི་བོར་ཨོཾ་དཀར་པོ། མ་ཟིན་པར་ཨཱ་དམར་པོ། ཐུགས་ཀར་ཏཱཾ་ལྗང་ཁུ་ཧཱུཾ་སྔོན་
པོས་མཚན་པ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། པོ་ཏ་ལ་ལ་སོགས་པའི་རང་བཞིན་གྱི་གནས་ནས། རྗེ་བཙུན་མ་འཕགས་མ་སྒྲོལ་མའི་ལྷ་ཚོགས་ལ་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ས་བསྐོར་

[153B] རང་ཉིད་ལ་ཐིམ་པས་གཉིས་སུ་མེད་པར་བསམ། སླར་ཡར་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རིགས་ལྔ་སྤྱན་དྲང་ས། དེ་རྣམས་ཀྱི་ཕྱག་གི་བུམ་པའི་ཆུས་དབང་བསྐུར་བས། ལུ་ས་གང་དྲི་མ་དག་ཆུའི་ལྷག་མ་སྤྱི་བོར་
གནས་པ་ཡོངས་སུ་གྱུར་པ་ལས། འོད་དཔག་མེད་ཀྱིས་དབུ་བརྒྱན་པར་བསམ་མོ། །དེ་ནས་རང་གི་ཐུགས་ཀར་ཟླ་བའི་སྟེང་དུ་ཏཱཾ་ཡིག་གི་མཐར། ཨོཾ་ཏཱ་རེ་ཏུཏྟཱ་རེ་ཏུ་རེ་སཱ་ཧཱ། ཞེས་པའི་སྔགས་ཀྱིས་བསྐོར་བར་བསམས་ལ་མང་དུ་བརྗོད་དོ།།
དམིགས་པ་ནི། རང་དང་ཐུགས་གའི་ཏཾ་ཡིག་དད་བཅས་པ་ལས་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་རྗེ་བཙུན་མ་འཕགས་མ་སྒྲོལ་མའི་རྣམ་པར་སྤྱན་དྲངས་ནས། རང་ཉིད་
ལ་ཐིམ་པས་སྡིག་སྒྲིབ་དང་ནད་གདོན་ཐམས་ཅད་སྦྱངས། ཚེ་དང་བསོད་ནམས་ཐམས་ཅད་འཕེལ་ཞིང་རྒྱས། རྗེ་བཙུན་འཕགས་མ་སྒྲོལ་མ་དང། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་རླབས་ཞུགས་
མ་ཆོག་དང་ཐུན་མོང་གི་དངོས་གྲུབ་ཐཾད་ཐོབ་པར་བསམ་མོ། །དེ་ཡང་རང་གི་སྤྱི་བོར་རྗེ་བཙུན་མ་སྒྲོལ་མའི་ལྷ་ཚོགས་དུས་རྒྱུན་ཆད་མེད་པར་བཞུགས་པར་བསམས་ལ། ཨོཾ་ཏཱ་རེའི་སྔགས་འདོན་པ་དང། སྒྲོལ་མ་ལ་རྩོལ་བ་བསྐྱེད་པའི་
གསོལ་བ་འདེབས་པ་བྱེད་དོ། །འདི་ནི་བསམ་གྲུབ་ལྷ་རྩེ་བ་གཟིམ་དཔོན་རྒྱལ་སྐྱེས་ཀྱིས་གསོལ་བ་བཏབ་པའི་ཚེ་ལེགས་པར་གནང་བའོ།།    ༈    །།ལྷག་པའི་ལྷ་རྗེ་བཙུན་མ་སྒྲོལ་མའི་ཞབས་ལ་གུས་པས་ཕྱག་འཚལ་ལོ་

[154A]༄༅། །རྗེ་བཙུན་མ་སྒྲོལ་དཀར་སྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་སྤྱི་འགྲོ་ལྟར་བྱས་པའི་རྗེས་སུ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་
འཆི་བ་ཐམས་ཅད་འཇོམས་པར་བྱེད་པའི་རྗེ་བཙུན་སྒྲོལ་མའི་རྣལ་འབྱོར་ཉམས་སུ་བླང་བར་བྱའོ། །སྙམ་པ་གསུམ་ལ་སོགས་པ་སྔོན་དུ་བཏང། དེ་ནས་སྭ་བྷཱ་ཝ་ཞེས་སོགས་ཀྱིས་རང་དང་སྣང་བ་ཐམས་ཅད་སྟོང་པར་སྦྱངས། སྟོར་བའི་དང་ལ་ས་
པཾ་ལས་པད་དཀར་ཟླ་བ་དང་བཅས་པའི་སྟེར་དུ། རང་གི་སེམས་ཉིད་ཏཱཾ་ལས་ཨུཏྤལ་སྔོ་སྐྱ་ཏཱཾ་གྱིས་མཚན་པ། དེ་ཡོངས་སུ་གྱུད་བ་ལས་རང་ཉིད་རྗེ་བཙུན་མ་སྒྲོལ་མ་སྐུ་མདོག་དཀར་མོ། ཞལ་གཅིག་ཕྱག་གཉིས་བ་རྡོ་རྗེ་སྐྱིལ་ཀྲུང་གིས་བཞུག་ས་པ་
ཟླ་བའི་རྒྱབ་ཡོལ་ཅན། ཕྱག་གཡས་མཆོག་སྦྱིན་དག་ཕྱག་གཡོན་པས་ཐུགས་ཀར་མཐིབ་སྲིན་གྱིས་པདྨ་དཀར་པོའི་རྩ་བ་འཛིན་པ། ཕྱག་ཞབས་བཞི་ལ་རྣམ་ཐར་སྒོ་བཞིའི་ངོ་བོ་སྤྱན་བཞི་ཡོང་བ། ཞལ་ཟླ་བའི་དཀྱིལ་འཁོར་ལྟར་ཟླུམ་ཞིང་མཛེས་
པ་སྤྱན་གསུམ་དང་ལྡན་པ། དབུ་སྐྲ་ཕྱེད་བཅིངས་སུ་བྱས་པ། དར་བཟང་པོ་སྣ་ཚོགས་ཀྱིས་ན་བཟའ་གསོལ་ཞིང། དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ། དོ་ཤལ་ལ་སོགས་པ་རྣམས་རིན་པོ་ཆ་སྣ་ཚོགས་ལས་བྱས་པ་
ནུ་མ་ཅུང་ཟད་འབུར་བ་མཚན་དཔེས་བརྒྱན་བའི་རང་བཞིན་ཅན་གྱི་སྐུར་གྱུར་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཟླ་བའི་སྟེང་དུ་ཏཱཾ་དཀར་པོ་ཧཱུཾ་སྔོན་པོས་མཚན་པ། དེའི་ཧཱུཾ་དང་སྐུ་ལས་འོད་ཟེར་འཕྲོས། པོ་ཏ་ལལ་

[154B] རྗེ་བཙུན་མ་སྒྲོལ་མ་དཀར་མོ་ལ་སྒྲོལ་མའི་རིགས་ཐམས་ཅད་ཀྱིས་བསྐོར་བ་དང། གཞན་ཡང་ཕྱོགས་བཅུའི་སངས་རྒྱས་བྱང་སེམས་ལ་སོགས་པ་ཐམས་ཅད་སྤྱན་དྲངས། ཛཿ་ཧཱུཾ་བཾ་ཧོཿ་རང་ལ་ཐིམ་པས་
རང་དང་གཉིས་བུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རྣམས་སྤྱན་དྲངས། དེ་རྣམས་ཀྱིས་དབང་བསྐུར་བས་ལུས་གང་དྲི་མ་དག་ཆུའི་ལྷག་མ་སྤྱི་བོར་གནས་པ་ཡོངས་སུ་གྱུར་པ་ལས། ཚེ་དཔག་མེད་
དཀར་ལ་དམར་བའི་མདངས་ཆགས་པ་རྡོ་རྗེ་སྐྱིལ་ཀྲུང་གིས་བཞུགས་ཤིང། འཆི་མེད་བདུད་རྩིས་གང་བའི་བུམ་པ་བསྣམས་པས་དབུ་བརྒྱན་པར་བསམ་མོ། །དེ་ནས་རང་གི་ཐུགས་ཀར་ཟླ་བའི་སྟེང་གི་ཏཾ་གྱི་མཐར། ཨོཾ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུཿ་
པུཥྚིཾ་ཀུ་རུ་སཱ་ཧཱ། ཞེས་པས་བསྐོར་བར་དམིགས་ལ་སྔགས་མང་དུ་འདྲེན་ནོ། །དམིགས་པ་ནི་ཐུགས་ཀའི་ཏཾ་ཡིག་དང་བྕ་པ་ལས་འོད་ཟེར་ཕྱོགས་བཅུར་འཕྲོས་པ། ཕྱོགས་བཅུའི་སངས་རྒྱས་བྱང་སེམས་ཐམས་ཅད་རྗེ་བཙུན་མ་སྦྲོལ་དཀར་གྱི་
རྣམ་པར་སྤྱན་དྲངས་ནས། རང་ཉིད་ལ་ཐིམ་པ་ས་བྱིན་རླབས་ཞུགས་པར་བསམ་མོ། །ཡང་རང་གི་སྤྱི་བོའི་ཚེ་དཔག་མེད་ཀྱི་སྐུ་ལས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་བྱང་སེམས་ལ་སོགས་པ་ཐམས་ཅད་སྤྱན་དྲངས་ནས་
སྤྱི་བོའི་ཚེ་དཔག་མེད་བུམ་པ་དང་བཅས་པ་ལ་ཐིམ་པས། འཆི་བ་མེད་པའི་བདུར་རྩིར་གྱུར་པ་དང། ཚེ་དཔག་མེད་བུ་པ་དང་བཅས་པ་ལས་བྱུང་བ། རང་གི་སྤྱི་བོ་ནས་ཞུགས་ཏེ་ལུས་ཐམས་ཅད་གང་བས། ཐོག་མ་མེད་པ་ནས་བསགས་པར་

[155A]༄༅། །གྱུར་པའི་སྡིག་སྒྲིབ་ཐམས་ཅད་དང། ནད་གདོན་རྣམས་སྦྱངས། ལུས་འཆི་མེད་ཚེ་ཡི་བདུད་རྩིས་གང་བས། འཆི་མེད་ཚེའི་དངོས་གྲུབ་ཐོབ་པར་བསམ་མོ། །དེ་ནས༑ རང་གི་ཐུགས་ཀ་ནས་འོད་ཟེར་འཕྲོས་པས་
རྗེ་བཙུན་མ་སྒྲོལ་དཀར་ལ་ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱིས་བསྐོར་བ་སྤྱན་དྲངས་ནས། རང་གི་མདུན་བྱི་ནམ་མཁར་བཞུགས་པར་བསམས་ལ། ཡན་ལག་བདུན་པ་གསོལ་འདེབས་དང་བཅས་པ་གང་ཤེས་བྱ། དེ་ནས་
གཏོར་མ་འབུལ་བ་ནི། རིན་པོ་ཆེ་ལ་སོགས་པའི་སྣོད་དུ་ཤིན་ཏུ་གཙང་བའི་གཏོར་མ་གང་འབྱོར་བཤམས་ལ། ཨ་མྲྀ་ཏས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་བཧུཾ་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་
བའི་ནང་དུ་གཏོར་མ་ཨོཾ་གྱིས་མཚན་པ་འོད་དུ་ཞུ་བ་ལས་བྱུང་བའི་ཟག་མེད་ཀྱི་བདུད་རྩིའི་རྒྱ་མཚོ་ཆེན་པོར་བྱུར་ཨོཾ་ཨཱ་ཧཱུཾ་གསུམ་བརྗོད་དོ། །དེ་ནས་རྗེ་བཙུན་སྒྲོལ་མ་འཁོར་དང་བཅས་པའི་ལྗགས་འོད་ཟེར་གྱི་སྦུ་བུས་གཏོར་མ་གསོལ་བར་
བ་སམས་ལ། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་གསུམ་མམ་བདུན་གྱིས་འབུལ། དེ་ནས་ཨོཾ་ཨཱ་རྱ་ཏཱ་རེ་ས་པ་རི་ཝཱ་ར་ཨརྒྷཾ། པཱདྱཾ༑ པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་དྱ། ཤཔྟ་པྲ་ཏཱིཙྪ་ཧཱུཾ་སཱཧཱ་
ཞེས་པས་མཆོད། དེ་ནས་བྱིན་གྱིས་བརླབས་པའི་འདོད་ཡོན་ལྔའི་གཏོར་མ་ཟག་མེད་ཀྱི་ཡེ་ཤེས་བདུད་རྩིའི་རྒྱ་མཚོ་ཆེན་པོ་དང་ལྡན་པ་འདི་ཉིད་རྗེ་བཙུན་མ་སྒྲོལ་མའི་ལྷ་ཚོགས་ལ་འབུལ་ལོ། བཞེ་ས་སུ་གསོལ་བཞེས་ནས་བདག་ཅག་

[155B] མཐུན་པའི་རྐྱེན་ཚེ་དང་བསོད་ནམས་སོགས་དང། བསླབ་པ་གསུམ་ལ་སོགས་པ་ཐམས་ཅད་རྒྱས་ཤིང་འཕེལ་བར་བྱིན་གྱིས་
བརླབ་ཏུ་གསོལ། ཞེས་བརྗོད་དོ། འདི་ལ་སོགས་པ་ཐམས་ཅད་ཀྱི་སྐབས་སུ་མདུན་གྱི་ལྷ་རྣམས་རང་ལ་བསྡུ་བ་དང། མི་དམིགས་པར་སྦྱོད་བ་སོགས་གང་རིགས་བྱས་ནས། སྨོན་ལམ་བཀྲ་ཤིས་སོགས་ཀྱང་བརྗོད་པ་ཡིན་ནོ། །འདི་ཡང་སྟག་
སྣ་གཉེར་པ་དཔོན་ལྷས་བྱིན་པས་གསོལ་བ་བཏབ་པའི་ཚེ་ལེགས་པར་གདམས་པའོ།།    ༈    །།ཡེ་ཤེས་མཁའ་གྲོ་མ་སེངྒེའི་གདོང་ཅན་ལ་བརྟེན་པའི་བླ་མ་ལྷའི་རྣལ་འབྱོར་གྱི་སྙིང་པོ་དངོས་གྲུབ་ཀུན་འབྱུང་བཞུགས་སོ།། །།བླ་མ་མཁའ་འགྲོ་ལ་བཏུད་
ནས༑ ༑བར་ཆད་ཐམས་ཅད་ཞི་བ་དང། །དངོས་གྲུབ་ཐམས་ཅད་ཐོབ་བྱེད་པ། །མཆོག་གི་རྣལ་འབྱོར་འདི་བཤད་བྱ། །འདིར་བླ་མ་ཡེ་ཤེས་མཁའ་འགྲོའི་རྣལ་འབྱོར་གྱི་རིམ་པ་ཉམས་སུ་ལེན་པའི་ཚུལ་ནི། སྐྱབས་འགྲོ་སེམས་བསྐྱེད་ཚད་མེད་བཞི་
རྣམས་སྤྱི་འགྲོ་ལྟར་བྱས་པའི་རྗེས་སུ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བླ་མ་ཡེ་ཤེས་མཁའ་འགྲོའི་རྣལ་འབྱོར་གྱི་རིམ་པ་ཉམས་སུ་བླང་བར་བྱའོ་སྙམ་དུ་བསམས་ལ། །རང་ཐ་མལ་དུ་གནས་
པའི་སྤྱི་བོར། སྣ་ཚོགས་པདྨ་དང་ཉི་མའི་སྟེང་དུ་སྐད་ཅིག་གིས་ཡེ་ཤེས་མཁའ་གྲོ་སེངྒེའི་གདོང་པ་ཅན། སྐུ་མདོག་སྔོ་ནག་ཞལ་གཅིག་ཕྱག་གཉིས་པ། ཕྱག་གཡས་ཀྱིས་རྡོ་རྗེ་གྲི་གུག་འཕྱར་ཐབས་སུ་འཛིན་པ། གཡོན་གྱིས་ཐོད་ཁྲག་ཐུགས་

[156A]༄༅། །ཀར་འཛིན་པ། ཞལ་རབ་ཏུ་གདངས་ཤིང་མཆེ་བ་རྣོན་པོ་རྣམ་པར་གཙིགས་པ། ལྗགས་འགྲིལ་ཞིང་ཧཱུཾ་ཧཱུཾ་ཕཊ་དང་སྔགས་ཀྱི་སྒྲ་སྒྲོགས་པ། སྤྱན་གསུམ་སྡང་མིག་ཏུ་བལྟ་བ། སྨ་ར་དང་སྨི་མ་ལ་མེ་འབར་བ། དབུ་
སྐྲ་མེ་འབར་བ་གྱེན་དུ་ཟིངས་པ། ཐོད་པ་སྐམ་པོ་ལྔས་དབུ་ལ་བརྒྱན་ཅིང། ཐོད་པ་ལྔ་བཅུས་དོ་ཤལ་བྱས་པ། སྙན་རྒྱན། མགུལ་རྒྱན། ཕྱག་གདུབ་ཞབས་གདུབ་སོགས་རུས་པ་དང་རིན་པོ་ཆེ་ལས་བྱས་པ། སྟག་གི་པགས་པའི་ཤམ་ཐབ་བ་ཅན་
བཟོད་པར་དཀའ་བའི་གཟི་བརྗིད་དང་ལྡན་པ། གྲུ་མོ་གཡོན་དུ་ཁ་ཊཱཾ་ག་ཡོད་པ། ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་སྐུ་ལས་སྐྱེས་པའི་ཡེ་ཤེས་ཀྱི་མེ་དཔུང་འབར་བའི་དབུས་ན་བཞུགས་པར་གྱུར་པའི་སྤྱི་བོར་ཨོཾ་
དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཧཱུཾ་དང་སྐུ་ལས་འོད་ཟེར་འཕྲོས་པས། རང་བཞིན་བྱི་གནས་ནས་བླ་མ་ཡེ་ཤེས་མཁའ་འགྲོ་རྩ་རྒྱུད་ཀྱི་བླ་མ་རྣམས་དང་བཅས་པ་སྤྱན་དྲངས་ནས། དེ་ཉིད་ལ་ཐིམ་པས་ངོ་བོ་དབྱེར་
མེད་དུ་གྱུར་པར་བསམ། སླར་ཡང་གནས་གསུམ་གྱི་ཡི་གེ་གསུམ་དང་སྐུ་ལས་འོད་ཟེར་འཕྲོས་པས། ཡི་དམ་ལྷ་ཚོགས་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་སྤྱན་དྲངས་ནས། དེ་ཉིད་ལ་ཐིམ་
པས་བླ་མ་མཁའ་འགྲོ་དེ་ཉིད། དཀོན་མཆོག་གསུམ་འདུས་ཀྱི་ངོ་བོ་ཡིན་སྙམ་དུ་བསམས་ལ། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་ཉིད་ལ་ཕྱག་འཚལ་ལོ། །ཞེས་

[156B] དེ་ནས་ཆུ་གཉིས་ཉེར་སྤྱོད་ལྔ་འདོད་ཡོན་དང་བཅས་པ་དབུལ། དེ་ནས། དངོས་བཤམས་ཡིད་ཀྱིས་སྤྲུལ་པའི་མཆོད་པ་མ་ལུས་འབུལ། །ཐོག་མེད་དུས་ནས་བསགས་པའི་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་
ལ་རྗེས་སུ་ཡི་རང་ངོ། །འཁོར་བ་མ་སྟོངས་བར་དུ་ལེགས་བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་དུ་གསོལ། །བདག་གཞན་དགེ་རྣམས་བྱང་ཆུབ་ཆེན་པོར་བསྔོ། །ཞེས་ཡན་ལག་བདུན་པ་འབུལ། །དེ་ནས། དཀོན་མཆོག་གསུམ་གྱི་ངོ་བོ་
ཉིད། །བླ་མ་ཡེ་ཤེས་མཁའ་འགྲོ་ལ། །སྐྱབས་སུ་འགྲོ་ཞིང་གསོལ་བ་འདེབས། །དངོས་གྲུབ་ཐམས་ཅད་སྕལ་དུ་གསོལ། །ཞེས་མང་དུ་བརྗོད་དོ། །ཡང། བདག་གཞན་སེམས་ཅན་ཐམས་ཅད་བླ་མ་སངས་རྒྱས་རིན་པོ་ཆེ་ལ་གསོལ་བ་འདེབ་སོ། །
ཆོས་རྗེ་སངས་རྒྱས་རིན་པོ་ཆེ་ལ་གསོལ་བ་འདེབས་སོ། །བླ་མ་ཆོས་ཀྱི་སྐུ་ལ་  ྾  བླ་མ་ལོངས་སྤྱོད་རྫོགས་པའི་སྐུ་ལ་  ྾  བླ་མ་མཆོག་གི་སྤྲུལ་པའི་སྐུ་ལ་  ྾  དཀོན་མཆོག་གསུམ་འདུས་ཀྱི་ངོ་བོ་བླ་མ་ཡེ་ཤེས་ཀྱི་མཁའ་འགྲོ་སེངྒེའི་གདོང་པ་ཅན་ལ་
ཞེས་མང་དུ་བརྗོད་དོ། །དམིགས་པ་ནི། སྤྱི་བོའི་བླ་མ་ཡེ་ཤེས་མཁའ་འགྲོའི་སྐུ་ལས་བདུད་རྩི་འོད་ཟེར་དང་བཅས་པ་བྱུང་བ། རང་གི་ལུས་ཀྱི་ཆ་ཐམས་ཅད་ལ་ཐིམ་པས་སྡིག་སྦྲིབ་ཐམས་ཅད་དང། གདོན་བགེགས་ནད་གདོན་རྣམས་སྦྱངས་
བླ་མ་ཡེ་ཤེས་མཁའ་འགྲོའི་བྱིན་རླབས་ཞུགས། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས་པར་བསམ་མོ། །དེ་ནས་བླ་མ་ཡེ་ཤེས་མཁའ་འགྲོའི་སྤྱི་བོར་ཨོཾ། མགྲིན་པར་ཨཱ་ཐུགས་ཀའི་ཧཱུཾ་དང། སྐུའི་ཆ་ཐམས་

[157A]༄༅། །ཅད་ལས་ཨོཾ་ཨཱ་ཧཱུཾ་འོད་ཟེར་དང་བཅས་པ་དཔག་ཏུ་མེད་པ་བྱུང་བ། རང་གི་སྤྱི་བོ་མགྲིན་པ་སྙིང་ཁ་གསུམ་དང་ལུས་ཀྱི་ཆ་ཐམས་ཅད་ལ་ཐིམ་པས། ལུས་ངག་ཡིད་གསུམ་སོགས་ཀྱི་སྡིག་སྒྲིབ་ཐམས་ཅད་དག་ལུས་ཀྱི་
ནད་ཐམས་ཅད་ཨོཾ་ཨཱ་ཧཱུཾ་འོད་ཟེར་དང་བཅས་པས་གང། བུམ་དབང་སོགས་དབང་བཞི་ཐོབ་པར་བསམ་མོ། །དེ་ནས་སྤྱི་བོའི་བླ་མ་ཡེ་ཤེས་མཁའ་འགྲོ་ལས། བླ་མ་གཉིས་པ་ཞིག་བྱུང་ནས་རང་ལ་ཐིམ་པས། རང་ཉིད་ཀྱང་སྐད་ཅིག་གིས་སྣ་
ཚོགས་པདྨ་དང་ཉི་མ་དང་རོའི་སྟེང་དུ་བླ་མ་ཡེ་ཤེས་མཁའ་འགྲོ་སེང་གདོང་མ་སྔར་བཞིན་དུ་བསྒོམས་པར་བྱུར་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཉི་མའི་སྟེང་དུ་ཧཱུཾ་སྔོན་པོ། དེའི་མཐའ་མར། ཨ་ཀ་ས་མ་ར་ཙ་ཤ་
ང་ར་ས་མ་ར་ཡ་ཕཿཊ་ཅེས་པས་གཡས་སྐོར་དུ་བསྐོར་བར་བསམས་ལ། སྔགས་མང་དུ་བཟླ་བར་བྱེད་དོ། །དམིགས་པ་ནི། རང་དང་བླ་མ་ལས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་བྱང་སེམས་སོགས་ཞི་ཁྲོ་ཐམས་ཅད་སྤྱན་དྲངས་
ནས༑ རང་ལ་ཐིམ་པས་དེ་ཉིད་ཀྱི་བྱིན་རླབས་ཞུགས། དངོས་གྲུབ་ཐམས་ཅད་ཐོབ་བར་བསམ་མོ། །གཞན་ཡང་རང་གི་བླ་མ་ཡེ་ཤེས་མཁའ་འགྲོ་དང། བླ་མའི་སྐུ་ལས་ཡེ་ཤེས་ཀྱི་མེ་འབར་བ་འཕྲོས་པས། རང་ལ་གནོད་པའི་ནང་གདོན་བ་གེགས་
ཐམས་ཅད་བསྲེགས་པར་བསམ་མོ། །དེ་ལྟར་བསྒོམས་པས་ནི་བླ་མ་ཡེ་ཤེས་མཁའ་འགྲོས་བྱིན་གྱིས་བརླབ་ཅིང་མྱུར་དུ་འགྲུབ་པར་འགྱུར་རོ། །དེ་ལས་བྱུང་བའི་དགེ་བའི་རྩ་བ་རྣམས་ཀྱང་བླ་མེད་རྫོགས་བྱང་དུ་བསྔོ་བར་བྱེད། འདི་ནི་སྔོན་

[157B] གཙོ་འཁོར་གསུམ་བསྒོམས་ནས་བཟློག་པ་བྱེད་པའི་ལུགས་སོགས་ནི་གྲགས་ཆེའོ། །འདི་ནི་མངའ་རིས་རྫོང་ཁ་པ་བཀའ་བཅུ་པ་བློ་བཟང་དཔལ་མགོན་ལ་
གདམས་པའོ།།    ༈    །།བླ་མ་མི་གཡོ་བ་ཆེན་པོའི་སྒྲུབ་ཐབས་དངོས་གྲུབ་ཀུན་འབྱུང་བཞུགས་སོ།། །།བླ་མ་རྗེ་བཙུན་མི་གཡོ་མགོན་ལ་གུས་པས་ཕྱག་འཚལ་ལོ། །འདིར་རྗེ་བཙུན་མི་གཡོ་བ་སྒྲུབ་པར་འདོད་པའི་རྣལ་འབྱོར་པས། སྐྱབས་
འགྲོ་སེམས་བསྐྱེད་ཚད་མེད་བཞི་རྣམས་སྤྱི་འགྲོ་ལྟར་བྱས་པའི་རྗེས་སུ། སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་སངས་རྒྱས་ཀྱི་གོ་འཕང་ཐོབ་པར་བྱ་སྙམ་པ་གསུམ་ཙམ་བྱས་པའི་རྗེས་སུ། སྭ་བྷཱ་ཝའི་སྔགས་བརྗོད་ནས། རང་དང་
སྣང་བ་ཐམས་ཅད་མི་དམིགས་པའི་སྟོང་པར་བསམ། སྟོང་པའི་ངང་ལས་སྐད་ཅིག་གིས་སྣ་ཆོགས་པདྨ་དང་ཉི་མའི་སྟེང་དུ། རང་གི་སེམས་ཉིང་ཧཱུཾ་དཀར་པོ་ཅིག་ཏུ་གྱུར། དེ་ལས་འོད་ཟེར་འཕྲོས་པས། དོན་གཉིས་བྱས། འོད་ཟེར་ཚུར་ཧཱུཾ་ཡིག་ལ་
ཐིམ་དེ་ཡོངས་སུ་གྱུར་པ་ལས་རང་ཉིང་རྗེ་བཙུན་མི་གཡོ་བ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱི། གཡས་པས་ཤེས་རབ་ཀྱི་རལ་གྲི་འཕྱར་ཐབས་སུ་འཛིན་པ། གཡོན་པས་སྡིགས་མཛུབ་དང་བཅས་པས་ཞགས་བ་ཐུགས་ཀར་འཛིན་
ཅིང༑ ཞལ་ཁྲོ་འཛུམ་དང་བཅས་པའི་མཆེ་བ་ཅུང་ཟད་གཙིགས་པ། སྤྱན་གསུམ་དང་ལྡན་པ། སྨ་ར་དང་སྨི་མ་རྗི་མ་དམར་སེར་མཛེས་པར་འཁྱུག་པ། དབུ་སྐྲ་ཁམས་སེར་གྱེན་དུ་བརྫེས་པ། སྟག་ལྤགས་ཀྱི་ཤམ་ཐབས་རང། དར་བཟང་

[158A]༄༅། །པོའི་ན་བཟའ་གསོལ་བ། དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ། ངོ་ཤལ་རྣམས་རིན་པོ་ཆེ་ལས་བྱས་པ། འོད་ཀྱི་རང་བཞིན་ཅན་གྱི་གཟི་བརྗིད་ཀྱི་ཕུང་པོ་དང་ལྡན་པ། ཞབས་གཡོན་
པ་པུས་གཙུགས་དང། གཡས་པ་ཅུང་ཟད་བརྐྱངས་པའི་ཞབས་མཐིལ་གྱིས་ཉི་མ་མནན་པ། སྐུ་ལས་སྐྱེས་པའི་མེ་དཔུང་གི་དབུས་ན་བཞུགས་པ་ཡང་ཡོད། འོད་ཟེར་གྱི་ཕུང་པོའི་དབུས་ན་བཞུགས་པ་ཡང་ཡོད། དེ་ལྟ་བུའི་སྤྱཾ་བོར་ཨོཾ་དཀར་པོ་
མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་བཞིན་གྱི་གནས་ནས་རྗེ་བཙུན་མི་གཡོ་བ་ལ་མི་གཡོ་བའི་རིགས་ཐམས་ཅད་དང། སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་
བ་སྤྱན་དྲངས། དག་ཏུ། མ་ལུས་སེམས་ཅན་ཀུན་གྱི་མགོན་གྱུར་ཅིང། །ཞེས་སོགས་དང། ཛཿ་ཧཱུཾ་བཾ་ཧོཿ་ཞེས་སོགས་བརྗོད་ནས་རང་ལ་ཐིམ་པར་བསམ་མོ། །སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས། དབང་གི་ལྷ་རྣམས་སྤྱན་
དྲངས་ཏེ། ཨོཾ་སརྦ་ཏ་ཐཱ་ག་ཏ་ཅེ་ས་སོགས་ཀྱིས་དབང་བསྐུར་བས། ལུས་གང་དྲི་མ་དག་བདེ་བ་ཆེན་པོ་མྱོང། ཆུའི་ལྷག་མ་སྤྱི་བོར་གནས་པ་ལས་མི་བསྐྱོད་པས་དབུ་བརྒྱན་པར་བསམ། དེ་ནས་ཨརྒྷཾ་ལ་སོགས་པའི་མཆོད་པས་མཆོད་
དེ་ནས། རང་མི་གཡོ་བར་གསལ་བའི་ཐུགས་ཀར་པདྨ་དཀར་པོ་འདབ་མ་བརྒྱད་པའི་སྟེང་དུ་ཟླ་བའི་དཀྱིལ་འཁོར། དེའི་དབུས་སུ་ཧཱུཾ་ཡིག་དཀར་པོ། དེའི་མཐའ་ལ་ཨོཾ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ཅེས་པའི་སྔགས་ཀྱིས་བསྐོར་བར་བསམས་

[158B] །དམིགས་པ་ནི། ཐུགས་ཀའི་ཟླ་བ་སྔགས་འཕྲེང་ཧཱུཾ་དང་བཅས་པ་ལས་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུའི་སངས་རྒྱས་བྱང་སེམས་སོགས་འཕགས་པ་ཐམས་ཅད་ཀྱི་ཐུགས་ཀར་ཐིམ། དེ་
ཐམས་ཅད་དང་རང་གི་ཐུགས་ཀ་ནས་འོད་ཟེར་འཕྲོས་པས་སེམས་ཅན་ཐམས་ཅད་ལ་འཕོག་པས། སེམས་ཅན་ཐམས་ཅད་ཀྱི་སྡིག་སྦྲིབ་སྦྱངས། མི་གཡོ་བའི་གོ་འཕང་ལ་བཀོད། སླར་ཡང་ཕྱོགས་བཅུའི་སངས་རྒྱས་བྱང་སེམས་ཐམས་ཅད་
མི་གཡོ་བར་གྱུར་པ་དེ་རྣམས་རང་གི་འོད་ཟེར་གྱིས་སྦྱན་དྲངས་ནས། རང་ཟླ་བ་དང་སྔགས་འཕྲེང་ཧཱུཾ་དང་བཅས་པ་ལ་ཐིམ་པས། ཕྱོགས་བཅུའི་སངས་རྒྱས་བྱང་སེམས་སོགས་ཐམས་ཅད་དང། བཅོམ་ལྡན་འདས་མི་གཡོ་མགོན་པོའི་བྱིན་རླབས་
ཞུགས་ནས། མཁྱེན་བརྩེ་ལ་སོགས་པའི་ལུང་རྟོགས་ཀྱ་ཡོན་ཏན་ཐམས་ཅད་འཕེལ་ཞིང་རྒྱས་པར་བསམ་མོ། །ཡང་ལུགས་གཅིག་ལ་རང་གི་མདུན་དུ། རང་འདྲའི་བཅོམ་ལྡན་འདས་མི་གཡོ་བ། ཐུགས་ཀའི་པར་ཟླ་སྔགས་འཕྲེང་ཧཱུཾ་དང་བཅས་པ་བསམ་
ཡེ་ཤེས་པ་སྤྱན་དྲངས་དེ་ལ་བསྟིམ། དེ་ནས་རང་གི་ཐུགས་ཀའི་ཧཱུཾ་ལས་སྔགས་ཀྱི་ཕྲེང་བ་རང་གི་ཞལ་དུ་བྱུང། རང་གི་ཞལ་ནས་མདུན་བསྐྱེད་ཀྱི་མི་གཡོ་བའི་ཞལ་དུ་ཞུགས་ནས། ཐུགས་ཀའི་ཧཱུཾ་ལ་ཐིམ། ཐུགས་ཀའི་ཧཱུཾ་ལས་མར་བྱུང། ལྟེབ་ནས་ཐོན་
རང་གི་ལྟེ་བ་ནས་ཞུགས་ནས་རང་གི་ཞལ་དུ་བྱུང། རང་གི་ཞལ་ནས་མདུན་བསྐྱེད་ཀྱི་ཞལ་དུ་ཞུགས་ཏེ། སྔར་ལྟར་འཁོར་བར་བསམ་ནས་སྔགས་བཟླ་བར་བྱ། རང་སྔགས་དང་བཅས་པ་ལས་འོད་ཟེར་ཕྱོགས་བཅུར་འཕྲོས་པ་ལས། ཕྱོགས་

[159A]༄༅། །བཅུའི་སངས་རྒྱས་བྱང་སེམས་ཉན་རང་དགྲ་བཅོམ་གྲུབ་པ་ཐོབ་པའི་རྣལ་འབྱོར་པ། མཁས་པ་པཎྜི་ཏ། དམོད་པ་གྲུབ་པའི་དྲང་སྲོང་ལྷ་མི་སོགས་དང། གཞན་ཡང་ཉི་མ་ཟླ་བ་རྒྱུ་སྐར་སྨན་འབྲུ་འབྱུང་བཞི་ལ་
སོགས་པ་རྣམས་ཀྱི་མཁྱེན་བརྩེ་ལ་སོགས་པའི་བྱིན་རླབས་ཡོན་ཏན་ཐམས་ཅད་དང། གཞན་ཡང་དམོད་པ་འགྲུབ་པ་ལ་སོགས་པའི་ནུས་མཐུ་དང། ཚེ་དང་བསོད་ནམས་ཤེས་རབ་སོགས་དང། བཀྲག་མདངས་རོ་བཅུད་ཐམས་ཅད་འོད་ཟེར་སྣ་
ཚོགས་ཀྱིས་རྣམ་པར་བསྡུས་ནས་རང་ལ་ཐིམ་པས། ཡོན་ཏན་ཐམས་ཅད་འཕེལ་ཞིད་རྒྱས་ནས་དངོས་གྲུབ་ཐམས་ཅད་ཐོབ་པར་བསམ་མོ། །ཁྱད་པར་རིག་པའི་གནས་ལྔ་ལ་མཁས་པ་དང། གཞན་གྱི་སྤོབས་པ་ཟིལ་གྱིས་གནོན་ནུས་པ་ལ་སོགས་པའི་
དངོས་གྲུབ་ཐམས་ཅད་ཐོབ་པར་བསམ་མོ། །དེ་ནས་བཅོམ་ལྡན་འདས་མི་གཡོ་མགོན་པོ། བདག་སོགས་སེམས་ཅན་ཐམས་ཅད་ཐར་པ་དང་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་པར་བྱེད་པའི་བདུད་བཞི་ལ་སོགས་པ་ཕྱི་ནང་གི་ཉེད་འཚེ་མི་མཐུན་
པ་ཐམས་ཅད་ཞི་ནས། མཆོག་ཐུན་མོང་གི་དངོས་གྲུབ་ཐམས་ཅད་ད་ལྟ་ཉིད་དུ་སྩལ་དུ་གསོལ། ཞེས་སོགས་བརྗོད། དེ་ནས་མདུན་བསྐྱེད་ཀྱི་མི་གཡོབ་རང་ལ་ཐིམ་པས་གཉིས་སུ་མེད་པར་བསམ་མོ། །འདི་ནི་པཎྜི་ཏ་གཉིས་ཀྱི་ལུགས་མི་གཡོ་བའི་
སྒྲུབ་ཐབས་ཟབ་པ་ཡིན་ནོ། །འདི་རྗེ་དྲུང་ངག་དབང་གྲགས་པ་སྐུ་མཆེད་ལ་གདམས་པའོ།།    ༈    །།བླ་མ་ལྷག་པའི་ལྷ་ཁྲོ་རྒྱལ་རྟ་མགྲིན་སྒྲུབ་པའི་ཐབས་རིམ་པར་ཕྱེ་བ་དངོས་གྲུབ་ཀུན་འབྱུང་བཞུགས།། །།གང་གིས་ཁྱོད་ཀྱི་མཚན་ཙམ་དྲན་

[159B] །དམ་ཆོས་སྒྲུབ་པའི་འགལ་རྐྱེན་ཀུན་ཞི་ནས། །དངོས་གྲུབ་ཐམས་ཅད་བདེ་བླག་སྟེར་མཛད་པའི། །ཁྲོ་རྒྱལ་རྟ་མགྲིན་དེ་ལ་གུས་ཕྱག་འཚལ། །འདིར་ཁྲོ་བོའི་རྒྱལ་པོ་རྟ་མགྲིན་སྒྲུབ་པར་བྱེད་པའི་རྣལ་འབྱོར་པས། སྐྱབས་འགྲོ་
སེམས་བསྒྱེད་ཚད་མེད་བཞི་རྣམས་སྤྱི་འགྲོ་ལྟར་སྔོན་དུ་བཏང་ལ། དེ་ནས། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཕྱི་ནང་གི་བར་ཆད་ཞི་བར་བྱ་བའི་ཕྱིར་དུ། ཁྲོ་བོའི་རྒྱལ་པོ་རྟ་མགྲིན་གྱི་རྣལ་
འབྱོར་ལ་འཇུག་པར་བྱའོ་སྙམ་དུ་བསམ། དེ་ནས། སྭ་བྷཱ་ཝ་ཞེས་སོགས་ཀྱིས་རང་དང་རང་ལས་གཞན་པའི་སྣང་བ་ཐམས་ཅད་མི་དམིགས་པའི་སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་སྣ་ཚོགས་པདྨ་དང། རཾ་ལས་ཉི་མའི་
སྟེང་དུ་ཧྲིཿ་དམར་ནག་འོད་ཟེར་དང་བཅས་པར་གྱུར། དེ་ལས་འོད་ཟེར་འཕྲོས་པས། སེམས་ཅན་ཐམས་ཅད་ཀྱི་སྡིག་སྒྲིབ་དང་ནད་གདོན་ཐམས་ཅད་ཞི་བར་བྱས། རྟ་མགྲིན་གྱི་གོ་འཕང་ལ་བཀོད། འོད་ཟེར་ཚུར་འདུས་ཡོངས་སུ་གྱུར་པ་ལས་
རང་ཉིད་ཁྲོ་བོའི་རྒྱལ་པོ་རྟ་མགྲིན་སྐུ་མདོག་དམར་བོ་ཞལ་གསུམ་ཕྱག་དྲུག་པ། རྩ་ཞལ་དམར་པོ། གཡས་ཞལ་དཀར་པོ། གཡོན་ཞལ་ལྗང་ཁུ། ཞལ་གསུམ་ཀ་འབར་བའི་མཆེ་བ་གཙིགས་ཤིང་ལྗགས་འགྲིལ་བ། དམར་ལ་
ཟླུམ་པའི་སྤྱན་གསུམ་སྡང་མིག་ཏུ་བལྟ་བ། ཁྲོ་གཉེར་ཤིན་ཏུ་བསྡུས་པ། སྨིན་མ་དང་སྨ་ར་དམར་སེར་གློག་ལྟར་འཁྱུག་ཅིང། དབུ་སྐྲ་ཁམས་སེར་གྱེན་དུ་གཟིངས་བ། དབུ་གསུམ་གྱི་གཙུག་ན་རྟ་མགོ་ལྗང་ནག་རྟ་སྐད་འཆོར་བས་ཁམས་

[160A]༄༅། །གསུམ་ཐམས་ཅད་དབང་དུ་སྡུད་པའི་ཟེ་བ་ལས་མེ་དཔུང་ཕྱོགས་བཅུར་འཕྲོ་བ། ཕྱག་གཡས་ཀྱི་དང་པོས་རྡོ་རྗེ། གཉིས་པ་ན་ཁ་ཊཱཾ་ག་གསུམ་པ་ན་རལ་གྲི། ཕྱག་གཡོན་གྱི་དང་པོས་སྡིགས་མཛུབ་
གཉིས་པ་ན་མདུད་ཐུང། གསུམ་པ་ན་རྒྱུ་མའི་ཞགས་པ། ཐོད་པ་སྐམ་པོ་ལྔས་དབུ་ལ་བརྒྱན་ཅིང། ཁྲག་འཛག་པའི་མགོ་བོ་རློན་པ་ལྔ་བཅུའི་དོ་ཤལ་བྱས་པ། མིའི་སྐྲ་ལས་བརྒྱུས་པའི་མི་རུས་དང་སྦྲུལ་སྣ་ཚོགས་པས་བརྒྱན་
པ༑ ཁྲག་གི་ཐིག་ལེ་དང། ཞག་གི་ཟོ་རི་ས་དང། ཐལ་ཆེན་གྱི་ཚོམ་བུས་བྱུགས་པ། སྟག་གི་པགས་པའི་སྨད་གཡོགས་དང། མི་ལྤགས་དང་གླང་ཆེན་གྱི་པགས་པས་སྟོད་གཡོགས་བྱས་པ། མགྲིན་པ་ནས་ལོང་བུ་ཡན་གྱི་བ་སྤུ་
ན་ཁྲོ་ཆུང་ཤིན་ཏུ་ཁྲོས་ཤིང་དྲག་སྔགས་ཀྱི་སྒྲ་སྒྲོགས་པ། མེ་འོད་འཕྲོ་བ་དཔག་ཏུ་མེད་པས་གཏམས་པ། ཞབས་བརྒྱད་བགྲད་ནས་ཀླུ་བརྒྱད་པོ་སྦྲུལ་གྱི་གཟུགས་སུ་བྱས་པའི་སྟེང་ན་གནས་པའི་སྐུ་ལས་སྐྱེས་པའི་མེའི་ཕུང་
པོའི་དཀྱིལ་ན་བཞུགས་པའི་མེ་དེ་ཉིད་ཀྱིས་སྲིད་གསུམ་ཐམས་ཅད་ལ་ཕོག་པས། དེ་རྣམས་ཀྱི་སྡིག་པ་དང་སྒྲིབ་པ་ཐམས་ཅད་དང། ཁྱད་པར་ཞེ་སྡང་ལ་སོགས་པའི་བསམ་པ་ངན་པ་ཐམས་ཅད་སྦྱངས་པར་བསམ། ཡང་བསྐལ་
པའི་མེ་ལ་སྦྲང་བུ་སོགས་མི་ཆགས་པ་བཞིན། ཡེ་ཤེས་ཀྱི་མེ་དེ་ཉིད་ཀྱིས་རང་ལ་གནོད་པར་བྱེད་པའི་གདོན་བགེགས་ཐམས་ཅད་སྐད་ཅིག་ལ་བསྲེགས་པར་བསམ་མོ། །དེ་ལྟ་བུའི་ཁྲོ་བོའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ་

[160B] ཐུགས་ཀའི་ཧྲཱི་ཧཱུཾ་དང་བཅས་པ་དང་སྐུའི་ཆ་ཐམས་ཅད་ལས་འོད་ཟེར་འཕྲོས་པས། རང་བཞིན་གྱི་གནས་ནས་ཁྲོ་བོའི་རྒྱལ་པོ་རྟ་མགྲིན་གྱི་ལྷ་ཚོགས་ལ་སངས་རྒྱས་བྱང་
སེམས་སོགས་ཞི་ཁྲོ་དཔག་མེད་ཀྱིས་བསྐོར་བ་སྤྱན་དྲངས་ནས། རང་ཉིད་ལ་ཐིམ་པར་བསམས་ནས། ཛཿ་ཧཱུཾ་བཾ་ཧོཿ་རང་དང་གཉིས་སུ་མེད་པར་བྱུར། ཞེས་བརྗོད། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས། དབང་གི་ལྷ་
རྣམས་སྤྱན་དྲངས། ཁྱེད་རྣམས་ཀྱིས་དབང་བསྐུར་ཏུ་གསོལ་ཞེས་གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཧཱུཾ། ཞེས་དབང་བསྐུར་བས། ལུས་གང། ཆུ་ལྷག་མ་སྤྱི་བོར་འཁྱིལ་བ་ལས་འོད་དཔག་མེད་ཀྱིས་དབུ་
བརྒྱན་པར་བསམས་ལ། ཨོཾ་སརྦ་ཏ་ཐཱ་ག་ཏ་ཨརྒྷཾ་པྲཏཱིཚྪ་ཧཱུཾ་སཱ་ཧཱ། ཞེས་སོགས་ཀྱིས་མཆོད། དེ་ནས་རང་གི་ཐུགས་ཀར་ཉི་མའི་སྟེང་གི་ཧྲཱི་མཐའ་མར། ཨོཾ་ཧྲཱི་པདྨཱནྟ་ཀྲིཏ་བཛྲ་ཀྲོ་དྷ་ཧ་ཡགྷྲཱི་བ་ཧུ་ལུ་ཧུ་ལུ་ཧཱུཾ་ཕཊ་ཅེས་པའི་སྔགས་ཀྱིས་
བསྐོར་བར་བསམས་ལ་སྔགས་དེ་ཉིད་བརྒྱ་སྟོང་ཁྲི་འབུམ་སོགས་བཟླ་བར་བྱའོ། །ཡང་དེའི་མཇུག་ཏུ་ས་མ་ཡ་ཛཿ་ས་མ་ཡ་བཟློག་ས་མ་ཡ་བྷྱོ་ས་མ་ཡ་གཏུབས། ས་མ་ཡ་བྱེར། ས་མ་ཡ་རྦད། ས་མ་ཡ་རྦད་རྦུད་ཕཿཊ་ཡ་
འབྱུང་པོ་མཱ་ར་ཡ་ཛཿ་ཛཿ་ཡང་སྔགས་ཀྱི་མྒོའམ་མཇུག་ཏུ། ཨོཾ་བཛྲ་དུན་བྷྱོ་ཏྲིག་ནན་ཛ་ཛ་ས་མ་ཡ་སྟཾ། འདི་ལོ་གྲངས་ལས་མང་བ་མི་བཟླ་གསུང། འདི་ལྷ་མ་སྲིན་སྡེ་བརྒྱད་ཐམས་ཅད་སྐད་ཅིག་ལ་རླག་པར་བྱེད་པའི་སྔགས་ཡིན་ཅིང་

[161A]༄༅། །སྡིག་ཆེ་བས་ཤིན་ཏུ་གསང་བར་བྱ་གསུང། སྔགས་བཟླ་བའི་ཚེ་ཡང་རང་དང་རང་གི་ལུས་ལ་གཞོབ་འཁོད་པའི་ཁྲོ་ཆུང་ཐམས་ཅད་ཀྱི་ཞལ་ནས་སྔགས་ཀྱི་སྒྲ་འབྲུག་སྒྲ་ལྟ་བུ་བསམ་ཞིང། རང་དང་ཁྲོ་ཆུང་
རྣམས་ཀྱི་སྐུ་ལས་མེ་དཔུང་ཕྱོགས་བཅུར་འཕྲོས་པའི་མེའི་འོད་ཟེར་གྱིས་རང་ལ་གནོད་པར་བྱེད་པའི་གདོན་བགེགས་ཐམས་ཅད་ཐུལ་ཐུལ་བསྲེགས་པར་བསམ་མོ། །མེའི་འོད་མཐོང་བ་ཙམ་གྱིས་རང་ལ་གནོད་པའི་གདོན་བགེགས་
རྣམས་སྐྲག་པ་ཡང་བསམ་མོ། །དེ་ལྟར་དུ་རྣལ་འབྱོར་ལ་གནས་ན་བྱིན་རླབས་ཤིན་ཏུ་ཆེ་བ་ཡིན་ནོ། །གཏོར་མ་འབུལ་བའི་ཚུལ་ནི། རང་གི་མདུན་དུ་སྔ་མ་བཞིན་བསྐྱེད། ཡེ་ཤེས་པ་སྤྱན་དྲངས་ནས་བསྟིམ། གཏོར་མ་ཨ་མྲྀ་ཏས་བསངས་
སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་བཧྲུཾ་ལས་རིན་པོ་ཆེ་ལས་གྲུབ་པའི་གཏོར་སྣོད་ཡངས་ཤིང་རྒྱ་ཆེ་བའི་ནང་དུ། ཨོཾ་འོད་དུ་ཞུ་བ་ལས་བྱུང་བའི་གཏོར་མ་ཟག་མེད་ཀྱི་བདུད་རྩིའི་རྒྱ་མཚོ་ཆེན་པོར་བསམས་ལ། ཨོཾ་ཨཱ་ཧཱུཾ་གསུམ་
ལ་སོགས་པས་གྱིན་གྱིས་བརླབ། རྡོ་རྗེ་འོད་ཟེར་གྱི་སྦུ་གུ་ས་གསོལ་བར་བསམས་ལ། རྩ་སྔགས་ཀྱི་མཐར། ཨི་དཾ་བ་ལིདྟ་གྲིཧྣ་གྲིཧྣ་བཧུ་ཛཿ་ཧོཿ་རཀྵ་སི་སནྟོ་ས་མ་ཡ་སཱ་ཧཱ། ཞེས་བཏགས་ལ་གསུམ་མཾ་བདུན་གྱིས་འབུལ། ཨརྒྷལ ་
སོགས་པས་མཆོད། བསྟོད་པ་ནི།    ༈    །ཆོས་རྗེ་འོད་དཔག་མེད་པ་རྡོ་རྗེ་ཆོས། །སྤྱན་རས་གཟིགས་དབང་ཧྲཱི་ལས་རྡམ་ཆེན་སྐུ། །རྟ་མགྲིན་རྟ་སྐད་བཞད་ལ་ཕྱག་འཚལ་ལོ། །དབང་ཆེན་ཀུན་

[161B] །དབང་གི་མདོག་དམར་བསྐལ་པའི་མེ་འདྲ་ལ། །དབང་ཆེན་རྔམ་བརྗིད་ཉི་མ་འབུམ་གྱི་གཟི། །དབང་མཛད་དབང་གི་སྐུ་ལ་ཕྱག་འཚལ་ལོ། །ཐུགས་རྗེ་བྱམས་པའི་ངང་ལས་མ་གཡོས་ཀྱང། །ལས་ངན་གདུག་པའི་
སེམས་ཅན་སྒྲོལ་མཛད་པའི། །ཞེ་སྡང་གཏུམ་ཁྲོ་དུས་མཐའི་མེ་ལྟར་འབར། །རྔམ་བརྗིད་འགྱིང་པའི་སྐུ་ལ་ཕྱག་འཚལ་ལོ། །བསྟོད་པ་འདི་སྐྱེར་སྒང་པས་མཛད་པ་ཡིན། དེ་ནས་བཟོད་གསོལ་བཀྲ་ཤིས་སྨོན་ལམ་བྱའོ། །འདི་ཤངས་སྟ་
སྣ་བ་གནས་བརྟན་བློ་བཟང་གིས་གསོལ་བ་ནན་གྱིས་བཏབ་པ་ལ་བརྟེན་ནས་སྐལ་ལྡན་མང་པོ་ལ་ཕན་པའི་ཕྱིར་ལེགས་པར་གདམས་པ་ཡིན་ནོ།།    ༈    །།བླ་མལ་སྐྱབས་སུ་མཆི། སངས་རྒྱས་ལ་སྐྱབས་སུ་མཆི། ཆོས་ལ་སྐྱབས་
སུ་མཆི། དགེ་འདུན་ལ་སྐྱབས་སུ་མཆི། ཁྲོ་བོའི་རྒྱལ་པོ་རྟ་མགྲིན་སྒྲུབ་པར་བྱའོ་སྙམ་དུ་བསམ། ཨོཾ་སྭ་བྷཱ་ཝས་སྦྱངས། སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་པདྨ་དང། རཾ་ལས་ཉི་མའི་སྟེད་དུ་ཧྲཱི་ལས་རང་ཉིད་རྟ་མགྲིན་
དམར་པོ། ཞལ་གསུམ་ཕྱག་དྲུག་པ། རྩ་ཞལ་དམར་པ། གཡས་ཞལ་ལྗང་བ། གཡོན་ཞལ་དཀར་བ། ཞལ་རེ་རེའང་མཆེ་བ་རྣོན་པོ་བཞི་གཙིགས་པ། ཁྲོ་གཉེར་རབ་ཏུ་བསྡུས་ཤིང། སྨི་མ་དང་སྨ་ར་དམར་སེར་རབ་ཏུ་འབར་བ། དབུ་སྐྲ་
ཁམ་སེར་གྱེན་དུ་བརྫེས་པ། དབུ་གསུམ་གྱི་སྟེང་ན་རྟ་མགོ་ལྗང་ནག་རྟ་སྐད་འཚེར་ཞིང། རྔོག་མའི་གསེབ་ནས་མེ་སྟག་འཕྲོས་པས་ཚངས་པའི་འཇིག་རྟེན་ནས། དམྱལ་བ་ཡན་ཆད་མེའི་འུར་སྒྲས་ཁེངས་པར་བསམ་མོ། །ཕྱག་གཡས་

[162A]༄༅། །ཀྱི་དང་པོ་ན་རྡོ་རྗེ། གཉིས་པ་ན་ཁ་ཊཱཾ་ག་གསུམ་པ་ན་རལ་གྲི། གཡོན་དང་པོས་སྡིགས་མཛུབ། གཉིས་པས་མདུང། གསུམ་པས་རྒྱུ་ཞགས་བསྣམས་པ། མི་མགོ་སྐམ་པོ་ལྔ་ལྡས་དབུ་བརྒྱན་
མི་མགོ་རློན་པ་ལྔ་བཅུའི་དོ་ཤལ་བྱས་པ། མི་སྐྲ་དང་མི་རུས་ཀྱིས་བརྒྱན་པ། སྟག་གི་པགས་པའི་ཤམ་ཐབས་དང། གླང་པོ་ཆེའི་པགས་པ་དང། མིའི་པགས་པོ་སྟོད་གཡོགས་སུ་གྱོན་པ། སྐུ་ལ་ཐལ་ཆེན་གྱི་ཚོམ་བུ་དང་
རཀྟའི་ཐིག་ལེ་དང་ཞག་གི་སོར་རིས་བྱས་པ། ཁྲོ་ཆུང་ཚོན་གང་བ་ཁ་གངས་ཤིང་མཆེ་བ་གཙིགས་པ་དཔག་ཏུ་མེད་པས་སྐུ་ལུས་གཏམས་པ། ཞབས་བརྒྱད་སྦྲུལ་གྱི་སྟེང་ནས་བགྲད་ཅིང། ཡེ་ཤེས་ཀྱི་མེ་དཔུང་འབར་བའི་
དབུས་ན་བཞུགས་པར་གྱུར། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་རང་དང་
གཉིས་སུ་མེད་པར་གྱུར། རང་གི་ཐུགས་ཀའི་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་གི་རྩེ་མོ་ཧྲཱི་དམར་པོས་མཚན་པ། དེའི་མཐའ་མར་སྔགས་ཀྱི་འཕྲེང་བ་གཡས་སུ་འཁོར་བར་བསམ་པ་དང། རང་དང་ཁྲོ་ཆུང་རྣམས་ཀྱི་ཞལ་ནས་སྔགས་
སྒྲ་སྒྲོག་ཅིང། སྔགས་བཟླ་བར་བྱའོ། །ཨོཾ་ཧྲཱི་པདྨནྟ་ཀྲྀ་ཏ་བཛྲ་ཀྲོ་དྷཱ་ཧ་ཡ་གྷྲི་ཝ་ཧུ་ལུ་ཧུ་ལུ་ཧཱུཾ་ཕཿཊ་འདི་སྙིང་པོ་ཡིན་པས་གང་མང་བཟླ། དེའི་མཇུག་ཏུ་སྙིང་པོ་དང་སྤྲེལ་ནས། ས་མ་ཡ་ཛཿ་ས་མ་ཡ་བཟློག་ས་མ་ཡ་བྷྱོ་ས་མ་

[162B] ས་མ་ཡ་བྱེར། ས་མ་ཡ་རྦད། ས་མ་ཡ་རྦད་ཕཿཊ་ཡ། འབྱུང་པོ་མཱ་ར་ཡ་ཛཿ་ཛཿ་སྐབས་སུ་དེ་ཡང་ཤམ་བུར་བཏགས། དེའི་མཇུག་ཏུ་ཨོཾ་བཛྲ་དུན་བྷྱོ་ཏྲིག་ནན་ཛ་ཛ་ས་མ་ཡ་སྟྭཾ། ཞེས་པ་འདི་ལྷ་མ་སྲིན་སྡེ་བརྒྱད་
དབང་དུ་སྡུད་པའི་སྔགས་ཡིན་པས་བརྒྱ་ཐམ་པ་བཟླ་བར་བྱེད། རང་དང་ཁྲོ་ཆུང་རྣམས་ལས་མེའི་ཕུང་པོ་དཔག་ཏུ་མེད་པ་འཕྲོས་པས། ནད་གདོན་དང་དགྲ་དང་བགེགས་ལ་སོགས་པའི་གནོད་བྱེད་ཐམས་ཅད། བྱ་སྒྲོ་མེས་ཚིག་པ་ལྟར་བསྲེགས་
པར་བསམས་ལ། སྔགས་རྣམས་སྦྲེལ་ནས་བཟླ་བར་བྱེད་དོ། །དེ་ལྟར་དུ་བྱས་པས་རྟ་མགྲིན་གྱི་བྱིན་རླབས་འཇུག་པ་ཡིན་ལ། འདི་ནི་རྗེ་དྲུང་ངག་དབང་གྲགས་པས་གསོལ་བ་བཏབ་ཚེ་ཐུགས་དགྱེས་བཞིན་དུ་ལེགས་པར་གདམས་པའོ།། །།
བླ་མ་ཕྱག་རྡོར་འཁོར་ལོ་ཆེན་པོའི་རྣལ་འབྱོར་དངོས་གྲུབ་ཀུན་འབྱུང་བཞུགས་སོ།།    ༈    །།རྡོ་རྗེ་འཆང་དབང་སྤྲུལ་པའི་ཟློས་གར་ནི། །མ་རུངས་འདུལ་ཕྱིར་དྲག་པོའི་སྐུར་སྟོན་པ། །བླ་མ་ཁྲོ་རྒྱལ་ཕྱག་ན་རྡོ་རྗེ་ལ། །ལུས་ངག་ཡིད་གསུམ་གུས་
པས་ཕྱག་འཚལ་ལོ། །འདིར་བླ་མ་ཕྱག་ན་རྡོ་རྗེ་གོས་སྔོན་ཅན་འཁོར་ལོ་ཆེན་པོའི་རྣལ་འབྱོར་སྒོམ་པའི་ཚུལ་ནི། སྐྱབས་འགྲོ་སེམས་བསྐྱེད་ཚད་མེད་བཞི་སྒོམ་པ་ནི་སྤྱི་འགྲོ་ལྟར་བྱས་པའི་རྗེས་སུ། སེམས་ཅན་ཐམས་ཅད་ཀྱི་དོན་དུ་སངས་རྒྱས་
ཐོབ་པར་བྱ། དེའི་ཕྱིར་དུ་བླ་མ་ཕྱག་ན་རྡོ་རྗེའི་རྣལ་འབྱོར་སྒོམ་པར་བྱ་སྙམ་དུ་བསམས་ལ། རང་གི་སྤྱི་བོར་སྣ་ཚོགས་པདྨ་དང་ཉི་མའི་སྟེང་དུ། སྐད་ཅིག་གིས་བླ་མ་ཕྱག་ན་རྡོ་རྗེ་འཁོར་ལོ་ཆེན་པོ། སྐུ་མདོག་མཐིང་ཀ་ཞལ་གསུམ་ཕྱག་དྲུག་པ། རྩ་ཞལ་

[163A]༄༅། །མཐིང་ཀ་ཆར་སྤྲིན་ལྟར་གང་པ། གཡས་ཟླ་བ་ལྟར་དཀར་བའི་ཡས་སོས་མ་མཆུ་བསྡམས་པ། གཡོན་ཞལ་པདྨ་རཱ་ག་ལྟར་དམར་བའི་ཞལ་རྣམས་ཟླ་བ་ལྟར་ཟླུམ་པ། མཆེ་བ་གཙིགས་ཤིང་ལྗགས་
འགྲིལ་བ། ཞལ་དབུགས་མེ་ལྕེ་ལྟར་འབར་བ། ཞལ་རྣམས་སྤྱན་གསུམ་པ་ཁྲོ་གཉེར་བསྡུས་པ། སྨི་མ་དང་སྨ་ར་དམར་སེར་འཁྱུག་ཅིང། དབུ་སྐྲ་ཁམ་སེར་གྱེན་དུ་བརྫེས་པ། ཕྱག་དྲུག་གི་གཡས་དང་པོས་རྡོ་རྗེ་འཕྱར་བ། གཡོན་གྱི་དང་པོས་
སྡིགས་མཛུབ་མཛད་པ། གཡས་གཡོན་གྱི་བར་མ་གཉིས་ཀྱིས་ཐལ་མོའི་སྒྲ་དང་བཅས་པས། ཡུམ་ལ་འཁྱུད་པ། གཡས་གཡོན་གྱི་ཐ་མ་གཉིས་ཀྱིས་གདོལ་བའི་རིགས་ཀྱི་སྟོབས་རྒྱུ་དང། རིགས་ལྡན་གྱི་སྤྲུལ་ནག་ཁྲ་གཉིས་ཀྱི་སྐེད་པ་
ནས་བཟུང་ནས། མགོ་བོ་ཞལ་དུ་གསོལ་ཞིང་མཇུག་མ་ཞབས་འོག་ཏུ་མནན་པ། དབུ་རྒྱན་སོགས་རིན་པོ་ཆེ་དང། ཀླུ་བརྒྱད་སྦྲུལ་བྱི་གཟུགས་སུ་བྱས་པས་བརྒྱན་པ། སྟག་གི་པགས་པའི་ཤམ་ཐབས་ཅན། གོས་སྔོན་པོའི་སྟོད་གཡོགས་
བྱས་པ། ཞབས་གཡས་བསྐུམས་ཤིང་གཡོན་བརྐྱངས་པས་སྐུ་ལས་སྐྱེས་པའི་ཡེ་ཤེས་ཀྱི་མེ་དཔུང་འབར་བའི་དབུས་ན་བཞུགས་པ། ཡུམ་མཛེས་ལྡན་མ་སྔོན་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་ཡབ་ལ་འཁྱུད་པ་
ཡུམ་ཡང་རྒྱན་དང་ན་བཟའ་རྣམས་ཡབ་དང་འདྲ་བའི་སྤྱི་བོར་སངས་རྒྱས་ཐམས་ཅད་ཀྱི་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་སངས་རྒྱས་ཐམས་ཅད་ཀྱི་གསུང་རྡོ་རྗེའི་ངོ་བོ་ཨཱ་དམར་པོ། ཐུགས་ཀར་སངས་རྒྱས་ཐམས་ཅད་ཀྱི་ཐུགས་རྡོ་རྗེའི་

[163B] ཐུགས་ཀའི་ཧཱུཾ་དང་སྐུའི་ཆ་ལས་འོད་ཟེར་ཕྱོགས་བཅུར་འཕྲོས་པས། བླ་མ་ཕྱག་ན་རྡོ་རྗེ་འཁོར་ལོ་ཆེན་པོ་ལ། ཕྱག་ན་རྡོ་རྗེའི་རིགས་ཐམས་ཅད་ཀྱི་ཁྲོ་བོའི་ཚོགས་ཀྱིས་བསྐོར་བ་རང་བཞིན་གྱི་གནས་ནས་སྤྱན་དྲངས། བླ་མ་ཡབ་
ཡུམ་ལ་ཐིམ་པས་དབྱེར་མེད་དུ་གྱུར་པར་བསམ་མོ། །དེ་ནས་ལུས་ངག་ཡིད་གསུམ་གུས་པའི་སྒོ་ནས། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་ཉིད་ལ་ཕྱག་འཚལ་ལོ༑ ༑བླ་མ་སངས་རྒྱས་བླ་མ་ཆོས། ཞེས་སོགས་ཀྱིས་ཕྱག་བྱས། དེ་ནས། གླིང་བཞི་རི་རབ་ཉི་ཟླ་རིན་ཆེན་བདུན། །བདག་གཞན་ལུས་ངག་ཡིད་གསུམ་ལོངས་སྤྱོད་དུས་གསུམ་དགེ་ཚོགས་བཅས། །རིན་ཆེན་མཎྜལ་བཟང་པོ་ཀུན་བཟང་
མཆོད་པའི་ཚོགས་བཅས་པ། །བློ་ཡིས་བླངས་ནས་བླ་མ་སངས་རྒྱས་ཉིད་ལ་འབུལ། །ཐོག་མེད་དུས་ནས་བསགས་པའི་སྡིག་ལྟུང་མ་ལུས་བཤགས། །སྐྱེ་འཕགས་དགེ་བ་རྣམས་ལ་རྗེས་སུ་ཡི་རང་ངོ། །འཁོར་བ་མ་སྟོངས་བར་དུ་
ལེགས་བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་བ་དང། །བདག་གཞན་དགེ་རྣམས་བྱང་ཆུབ་ཆེན་པོར་བསྔོ། །དེ་ནས་སྤྱི་བོ་ན་བཞུགས་པའི་བླ་མ་ཡབ་ཡུམ་དེ་ཉིད་དཀོན་མཆོག་གསུམ་པོ་ཐམས་ཅད་གཅིག་ཏུ་བསྡུས་པའི་
ངོ་བོར་བསམས་ལ། །ལུས་ངག་ཡིད་གསུམ་གུས་པའི་སྒོ་ནས་སངས་རྒྱས་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །དམ་ཆོས་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་  ྾  དགེ་འདུན་ཀུན་འདུས་ཀྱི་ངོ་བོ་བླ་མ་

[164A]༄༅། །རིན་པོ་ཆེ་ལ་  ྾  བླ་མ་དཀོན་མཆོག་གསུམ་འདུས་ཀྱི་ངོ་བོ་བླ་མ་ཕྱག་ན་རྡོ་རྗེ་ལ་གསོལ་བ་འདེབས་སོ། །ཞེས་པ་བརྒྱ་སྟོང་སོགས་བྱ། གཞན་ཡང། སངས་རྒྱས་ཐམས་ཅད་འདུས་པ་ནི། །
ཁྲོ་རྒྱལ་དྲག་པོར་སྐུར་སྟོན་པའི། །བླ་མ་ཕྱག་ན་རྡོ་རྗེ་ལ། །གུས་པས་ཕྱག་འཚལ་གསོལ་བ་འདེབས། །ཞེས་མང་དུ་བརྗོད་དོ། །དམིགས་པ་ནི། བླ་མ་ཡབ་ཡུམ་གྱི་སྐུ་ལས་བདུད་རྩི་འོད་ཟེར་དང་བཅས་པ་དཔག་ཏུ་མེད་
པ་བྱུང་བ། རང་གི་ལུས་ལ་ཐིམ་པས་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་དང། ཁྱད་པར་ལུས་ངག་ཡིད་གསུམ་ལ་གནོད་པར་བྱེད་པའི་ནད་གདོན་བགེགས་ལ་སོགས་པ་ཐམས་ཅད་སྦྱངས། ལུས་བདུད་རྩི་
འོད་ཟེར་དང་བཅས་པས་གང། ཚེ་དང་བསོད་ནམས་སོགས་དང་བསླབ་པ་གསུམ་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས་པར་བསམ་མོ། །དེ་ནས་སྤྱི་གཙུག་གི་བླ་མ་ཡབ་ཡུམ་གྱི་གནས་གསུམ་གྱི་ཡི་གེ་གསུམ་དང་
སྐུའི་ཆ་ཐམས་ཅད་ལས་ཨོཾ་ཨཱ་ཧཱུཾ་བདུད་རྩི་འོད་ཟེར་དང་བཅས་པ་བྱུང་བ་རང་ལ་ཐིམ་པས། ལུས་ངག་ཡིད་གསུམ་གྱི་སྡིག་སྒྲིབ་ཐམས་ཅད་དག་རང་གི་ལུས་ནད་ཨོཾ་ཨཱ་ཧཱུཾ་བདུད་རྩི་འོད་ཟེར་དང་བཅས་པས་གང་པས། དབང་བཞི་
ཐོབ༑ བླ་མའི་བྱིན་རླབས་ཞུགས་པས། སྐུ་གསུང་ཐུགས་རྡོ་རྗེ་གསུམ་དབྱེར་མི་ཕྱེད་པའི་དངོས་གྲུབ་ཐོབ་པར་བསམ་མོ། །དེ་ནས་སྤྱི་བོའི་བླ་མ་ཡབ་ཡུམ་རང་ལ་ཐིམ་པས་རང་ཉིད་ཀྱང་བླ་མ་ཕྱག་ན་རྡོ་རྗེ་ཡབ་ཡུམ། སྐུ་མདོག་མཐིང་

[164B] མེ་དཔུང་འབར་བའི་དབུས་ན་བཞུགས་པར་བསམ་པ་ནི་སྔར་ལྟར་དུ་སྒོམ་པར་བྱེད་དོ། །རང་བླ་མ་ཕྱག་ན་རྡོ་རྗེར་གྱུར་པའི་ཐུགས་ཀར་ཉི་མའི་སྟེང་དུ་ཧཱུཾ་ཡིག་གི་མཐར། ཨོཾ་ནཱི་ལཱཾ་ཝ་ར་
དྷ་ར་བཛྲ་པཱ་ཎི་ཧྲི་ད་ཡ་མཧཱ་ཀྲོ་དྷ་སཏ་ཧཱུཾ་ཕཊ། ཅེས་པ་སྙིང་པོ་དང། ཨོཾ་ནཱི་ལཱཾ་ཝ་ར་དྷ་ར་བཛྲ་པཱ་ཎི་རཛྙཱ་པ་ཡ་ཏི་སཱ་ཧཱ། ཞེས་པ་ཉེ་སྙིང། མང་དུ་བརྗོད་དོ། །སྔགས་འཕྲེད་ཧཱུཾ་དང་བཅས་པ་དང་རང་ལས་འོད་ཟེར་འཕྲོས་པས་
ཕྱོགས་བཅུའི་སངས་རྒྱས་བྱང་སེམས་ཐམས་ཅད་སྤྱན་དྲངས་ནས། རང་ཉིད་ལ་ཐིམ་པས་བྱིན་གྱིས་རླབས་པར་བསམ་མོ། །ཡང་རང་བླ་མ་ཕྱག་ན་རྡོ་རྗེར་གསལ་བའི་སྐུའི་ཡེ་ཤེས་ཀྱི་མེའི་འོད་ཟེར་གྱིས། རང་ལ་གནོད་པར་
བྱེད་པའི་ནང་གདོན་བགེགས་ལ་སོགས་པ་ཐམས་ཅད་བསྲེགས་པར་བསམས་ནས། སྔགས་མང་དུ་བཟླ་བར་བྱེད་དོ། །དེ་ནས། དགེ་བ་འདི་ཡིས་མྱུར་དུ་བདག་ཅེས་སོགས་དང། དེ་ནས། སྨོན་ལམ་བཀྲ་ཤིས་བརྗོད་དོ། །འདི་ནི་
བླ་མ་ཕྱག་ན་རྡོ་རྗེ་སྒྲུབ་པར་བྱེད་པའི་མན་ངག་ཟབ་མོ་ཅིག་ཡིན་ནོ། །འདི་ནི་ཕག་མོ་བ་དཔོན་ལྷས་བྱིན་གྱིས་གསོལ་བ་བཏབ་པའི་ཚེ་ལེགས་པར་གདམས་པའོ།།    ༈    །།བླ་མ་ཕྱག་རྡོར་གཏུམ་པོ་ཁྱུང་ལྔའི་སྒྲུབ་ཐབས་
ཀྱི་སྙིང་པོ་མན་ངག་གིས་རྣམ་བར་བརྒྱན་པ་དངོས་གྲུབ་ཀུན་འབྱུང་བཞུགས་སོ།། །།གསང་བའི་བདག་པོ་ལ་གུས་པས་ཕྱག་འཚལ་ལོ། །འདིར་བླ་མ་གཏུམ་པོ་ཁྱུང་ལྔའི་རྣལ་འབྱོར་སྒོམ་པའི་ཚུལ་ནི། སྐྱབས་འགྲོ་སེམས་བསྐྱེད་ཚད་

[165A]༄༅། །མེད་བཞི་སྤྱི་འགྲོ་ལྟར་སྔོན་དུ་བཏང་ལ། སེམས་ཅན་ཐམས་ཅད་ཀྱི་དོན་དུ་མྱུར་དུ་སངས་རྒྱས་ཀྱི་ག་འཕང་ཐོབ་པར་བྱ། དེའི་ཕྱིར་དུ་བླ་མ་གཏུམ་པོ་འཁྱུང་ལྔ་བསྒོམ་པའི་རིམ་པ་ལ་འཇུག་པར་
བསམ། དེ་ནས་རང་གི་མདུན་གྱི་ནམ་མཁར་སྣ་ཚོགས་པདྨ་དང། ཉི་མའི་སྟེང་དུ་སྐད་ཅིག་གིས། བླ་མ་ཕྱག་ན་རྡོ་རྗེ་སྐུ་མདོག་མཐིང་ནག་ཞལ་གཅིག་ཕྱག་གཉིས་པ། ཕྱག་གཡས་ཀྱིས་གསེར་གྱི་རྡོ་རྗེ་རྩ་ལྔ་པ་ཕྲག་པའི་སྟེང་དུ་འཕྱར་
ཐབས་སུ་འཛིན་པ། གཡོན་པས་དེས་ཡུ་བ་བྱས་པའི་དྲིལ་བུ་དཀུར་བསྟེན་ནས་འཛིན་པ། ཞལ་གདངས་ཤིང་མཆེ་བ་བཞི་གཙིགས་པ། སྤྱན་གསུམ་དམར་ཞིང་ཟླུམ་པ། ཁྲོ་གཉེར་ཤིན་ཏུ་བསྡུས་པ། སྨིན་མ་དང་སྨ་ར་དམར་སེར་གློག་ལྟར་
འཁྱུག་ཅིང། དབུ་སྐྲ་ཁམ་སེར་གྱེན་དུ་བརྫེས་པ། རིན་པོ་ཆེ་དང་སྦྲུལ་གྱིས་བརྒྱན་ཅིང། སྟག་གི་པགས་པའི་ཤམ་ཐབས་ཅན། ཞབས་གཡས་བསྐུམས་ཤིང་གཡོན་བརྐྱངས་ནས་སྐུ་ལས་སྐྱེས་པའི་ཡེ་ཤེས་ཀྱི་མེའི་ཕུང་པོའི་དཀྱིལ་ན་
བཞུགས་པ། དེའི་སྤྱི་བོར་བུདྡྷའི་ངོ་བོ་ཁྱུད་དཀར་པོ། མགྲིན་པར་པདྨའི་ངོ་བོ་ཁྱུང་དམར་པོ། སྙིང་གར་རྡོ་རྗེའི་ངོ་བོ་ཁྱུད་སྔོན་པོ། ལྟེ་བར་རིན་པོ་ཆེའི་ངོ་བོ་ཁྱུང་སེར་པོ། གསང་གནས་སུ་ལས་ཀྱི་ངོ་བོ་ཁྱུང་ལྗང་ཁུ། དེ་རྣམས་ཀྱི་
གཡས་པ་རྣམས་ན་འཁོར་ལོ། པདྨ། རྡོ་རྗེ༑ རིན་པོ་ཆེ། རལ་གྲི་བསྣམས་པ། གཡོན་པ་རྣམས་རང་རང་གི་ཁ་དོག་དང་མཐུན་པའི་ཀླུའི་ངོ་བོར་གྱུར་པའི་སྤྲུལ་འཛིན་ཅིང་ཞལ་དུ་གསོལ་བ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ་

[165B] ཐུགས་ཀའི་ཧཱུཾ་དང་དེ་རྣམས་ཀྱི་སྐུའི་ཆ་ལས་འོད་ཟེར་འཕྲོས་པས། རང་བཞིན་གྱི་གནས་ནས་བླ་མ་གཏུམ་པོ་ཁྱུང་ལྔའི་ལྷ་ཚོགས་ལ་སངས་རྒྱས་བྱང་སེམས་ཞི་ཁྲོ་ཐམས་ཅད་ཀྱིས་བསྐོར་བ་སྤྱན་དྲངས། མདུན་གྱི་དམ་ཚིག་
པ་ལ་ཐིམ་པར་བསམས་ལ། མ་ལུས་སེམས་ཅན་ཀུན་གྱི་མགོན་གྱུར་ཅིང། ཞེས་པ་ནས། བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །ཛཿ་ཧཱུཾ་བཾ་ཧོཿ་དམ་ཚིག་པ་དང་དབྱེར་མེད་དུ་གྱུར། ཞེས་བརྗོད་ལ། སྟོབས་པོ་ཆེ་
ལ་དྲག་ཤུལ་ཆེ། །རིགས་སྔགས་རྒྱལ་པོ་དགེ་བ་ཅན། །གདུལ་དཀའ་མ་ལུས་འདུལ་པ་པོ། །རྡོ་རྗེ་འཛིན་ལ་ཕྱག་འཚལ་ལོ། །དེ་ནས། ཨོཾ་བཛྲ་ཙཎྜ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱ་ཧཱ། ཞེས་པ་ནས། ཤཔྟ་པྲ་ཏཱིཙྪ་ཧཱུཾ་སཱཧཱ། ཞེས་པའི་
བར་གྱིས་མཆོད། དེ་ནས་མཎྜལ་རྒྱས་བསྡུས་གང་རུང་ཕུལ་ལ། དེ་ནས་མདུན་གྱི་བླ་མ་ཡི་དམ་དེ་ཉིད། རྣམ་སྣང་ལ་སོགས་པའི་སངས་རྒྱས་བྱང་སེམས་འདུས་པའི་ངོ་བོ་ཡིན་སྙམ་དུ་བསམས་ལ། དུས་གསུམ་རྒྱལ་བ་ཀུན་གྱི་
མཁྱེན་བརྩེ་ནི། །བདུད་དཔུང་འཇོམས་ཕྱིར་དྲག་པོའི་སྐུར་སྟོན་པའི། །བླ་མ་ཕྱག་ན་རྡོ་རྗེ་དེ་ཉིད་ལ། །རྟག་ཏུ་གུས་པའི་སྒོ་ནས་གསོལ་བ་འདེབས། །ཞེས་མང་དུ་བརྗོད་དོ། །གཞན་ཡང་དུས་གསུམ་སངས་རྒྱས་ཐམས་ཅད་གཅིག་ཏུ་
འདུས་པའི་ངོ་བོ་བླ་མ་ཕྱག་ན་རྡོ་རྗེ་ལ་གསོལ་བ་འདེབས་སོ། །ཞེས་མང་དུ་བརྗོད་པར་བྱའོ། །དམིགས་པ་ནི། མདུན་གྱི་བླ་མའི་སྐུ་ལས་ཕྱག་ན་རྡོ་རྗེ་ཡེ་ཤེས་ཁྱུང་ལྔ་འོད་ཟེར་དང་བཅས་པ་བྱུང་བ། རང་གི་སྤྱི་བོ་ལ་སོགས་པའི་ལུས་ཀྱི་

[166A]༄༅། །ཆ་ཐམས་ཅད་ལ་ཐིམ་པས། ཐོག་མ་མེད་པ་ནས་ད་ལྟའི་བར་དུ་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་དང། ཁྱད་པར་དུ་ཡང་ལུས་ལ་གནོང་པར་གྱུར་པའི་ནད་གདོན་བགེགས་ཐམས་ཅད་
སྦྱངས་ནས་ཞི་བར་བྱས། ལུས་བདུད་རྩིས་གང་ནས་ཚེ་དང་བསོད་ནམས་དང་ཡོན་ཏན་ཐམས་ཅད་འཕེལ་ཞིང་རྒྱས་པར་བསམ་མོ། །དེ་ནས་བླ་མ་ཕྱག་ན་རྡོ་རྗེ་འཁོར་བཅས་རང་ཉིད་ལ་ཐིམ་པས། བླ་མ་ཕྱག་ན་རྡོ་རྗེའི་སྐུ་གསུང་ཐུགས་ཀྱི་
བྱིན་རླབས་ཞུགས་ནས། རང་གི་ལུས་ངག་ཡིད་གསུམ་དང། བླ་མའི་སྐུ་གསུང་ཐུགས་དབྱེར་མེད་དུ་གྱུར་པ་ནི། སྐད་ཅིག་གིས་སྣ་ཚོགས་པདྨ་དང་ཉི་མའི་སྟེང་དུ་རང་ཉིད་མཐུ་སྟོབས་ཀྱི་བདག་པོ་ཕྱག་ན་རྡོ་རྗེ་སྐུ་མདོག་མཐིང་ན་གཞལ་གཅིག་
ཕྱག་གཉིས། སྤྱན་གསུམ་པ། ཕྱག་གཡས་ཀྱིས་གསེར་གྱི་རྡོ་རྗེ་མེ་རབ་ཏུ་འབར་བ་འཕྱར་ཐབས་སུ་འཛིན་ཅིང། ཕྱག་གཡོན་པ་གསེར་གྱི་རྡོ་རྗེས་ཡུ་བ་བྱས་པའི་དྲིལ་བུ་དཀུར་བསྟེན་ནས་འཛིན་པ། སྤྱན་གསུམ་སྡང་མིག་ཏུ་བགྲང་
ཅིང༑ ཁྲོ་གཉེར་བསྡུས་པ། སྨིན་མ་དང་སྨ་ར་དམར་སེར་གློག་ལྟར་འཁྱུག་ཅིང། སྐྲ་ཁམ་སེར་གྱེན་དུ་གཟིངས་བ། དབུ་རྒྱན། སྙན་རྒྱན། མགུལ་རྒྱན། དོ་ཤལ་སོགས་ཀླུའི་ངོ་བོ་སྒྲུལ་དང་རིན་པོ་ཆེའི་རྒྱན་གྱིས་བརྒྱན་ཅིང། སྟག་གི་
པགས་པའི་ཤམ་ཐབས་ཅན། ཞབས་གཡས་བསྐུམས་ཤིང་གཡོན་བརྐྱངས་ནས། སྐུ་ལས་སྐྱེས་པའི་ཡེ་ཤེས་ཀྱི་མེ་འབར་བའི་དབུས་ན་བཞུགས་པའི་སྤྱི་བོར་དེ་བཞིན་གཤེགས་པའི་ངོ་བོ་ཁྱུང་དཀར་པོ། མགྲིན་པར་པདྨའི་ངོ་བོ་ཁྱུང་

[166B] ཐུགས་ཀར་རྡོ་རྗེའི་ངོ་བོ་ཁྱུང་སྔོན་པོ། ལྟེ་བར་རིན་པོ་ཆེའི་ངོ་བོ་ཁྱུང་སེར་པོ། གསང་གནས་སུ་ལས་ཀྱི་ངོ་བོ་ཁྱུང་ལྗང་ཁུ། དེ་རྣམས་ཀྱི་ཕྱག་གཡས་ན། འཁོར་ལོ། པདྨ། རྡོ་རྗེ༑ རིན་པོ་ཆེ། རལ་གྲི་བསྣམས་པ། གཡོན་པས་རང་རང་
གི་མདོག་དང་མཐུན་པའི་ཀླུའི་ངོ་བོ་སྤྲུལ་བཟུང་ནས་ཟ་བ། མཆུ་སྡེར་རྣོ་ཞིང་གཤོག་རྩལ་རྒྱས་པ། རང་བླ་མ་ཕྱག་རྡོར་དུ་གསལ་བའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་
པས༑ ཕྱོགས་བཅུའི་སངས་རྒྱས་བྱང་སེམས་ཞི་ཁྲོ་ཐམས་ཅད་ཀྱིས་བསྐོར་བའི་ཕྱག་ན་རྡོ་རྗེའི་ལྷ་ཚོགས་སྤྱན་དྲངས་ནས་རང་ཉིད་ལ་ཐིམ་པར་བསམ་མོ། །སླར་ཡང་རང་གི་སྙིང་ཁར་ཉི་མའི་སྟེང་དུ་ཧཱུཾ་སྔོན་པོའི་མཐར། ཨོཾ་བཛྲ་ཙཎྜ་མ་ཧཱ་རོ་
ཥ་ཎ་ཧཱུཾ་ཕཊ། ག་རུ་ཌཱ་ཙ་ལེ་ཙ་ལེ་ཧཱུཾ་སཱ་ཧཱ། ཞེས་པའི་སྔགས་ཀྱིས་བསྐོར་བར་བསམས་ནས། སྔགས་མང་དུ་བཟླ་བར་བྱའོ། །དམིགས་པ་ནི། རང་བླ་མ་ཕྱག་ན་རྡོ་རྗེར་གསལ་པའི་སྐུའི་ཆ་ཐམས་ཅད་དང། ཐུགས་ཀའི་ཧཱུཾ་སྔགས་འཕྲེང་
དང་བཅས་པ་ལས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་བྱང་སེམས་ཞི་ཁྲོ་ཐམས་ཅད་ཕྱག་ན་རྡོ་རྗེ་ཁྱུད་ལྔ་དང་བཅས་པའི་རྣམ་པར་སྤྱན་དྲངས་ནས། རང་ལ་ཐིམ་པས། རང་གི་ལུས་ཀྱི་ནད་ཐམས་ཅད་ཕྱག་ན་རྡོ་རྗེ་ཁྱུང་ལྔ་
འོད་ཟེར་དང་བཅས་པས་གང་བས། སྡིག་སྒྲིབ་ཐམས་ཅད་དང། ཁྱད་པར་སྟེང་འོག་བར་གསུམ་གྱི་གདོན་བགེགས་ཀྱིས་གནོད་པ་དང། ནད་ཐམས་ཅད་སྦྱངས་ནས་ཞི་བར་བྱས། སངས་རྒྱས་བྱང་སེམས་ཐམས་ཅད་དང། ཁྱད་པར་བླ་མ་ཕྱག་ན་རྡོ་རྗེ་

[167A]༄༅། །ཁྱུང་ལྔའི་བྱིན་རླབས་ཞུགས་ནས། ཚེ་དང་བསོད་ནམས་དང་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། བླ་མ་ཕྱག་ན་རྡོ་རྗེའི་གོ་འཕང་ཐོབ་བྱུང་སྙམ་དུ་བསྒོམ་པར་བྱའོ། །ཡང་བླ་མ་ཕྱག་ན་རྡོ་རྗེར་
གསལ་བའི་སྐུ་ལས་ཡེ་ཤེས་ཀྱི་མེ་དཔག་ཏུ་མེད་པ་ཕྱོགས་བཅུར་འཕྲོས་པས། རང་ལ་གནོད་པའི་ནང་གདོན་བགེགས་རྣམས་བསྲེགས་ཤིང་ཕྱོགས་བཅུར་བསྐྲད་པར་བསམ་མོ། །ཡང་རང་ཉིད་ལས་འོད་ཟེར་མེ་དང་བཅས་པ་
འཕྲོས་པས། སེམས་ཅན་ཐམས་ཅད་ལ་ཕོག་པས། སེམས་ཅན་ཐམས་ཅད་ཀྱི་སྡིག་སྒྲིབ་ནད་གདོན་ཐམས་ཅད་སྦྱངས་ནས། སྐད་ཅིག་གིས་ཕྱག་ན་རྡོ་རྗེར་གྱུར་པར་བསམས་ལ། རང་གིས་སྔགས་བཟླ་བ་དང་དུས་མཉམ་དུ་
དེ་རྣམས་ཀྱིས་ཀྱང་སྔགས་བ་ཟླ་བར་བསམ། དེ་རྣམས་དང་རང་ལས་འོད་ཟེར་འཕྲོས་པས། སེམས་ཅན་ཐམས་ཅད་ཕྱག་ན་རྡོ་རྗེར་གྱུར་པ་དེ་རྣམས་འོད་ཟེར་གྱིས་དྲངས་ནས། རང་ཉིད་ལ་ཐིམ་པར་བསམས་ལ། རང་ཉིད་བླ་མ་ཕྱག་
ན་རྡོ་རྗེའི་ང་རྒྱལ་དང་གསལ་སྣང་ལ་གནས་པར་བྱའོ། །ཡང༑ དུས་གསུམ་རྒྱལ་བ་ཀུན་གྱི་མཐུ་སྟོབས་ནི། །མ་རུངས་འདུལ་ཕྱིར་དྲག་པོའི་སྐུར་སྟེན་ནས། །ཞི་དྲག་ལ་སོགས་དངོས་གྲུབ་སྟེར་མཛད་པའི། །བླ་མ་ཕྱག་ན་རྡོ་རྗེ་
ལ་ཕྱག་འཚལ། །ཞེས་པ་ཡང་བརྗོད། རང་གི་ཐུགས་ཀ་ནས་འོད་ཟེར་འཕྲོས་པས། བླ་མ་ཕྱག་ན་རྡོ་རྗེའི་ལྷ་ཚོགས་མདུན་དུ་སྤྱན་དྲངས་ནས་བཞུགས་པར་བསམས་ལ། གཏོར་མ་དང་མཆོད་པ་ཡང་འབུལ་བར་བྱེད་དོ། །

[167B] །འདི་རྒྱ་གར་ནས་གྲུབ་པ་ཐོབ་པའི་ཛོ་གི་ཞིག་ལ་རས་ཆུང་པས་ཞུས་ནས། བོད་དུ་རིམ་པར་བརྒྱུད་པའི་མན་ངག་ཡིན་ཅིང། ཁྱད་པར་པཎ་ཆེན་བཟང་པོ་བཀྲ་ཤིས་
ཀྱིས་བཤེས་གཉེན་དུ་མ་ལ་ཞུས་པའི་མན་ངག་ཁྱད་པར་ཅན་གཅིག་ཏུ་དྲིལ་པའི་བྱིན་རླབས་ཤིན་ཏུ་ཆེ་བ་པཎ་ཆེན་ལུང་རིག་རྒྱ་མཚོ་ལ་གནང་བ་ཡིན། དེས་རྗེ་གྲགས་པ་དོན་གྲུབ་དང། རྗེ་སྐྱབས་མཆོག་དཔལ་བཟང་ལ་གནང་བ་ཡིན་ནོ། །འདི་ནི་རྗེ་
ངག་དབང་གྲགས་པ་སྐུ་མཆེད་ཀྱིས་གུས་པས་གསོལ་བ་བཏབ་ཚེ་གདམས་པའོ།། ཨོཾ་ཧྲཱི་ཀྵི་ཏ་ཧཱུཾ་ཕཊ། ཨོཾ་ཧྲཱི་མ་ཀྲི་ཨ་སུ་ཧཱུཾ་ཕཊ།།    ༈    །།བླ་མ་ཡེ་ཤེས་ཁྱུང་ཁྲའི་སྒྲུབ་ཐབས་ཀྱི་སྙིང་པོ་དངོས་གྲུབ་ཀུན་འབྱུང་བཞུགས་སོ།།
ལྷ་མཆོག་ཡེ་ཤེས་ཁྱུང་ཁྲའི་ཞབས་ལ་ཕྱག་འཚལ་ལོ། །ཡེ་ཤེས་ཁྱུང་ཁྲ་སྒོམ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་སྤྱི་འགྲོ་ལྟར་བྱས་པའི་རྗེས་སུ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ་
དེའི་ཕྱིར་དུ་ཡེ་ཤེས་ཁྱུང་ཁྲ་བསྒོམ་པར་བྱའོ་སྙམ་དུ་བསམ། དེ་ནས་སྭ་བྷཱ་ཝས་རང་དང་སྣང་བ་ཐམས་ཅད་སྟོང་པར་སྦྱངས། སྟོང་པའི་ངང་ལས་ཡི་གེ་ཕུ་སེར་པོ་ཡོངས་སུ་གྱུར་པ་ལས། ཀླུའི་རྒྱལ་པོ་སོགས་མ་མེད་པ་སྦྲུལ་སེར་པོའི་
གཟུགས་སུ་བྱས་པའི་སྟེང་དུ། རང་གི་སེམས་ཡི་གེ་ཁྲོཾ་ཁ་དོག་སྣ་ཚོགས་པ་ཅིག་ཏུ་བསམ། དེ་ལས་འོད་ཟེར་འཕྲོས་པས་སེམས་ཅན་ཐམས་ཅད་ཀྱི་སྡིག་སྒྲིབ་དང། ནད་གདོན་ཐམས་ཅད་ཞི་བར་བྱས། འོད་ཟེར་ཚུར་འདུས་ཁྲོཾ་ལ་ཐིམ་

[168A]༄༅། །དེ་ཡོངས་སུ་གྱུར་པ་ལས། རང་ཉིད་ཡེ་ཤེས་ཁྱུང་ཁྲ། ཞལ་གཅིག་ཕྱག་གཉིས་སྤྱན་གསུམ་པ། བརླ་མན་ཆད་སའི་རང་བཞིན་སེར་པོ། ལྟོ་བ་ཆུའི་རང་བཞིན་དཀར་པོ། སྟོད་མའི་རང་བཞིན་དམར་པོ། མགོ་བོ་
རླུང་གི་རང་བཞིན་སྔོན་པོ། ཕྲག་པ་དང་སྤྱི་བོ་ནམ་མཁའི་རང་བཞིན་ཁ་དོག་སྣ་ཚོགས་པ། གཤོག་པ་དང་རྒྱབ་རྣམས་སྤྲིན་ཁ་དོག་སྣ་ཚོགས་པས་སྤྲས་པ། ཕྱག་གཡས་པས་ཀླུ་རྣམས་རྗེས་སུ་འཛིན་པའི་སྐྱབས་སྦྱིན་མཛད་པ། གཡོན་པ་
ཀླུ་རྣམས་ལ་བསྡིགས་པའི་སྡིགས་མཛུབ་མཛད་པ། རྭ་རྣོན་པོ་གཉིས་ཀྱི་ཕྲག་ཏུ་ཀླུ་རྣམས་ཀྱི་སྤྱི་བོ་ནས་ཕྲོགས་པའི་ཡིད་བཞིན་གྱི་ནོར་བུས་བརྒྱན་པ། ཀླུའི་རྒྱལ་པོ་སྤྲུལ་གྱི་གཟུགས་སུ་ཟ་བ། རང་དེ་ལྟར་དུ་གསལ་བའི་མགྲིན་པར་པདྨ་དང་
ཟླ་བའི་གདན་གྱི་སྟེར་གི་དབུས་སུ་བུདྡྷའི་ཁྱུང་དཀར་པོ། ལྷོར་རཏྣའི་ཁྱུང་སེར་པོ། ནུབ་ཏུ་པདྨའི་ཁྱུང་དམར་པོ། བྱང་དུ་ལས་ཀྱི་ཁྱུང་ལྗང་ཁུ། ཤར་དུ་རྡོ་རྗེའི་ཁྱུང་སྔོན་པོ། དེ་རྣམས་ཀྱི་ཕྱག་གཡས་པ་རྣམས་ན་རིམ་བཞིན་འཁོར་ལོ་རྡོ་རྗེ་རིན་
པོ་ཆེ་པདྨ་རལ་གྲི་བསྣམས་པ། གཡོན་པ་རྣམས་ཀྱིས་རང་རང་གི་ཁ་དོག་དང་མཐུན་པའི་ཀླུ་སྤྲུལ་གྱི་གཟུགས་སུ་ཟ་བ། མཆུ་སྡེར་རབ་ཏུ་རྣོ་ཞིང་འོད་ཟེར་འབར་བ། རང་ཉིད་ཀྱང་ཆེ་ཆུང་རི་རབ་ཙམ། འོད་ཟེར་སྣ་ཚོགས་དང་མེ་འོད་རབ་ཏུ་འཕྲོ་བས་
གནོད་བྱེད་བརླག་པར་བྱེད་པ། གཟི་བརྗིད་ཀྱི་ཕུང་པོ་དང་ལྡན་པ། མཆུ་སྡེར་རྭ་རྣམས་རབ་ཏུ་རྣོ་བའི་སྐུར་བསམས་པའི་ཐུགས་ཀར་ཟླ་བའི་སྟེང་གི་དབུས་སུ་ཨོཾ་དཀར་པོ། ཤར་དུ་པ་སྔོན་པོ། ལྷོར་ཀྵི་སེར་པོ། ནུབ་ཏུ་སཱ་དམར་པོ། བྱད་དུ་ཧཱ་

[168B] སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀའི་ཨོཾ་གྱི་འཁྲིས་སུ་ཧཱུཾ་སྔོན་པོ། ཡི་གེ་རྣམས་ལས་འོད་ཟེར་འཕྲོས་པས། འོག་མིན་ལ་སོགས་པའི་རང་བཞིན་གྱི་གནས་ནས། བསྒོམས་པ་དང་འདྲ་བའི་ཡེ་ཤེས་ཁྱུར་ཁྲ་ཅིག་
སྤྱན་དྲངས་ནས། རང་ཉིད་ལ་ཐིམ་པས་དབྱེར་མེད་དུ་གྱུར་པར་བསམ། སླར་ཡང་སྐུ་ཡི་གེ་དང་བཅས་པ་ལས་འོད་ཟེར་འཕྲོས་པ། རང་བཞིན་གྱི་གནས་ནས་བླ་མ་ཕྱག་ན་རྡོ་རྗེ་ལ་ཁྲོ་བོ་ཎགས་ཀྱིས་བསྐོར་བ་རང་གི་སྤྱི་བོར་ཞུགས་པ་ནི། སྐུ་མདོག་
མཐིང་ནག་གཡས་རྡོ་རྗེ་དང་གཡོན་སྡིགས་མཛུབ་མཛད་པ། མཆེ་བ་གཙིགས་ཤིད་ཁྲོ་གཉེར་བསྡུས་པ། སྤྱན་གསུམ་པ། སྨར་དང་སྨིན་མ་དབུ་སྐྲ་བ་སྤུ་རྣམས་དུས་མཐའི་མེ་ལྟར་འབར་བ། རིན་པོ་ཆེ་དང་སྦྲུལ་གྱིས་བརྒྱན་ཅིང། ཞབས་གཡས་
བསྐུམས་གཡོན་བརྐྱངས་པའི་གཟི་བརྗིད་ཀྱི་ཕུང་པོ་ཅན་ཅིག་ཏུ་བསམ་མོ། དེ་ལས་འོད་ཟེར་འཕྲོས། ཕྱོགས་བཅུའི་སངས་རྒྱས་བྱང་སེམས་ཐམས་ཅད་སྤྱན་དྲངས་ཏེ། དེ་ལ་ཐིམ་པས་དབྱེར་མེད་དུ་གྱུར་པར་བསམས་ཏེ། དེ་ནས། ཨོཾ་ཨརྒྷཾ་
པྲཏཱིཙྪ་ཧཱུཾ་སཱ་ཧཱ། ཞེས་སོགས་ཀྱིས་མཆོད་པ་འབུལ། བླ་མ་སྐྱབས་གསུམ་ཀུན་འདུས་ཀྱི་བདག་ཉིད། བླ་མ་ཕྱག་ན་རྡོ་རྗེས་བདག་ལ་བྱིན་གྱིས་བརླབ་ཏུ་གསོལ། ཞེས་གསུམ་བརྗོད་པས་རང་ཉིད་ལ་ཐིམ་ཞིང། རང་ཡང་སངས་རྒྱས་བྱང་སེམས་
ཐམས་ཅད་འདུས་པའི་རིགས་ལྔའི་བདག་ཉིད་ཕྱག་ན་རྡོ་རྗེ་ཡེ་ཤེས་ཁྱུད་ཁྲ་དེ་ངའོ་སྙམ་པའི་ང་རྒྱལ་དང། དེའི་སྐུའི་རྣམ་པ་གསལ་སྣང་ལ་གནས་པར་བྱའོ། །དེ་ནས། རང་གི་སྙིང་ཁའི་ཡི་གེ་རྣམས་གསལ་བའི་ངང་ནས། ཨོཾ་པཀྵི་སཱཧཱ་

[169A]༄༅། །ཞེས་པའི་སྔགས་མང་དུ་བཟླ་བར་བྱའོ། །དེ་ཡང་ཕྱག་རྡོར་གྱི་བསྙེན་པ་སྔོན་དུ་མ་སོང་བར་ཞག་རེ་ལ་ལྔ་བརྒྱ་ལས་མང་བ་མི་བཟླ་གསུང་ཡང། དམིགས་པ་ཞལ་ཤེས་དང་བཅས་པ་འདི་བཞིན་བྱས་ན་
ཞག་རེ་ལ་འབུམ་ཕྲག་མང་པོ་ཡང་བཟླས་པས་ཆོག་གོ་ཡང་དམིགས་པ་ནི། སངས་རྒྱས་བྱང་སེམས་ཐམས་ཅད་ཡེ་ཤེས་ཁྱུང་ཁྲའི་རྣམ་པར་སྤྱན་དྲངས་ནས། རང་ཉིད་ལ་ཐིམ་པས་ཡེ་ཤེས་ཁྱུང་ཁྲའི་བྱིན་རླབས་ཞུགས་ནས་
ཚེ་དང་བསོད་ནམས་སོགས་འཕེལ། དངོས་གྲུབ་ཐམས་ཅད་ཐོབ་པར་བསམ་མོ། །ཡང་རང་གི་ལུས་ཀྱི་ནང་གི་ཁྱུང་ལྔ་ཡི་གེ་དང་བཅས་པ་དང། རང་ཉིད་ཀྱི་ལུས་ལས་འོད་ཟེར་གྱི་མེ་འོད་འཕྲོས་ནད་གདོན་སྡིག་སྒྲིབ་ཐམས་ཅད་དང། ཁྱད་
པར་རང་ཉིད་ལ་གནོད་པར་བྱེད་པའི་སྟེང་འོག་གི་གདོན་བགེགས་ཐམས་ཅད་བསྲེགས་ནས་མེད་པར་བསམ། མདོར་ན་ཡེ་ཤེས་ཁྱུང་ཁྲའི་སྒོ་ནས་དངོས་གྲུབ་མ་ལུས་པ་ཐོབ་བྱུང་སྙམ་དུ་བསམ། དེ་ནས་བསྔོ་བ་སྨོན་ལམ་སོགས་བརྗོད་
ནས་མི་དམིགས་པའམ། དེའི་ངང་ལ་གནས་པ་སོགས་གང་བདེ་བྱའོ། །འདི་ནི་རྗེ་ནཱ་རོ་པའི་མན་ངག་ས་སྐྱ་པ་ཡབ་སྲས་ཀྱི་གསེར་ཆོས། མཁས་གྲུབ་དགེ་ལེགས་དཔལ་བཟང་ནས་རིམ་གྱིས་བརྒྱུད་པའི་གདམས་པ་ཁྱད་པར་
ཅན་ཡིན་ནོ། །འདི་ལ་བརྟན་ནས་བེང་བ་ཟ་ལུགས། རིལ་བུའི་སྦྱོར་བ་ལ་སོགས་པའི་མན་ངག་མང་དུ་ཡོད། འདི་ཡང་རྗེ་དྲུང་ངག་དབང་གྲགས་པ་སྐུ་མཆེད་ལ་གདམས་པའོ།།    ༈    །།རིག་སྔགས་གྱི་རྒྱལ་མོ་ཡི་གེ་གཅིག་པའི་སྒྲུབ་

[169B]། །།མཉམ་མེད་ཡེ་ཤེས་བློ་ཅན་རྣལ་འབྱོར་པ། །གཤིན་རྗེ་གཤེད་ཀྱི་རིམ་གཉིས་རྣལ་འབྱོར་མཐར། །རྒྱལ་ཡུམ་དབྱངས་ཅན་སྒོམ་པའི་རྣལ་འབྱོར་ནི། །གསང་ཆེན་ལམ་གྱི་སྙིང་པོའི་རྣལ་
འབྱོར་རོ། །དེ་སླད་རྒྱུད་སྡེའི་ཆུ་གཏེར་བཞིའི། བཅུད་ཀུན་བསྡུས་པའི་སྙིང་པོ་ནི། མཁའ་འགྲོ་ཐམས་ཅད་བསྡུས་པའི་སྙིང་ཧྲཱི་དཀར་ཡིག་འབྲུ་ཅིག་པུའོ། །དེ་ལ་འདིར་གང་བཤད་པར་བྱ་བའི་སྔགས་ནི་ཧྲཱིཾ་ངོ། དེ་བསན་དེ་བཞིན་
གཤེགས་པ་ཐམས་ཅད་ཀྱི་སྲོག་གི་སྙིང་པོ་རིག་སྔགས་ཀྱི་རྒྱལ་མོ་ཡི་གེ་གཅིག་པའི་སྔགས་འདི་བཤད་པ་ལ་གཉིས། སྔགས་བཏུ་བ་དང། སྔགས་དོན་བཤད་པའོ། །དང་པོ་ནི། ཡེ་ཤེས་ཐིག་ལེའི་བཀའ་འགྲེལ་ལས་གསུངས་
བ་ཇི་སྐད་དུ། འདབ་མ་གཉིས་པའི་བཞི་པའོ་ཞེས་བྱ་བ་ནི་ཡི་གེ་ཧའོ། །འོག་ཏུ་མེའོ་ཞེས་པ་ནི་ར་དང་ལྡན་པའོ། །དབྱངས་ཡིག་བཞི་པ་ནི་ཨཱི་བདག་ཉིད་དང་སྦྱར་བའོ། །རིག་པའི་རྒྱལ་པོ་མཆོག་ནི། དེ་བཞིན་གཤེགས་པ་ཐམས་ཅད་ཀྱི་སྙིང་པོ་ཡི་གེ་
ཧྲཱིའོ། །ཐིག་ལེ་སྟེང་དུ་ལྡན་པ་ནི་ཧྲཱིཾ་གི་དོན་ཏོ། དེ་རང་དང་ཉེ་བ་ན་ཧྲཱིཾ་སྟེ་གཉིས་པའོ། །ཉོན་མོངས་ལ་སོགས་ཞི་བར་བྱ་བའི་ཕྱིར། ཐམས་ཅད་ཞི་བ་ཞི་བའི་མཆོག་ཅེས་བྱའོ། །ཞེས་སློབ་དཔོན་ཨཱ་ཙརྱ་ཛྙཱ་ན་པ་ར་མ་ཡིས་གསུངས་པ་ལྟར་ཏེ་
པདྨའི་དཀྱིལ་ལ་དབྱངས་གསལ་གྱི་སྔགས་བཀོད་པའི་ནང་ནས། ལུས་དང་སྲོག་གི་ཡི་གེ་དེ་དག་དེ་ལྟར་ཏུ་ཤེས་པར་བྱའོ། །གཉིས་པ་ནི། དེ་ལྟར་བཏུས་པའི་སྙིང་པོ་དམ་པ་འདི་ལ་ཡི་གེ་གསུམ་འདུས་པས་འདིའི་དོན་ལ། རྣལ་འབྱོར་བ་ཆོས་གཟུགས་

[170A]༄༅། །ཀྱི་སྐུ་གཉིས་གང་ལས་སྒྲུབ་པའི་གཞི། བྱང་སེམས་དཀར་དམར་གྱི་ཐིག་ལེ་གའུ་ཁ་སྦྱོར་གྱི་དབུས་སུ། ཤིན་ཏུ་ཕྲ་བའི་རླུང་སེམས་དབྱེར་མེད་དུ་ཞུགས་པ། སྔོན་འཁོར་བ་ཐོག་མ་མེད་པ་ནས་འབྲལ་མེད་དུ་རྗེས་སུ་ཞུགས་
ཤིང། བར་དུ་དེའི་རིགས་འདྲ་ནམ་ཡང་རྒྱན་མ་མྱོང་ལ། མཐར་སངས་རྒྱས་ཀྱི་སར་ཡང་འགྲོ་བ། ཐིག་ལེ་ཁྱད་པར་གསུམ་ལྡན་གྱི་ཆོས་ཐམས་ཅད་ཚང་བས། རིགས་སྔགས་འཆང་ཐམས་ཅད་ཀྱི་བསམ་བྱ་ཅིག་པུ་དེ་ནི། འདི་ཉིད་ཡིན་པར་ཤེས་པར་བྱའོ། །
དེ་ལྟར་ཡང། གཡུ་དྲུང་འཁྱིལ་བ་གསུམ་གྱི་ཞལ་གདམས་ལས། ཇི་སྐད་དུ། དེ་ནས་ལྟེ་བར་ཧྲཱིཾ་ཡིག་བསམ། །སུམ་མདོ་རླུང་ལྡན་གྱེན་ལ་རྒྱུ། །ཧྲཱིཾ་ནི་ཐིག་ལེ་གསུམ་དུ་ཞུ། །ཨི་ནི་རླུང་གི་ཐིག་ལེ་སྟེ། །ཧ་ནི་བྱང་ཆུབ་ཐིག་ལེའོ། །རཀྟའི་ཐིག་ལེ་རཾ་
ཡིག་སྟེ། །མདོག་ནི་རིམ་པར་སྔོ་དཀར་དམར། ཞེས་ཡུམ་ཀཾ་ཀ་ལ་མེ་ཀ་ལས་གསུངས་སོ། །དེ་ལྟར་ན་སྲོག་གི་ཡི་གེ་ཨཱི་རིང་པོ་ནི། སྲོག་འཛིན་ཤིན་ཏུ་ཕྲ་བའི་རླུང་གི་ངོ་བོ་སྟེ། །དེའི་རང་དབང་གི་ཁ་དོག་ནི་དཀར་པོའོ། །ལུས་ཀྱི་ཡི་གེ་
ཧ་ནི་བྱང་ཆུབ་ཀྱི་སེམས་དཀར་པོའི་ངོ་བོ་སྟེ། དེའི་ཁ་དོག་ཀྱང་དཀར་པོའོ། །རཾ་ཡིག་ནི་བྱང་སེམས་དམར་པོའི་ངོ་བོ་སྟེ། དེའི་ཁ་དོག་ཀྱང་དམར་པོའོ། །དེ་ལ་ནི་འདིར་ཡི་གེ་ཧྲཱིཾ་ཐམས་ཅད་དཀར་པོ་ཡིན་པ་ལ། ཨཱིའི་ངོ་བོ་གི་གུ་དང་འ་བཏགས་
གཉིས་ཅུང་ཟད་སྔོ་བའི་མདངས་ཆགས་པ་དང། ར་བཏགས་དང་ཐིག་ལེ་གཉིས་ཅུང་ཟད་དམར་བའི་མདངས་ཆགས་ཤིང། ཧ་དཀར་པོ་ཤིན་ཏུ་འོད་འཚེར་བར་སྒོམ་པ་ནི་མན་དག་གོ་འོད་ཟེར་འཕྲོས་པའི་ཁ་དོག་ཀྱང་དེའི་རིམ་པ་ལས་ཤེས་པར་

[170B] ༑དེའང་ཤིན་ཏུ་ཕྲ་བའི་རླུང་སེམས་ལ། བདེ་དགའ་ཁྱད་པར་ཅན་སྐྱེད་པའི་ཉེར་ལེན་གྱི་རྒྱུ་དང། ལྷན་ཅིག་བྱེད་པའི་རྐྱེན་ནི་རིམ་པ་ལྟར་བྱང་སེམས་དཀར་པོའི་ཐིག་ལེ་བཱ་སནྟ་ཅེས་བྱ་བ་དང། ཁྲག་གི་ཐིག་ལེ་བདག་མེད་ཏི་ལ་ཀ་ཞེས་བྱ་བ་གཉིས་ཡིན་ལ་
དེ་གཉིས་ཀྱི་རང་དབང་གི་གནས་ནི་སྤྱི་བོ་དང་ལྟེ་བ་ཡིན། གཞི་ལ་གཟུགས་ཀྱི་རྣམ་པར་ངེས་པ་མེད་མོད་ཀྱང། རྣལ་འབྱོར་པས་བཱ་སནྟ་ཧཱུཾ་རིང་པོའི་གཟུགས་སུ་སྙིང་ཁར་སྒོམ་ཞིང། ཏི་ལ་ཀ་ཨ་ཐུང་གི་གཟུགས་སུ་ལྟེ་བར་བསྒོམས་པ་ལས་མེ་འབར་
བའི་མེ་ལྕེའི་རྩེ་མོས་སྙིང་ཁའི་ཧཱུཾ་ཡིག་ཞུ་བ་ལས་བྱང་སེམས་དཀར་པོའི་ཆར་ཨ་ཐུང་ལ་བབས་པས་ལྷག་པར་འབར་ཞིང། ཇི་ཙམ་འབར་བདེ་ཙམ་དུ་ཞུ་ཞིང་འཛག་པའི་འབར་འཛག་ལས། སེམས་བདེ་བ་ཆེན་པོའི་རང་བཞིན་དུ་གྱུར་པའི་ཡུལ་ཅན་
བདེ་བ་དེས། ཡུལ་ཆོས་ཐམས་ཅད་ཀྱི་རྩ་བ་རང་གི་སེམས་རང་བཞིན་གྱིས་སྟོང་པའི་སྟོང་པ་ཉིད་ལ་ནང་དུ་ཡང་དག་པར་འཇོག་པ་ནི། བདེ་སྟོང་དབྱེར་མེད་ཀྱི་ཏིང་ངེ་འཛིན་ཏེ་ངེས་དོན་དམ་པའི་དབྱངས་ཅན་མའོ། །དེ་འདྲ་བའི་བདེ་སྟོང་དབྱེར་གྱི་མེད་ཀྱི་
སེམས། སེམས་ཀྱི་རྡོ་རྗེ་དེ་ཉིད་ཡི་གེ་ཧྲཱིཾ་ཡིག་གི་རྣམ་པར་ལངས་པ་ལས་འོད་འཕྲོས། འཕགས་པ་ཐམས་ཅད་མཆོད་པའི་སྤྲིན་མཐའ་ཡས་པ་སྤྲོས་པས་མཆོད་ཅིང་མཉེས་པར་བྱ། སེམས་ཅན་ཐམས་ཅད་ཀྱི་གནོད་པ་མཐའ་དག་སེལ་བ་དང་
འདོང་པ་ཐམས་ཅད་སྒྲུབ་པའི་འོད་ཟེར་འཕྲོས་པས། དོན་བྱས་ཚུར་འདུས་ཧྲླིཾ་ཡིག་ལ་ཐིམ་པ་ཡོངས་སུ་གྱུར་པ་ལས། རང་གི་ལྷག་པའི་ལྷ་ཕྱག་རྒྱ་ཆེན་པོའི་སྐུ། ཀུན་ཏུ་བཟང་མོ་ཞལ་ཕྱག་གི་རྣམས་པ་ཅན། སྣང་ལ་རང་བཞིན་མེད་པ་མེ་ལོང་

[171A]༄༅། །ནང་གི་གཟུགས་བརྙན་ལྟ་བུར་གསལ་ལ་རྙོག་པ་མེད་པར་ཡང་དག་པར་བསྒོམ་པ་ནི། ཟབ་གསལ་གཉིས་མེད་ཀྱི་རྣལ་འབྱོར་ཏེ། དྲང་དོན་ཀུན་རྫོབ་ཀྱི་དབྱངས་ཅན་མའོ། །འདིར་སྨྲས་པ། སྣང་སྟོང་
སྒྱུ་མའི་རྣལ་འབྱོར་པ། །འཇམ་དཔལ་ཁྲོ་བོའི་སྐུར་གསལ་བའི། །སྙིང་ཁར་ཐབས་ཀྱི་བཱ་སནྟ། །ལྟེ་བར་ཤེས་རབ་ཏི་ལ་ཀ་མཆོག་ཏུ་དགའ་བ་བཞི་སྐྱེད་པའི། །བྱེད་པ་དང་ནི་བྱ་བའི་དངོས། །ལྟེ་བའི་ཆུ་སྐྱེས་དགོད་པའི་ཁར།།
ཁྲག་གི་ཐིག་ལེ་མེ་ཡི་གཟུགས། །རླུང་མེའི་དྲོད་ཀྱིས་གཙུབ་གཏན་ནི། །ཐུང་དུ་ཨ་ཡི་གཟུགས་ཀྱིས་གནས། །ལུས་ཅན་ཀུན་གྱི་སྙིང་དགའ་བྱེད། །བདེ་དགའ་སྐྱེད་པའི་རྒྱུད་ནི་དཔྱིད། །བ་མོའི་མངོག་ཅན་འཛག་པ་སྟེ། །རིང་པོ་
ཧཱུཾ་གི་རྣམ་པར་གནས། །འབར་འཛག་ལས་སྐྱེས་བདེ་ཆེན་གྱི། །རང་བཞིན་སྟོང་པར་རབ་ཞུགས་ནས། །སླར་ཡང་ཧྲཱིཾ་དཀར་ཡིག་འབྲུར་ལངས། །དེ་ལས་སྣང་སྟོང་ལྷ་སྐུར་གསལ། །སྒྱ་མའི་རྣལ་འབྱོར་འདི་ལ་ནི། །ཟས་དད་གནས་
ཀྱི་ངེས་པ་མེད། །གཟའ་དང་སྐར་མ་རྩི་མི་དགོས། །ཐམས་ཅད་སྒྱུ་མའི་རང་བཞིན་དུ། །མཉམ་ཉིད་ཆེན་པོར་རོ་གཙག་བལྟ། །དེ་ལས་ཕྱག་རྒྱ་ཆེན་པོ་ནི། །མཆོག་གི་དངོས་གྲུབ་ལག་རྩེར་འཛག་ཅེས་པ་འདི་ནི་བརྗེད་ཐོར་སྦྱར། །
དགེ་འདིས་སངས་རྒྱས་ཞལ་མཐོང་ཤོག། །། སརྦ་མངྒ་ལཾ།། །།

[171B][BP]



