
[001A]༄༅། །ཆོས་མངོན་པ་མཛོད་ཀྱི་འགྲེལ་པ་མངོན་པའི་རྒྱན་གྱི་དཀར་ཆག་དང་ས་བཅད་གླེང་བརྗོད་བཅས་བཞུགས་སོ།།

[001B]༄༅། །ཨོཾ་སྭ་སྟི། །གང་གི་མཚན་ཙམ་ལན་ཅིག་ཐོས་པས་ཀྱང། །མཚམས་མེད་ལས་ལ་སྤྱོད་པའི་སྡིག་ཅན་ཡང། །ཕྱི་མ་ངན་འགྲོའི་འཇིགས་ལས་སྐྱོབ་མཛད་
པའི། །མཆིམས་རིགས་འཇམ་དབྱངས་ཞབས་རྡུལ་སྤྱི་བོས་མཆོད། །དེ་ཡང་བོད་གངས་ཅན་གྱི་གནས་བརྟན་ཆེན་པོ་མཆིམས་འཇམ་པའི་དབྱངས་ཀྱི་གསུང། ཆོས་མངོན་པ་མཛོད་ཀྱི་ཚིག་
ལེའུ་བྱས་པའི་འགྲེལ་པ་མངོན་པའི་རྒྱན་ལ་ཤོག་གྲངས་་དེའི་དཀར་ཆག་ལ་ཤོག་གྲངས་་གླེགས་བམ་འདིའི་ཤོག་གྲངས་བསྡོམས་་བཅས་བཞུགས་སོ།། །།
   ༈    འགྲེལ་པ་མངོན་པའི་རྒྱན་གྱི་དབུ་ནས་ཤོག་གྲངས་་མདུན་ཕྲེང་་བར་གཞུང་འདིའི་མཆོད་བརྗོད་སོགས་
་ན་་རྩ་བའི་གཞུང་གི་བཤད་པ་ལ་འཇུག་པ། ་ན་་ཟག་བཅས་ཟག་མེད་མདོར་བསྟན་རྒྱས་བཤད། ་རྒྱབ་ཕྲེང་་འདུས་མ་བྱས་རྒྱས་པར་བཤད་པ། ་ན་་གནས་
བརྒྱད་ཀྱི་སྤྱི་བཤད། ་བ་་ཁམས་བསྟན་པའི་གནས་ལ་འདུས་བྱས་མདོར་བསྡུས་པའི་རབ་དབྱེ་དང། མིང་གི་རྣམ་གྲངས། ་ན་་ཕུང་ཁམས་སྐྱེ་མཆེད་ཀྱི་རང་བཞིན་ལ་མཚན་གཞིའི་

[002A]༄༅། །དབྱེ་བ་དང། མཚན་ཉིད་དང། དགོས་པ་དང། གྲངས་ངེས་དང། གོ་རིམས་ངེས་པ་ལྔ་བཤད་པ། ་ན་་ཕུང་ཁམས་སྐྱེ་མཆེད་དེ་གསུམ་གཞན་ཡང་
འདིར་བསྡུ་བ། ་ན་་ཁམས་ལ་རྣམ་པའི་རབ་དབྱེ་ཉི་ཤུ་རྩ་གཉིས་ཡོད་ཀྱང་བརྗོད་བདེ་བའི་དབང་དུ་བྱས་ན་བརྒྱད་ལས། དང་པོ་བསྟན་ཡོད་ལ་སོགས་པ་ལྔ་བཤད་པ། ་བ་་
གཉིས་པ་རྟོག་བཅས་དཔྱོད་བཅས་ལ་སོགས་པའི་རྣམ་པའི་རབ་དབྱེ་བཤད་པ། ་བ་་གསུམ་པ་དམིགས་བཅས་ལ་སོགས་པ་ལྔ་བཤད་པ། ་ན་་བཞི་པ་འབྱུང་བ་གསུམ་གྱི་རྣམ་
པའི་རབ་དབྱེ་བཤད་པ། ་ན་་ལྔ་པ་རྫས་ཡོད་ལ་སོགས་པ་ལྔ་བཤད་པ། ་བ་་དྲུག་པ་མཐོང་སྤང་ལ་སོགས་པའི་རབ་དབྱེ་བཤད་པ། ་ན་་བདུན་པ་ལྟ་བ་དང་ལྟ་བ་མ་ཡིན་
པའི་རྣམ་པའི་རབ་དབྱེ་བཤད་པ། ་ན་་བརྒྱད་པ་གཉིས་ཀྱི་ཤེས་པར་བྱ་བ་ལ་སོགས་པ་གསུམ་བཤད་པ་ནི་ཞེས་པ་ནས་ཆོས་མངོན་པ་མཛོད་ཀྱི་འགྲེལ་པ་མངོན་པའི་རྒྱན་ལས་ཁམས་བསྟན་པ་
ཞེས་བྱ་བ་སྟེ་གནས་དང་པོའི་བཤད་པའོ།། །།ཞེས་པའི་བར་རོ།།    ༈    དེའི་མཚན་ཉིད། གྲངས་ངེས་

[002B] ་བ་་དབང་པོའི་རབ་དབྱེ། འཐོབ་གཏོང་ལྡན་ཚུལ་ཏེ་གསུམ་བཤད་པ། ་ན་་འདུས་བྱས་སྐྱེ་ཚུལ་རྒྱས་པར་བཤད་པ་དོན་དངོས་ལ་ཐོགས་མར་སྤྱིའི་དོན། ་ན་་གཟུགས་ཅན་སྐྱེ་ཚུལ་བཤད་པ་
་ན་་གཟུགས་ཅན་མ་ཡིན་པའི་ལྷན་ཅིག་སྐྱེ་བའི་ཚུལ་ལ་མཚུངས་ལྡན་སྤྱིའི་དོན་དང་གཞུང་གི་དོན་བཅས་བཤད་པ། ་བ་་མཚུངས་ལྡན་མ་ཡིན་པའི་འདུ་བྱེད་བཅུ་བཞི་མདོར་བསྟན་པ། ་བ་་བཅུ་བཞི་པོ་སོ་སོའི་རང་
བཞིན་བཤད་པ་ལ་དགུ་ལས་དང་པོ་ཐོབ་པ་བཤད་པ། ་ན་་གཉིས་པ་མ་ཐོབ་པ་བཤད་པ། ་བ་་གསུམ་པ་སྐལ་མཉམ་བཤད་པ། ་ན་་བཞི་པ་འདུ་ཤེས་མེད་པ་བ་བཤད་པ། ་བ་་ལྔ་པ་འདུ་ཤེས་མེད་པའི་
སྙོམས་འཇུག་བཤད་པ། ་བ་་དྲུག་པ་འགོགས་པའི་སྙོམས་འཇུག་བཤད་པ། ་བ་་བདུན་པ་སྲོག་གི་དབང་པོ་བཤད་པ། ་བ་་བརྒྱད་པ་མཚན་ཉིད་སྐྱེ་སོགས་བཤད་པ། ་བ་་དགུ་པ་མིང་གི་ཚོགས་ལ་སོགས་
པ་བཤད་པ་དང། དེ་དག་གི་དོན་བསྡུ་བ། ་ན་་ཞར་ལ་རྒྱུ་རྐྱེན་འབྲས་བུ་དང་བཅས་པ་བཤད་པ་ལས་དང་པོ་རྒྱུ་བཤད་པ། ་བ་་གཉིས་པ་འབྲས་བུ་བཤད་པ། ་ན་་གསུམ་པ་རྐྱེན་བཤད་པ་
་བ་་དེ་མ་ཐག་རྐྱེན་རྒྱས་པར་སྟོན་པ་ནི་ཞེས་པ་ནས་ཆོས་མངོན་པའི་མཛོད་ཀྱི་འགྲེལ་པ་མངོན་པའི་རྒྱན་ལས་དབང་པོ་བསྟན་པ་ཞེས་བྱ་བ་སྟེ་གནས་གཉིས་པའི་བཤད་པའོ།། །།ཞེས་པའི་བར་རོ།།    ༈   
གནས་གསུམ་པ་སེམས་ཅན་གྱི་འཇིག་རྟེན་བསྟན་པ་བཤད་པ་ལ། དང་པོ་དེའི་དབྱེ་བ་བསྟན་པ། ་ན་་གཉིས་པ་ཁྱད་པར་གྱི་ཆོས། ་ན་་གསུམ་པ་རྣམ་གཞག་གིས་རྒྱས་པར་བཤད་པ་ལ་ཐོག་མ་སེམས་ཅན་གྱི་སྐྱེ་བ་

[003A]༄༅། །་ན་་བར་དུ་གནས་པའི་ཚུལ་ལ་རྟེན་འབྲེལ་དང། ཟས་བཤད་པ། ་བ་་མཐར་འཆི་བའི་ཚུལ་སྟོན་པ་ལ་འཆི་སེམས་དང། ཚུལ་དང། ཤི་ནས་ཇི་ལྟར་འགྱུར་བ་བསྟན་པ་
་ན་་སྣོད་ཀྱི་འཇིག་རྟེན་གྱི་རིམ་པ་དང་ཚད་དང། སེམས་ཅན་གྱི་འཇིག་རྟེན་དང། ཚད་ཉིད་བཤད་པ་ཞེས་སོགས་ནས་ཆོས་མངོན་པའི་མཛོད་ཀྱི་འགྲེལ་པ་མངོན་པའི་རྒྱན་ལས་འཇིག་རྟེན་བསྟན་པ་ཞེས་བྱ་བ་སྟེ་
གནས་གསུམ་པའི་བཤད་པའོ།། །།ཞེས་པའི་བར་རོ།།    ༈    ་ན་་གཉིས་པ་རིག་བྱེད་མ་ཡིན་པ་རྒྱས་
པར་བཤད་པ། ་བ་་གསུམ་པ་དེ་དག་གི་ཁྱད་པར་ལ་ངོ་བོ་དང། སའི་ཁྱད་པར་དང། དགེ་བ་དང་མི་དགེ་བ་དང་ལུང་མ་བསྟན་གྱི་དབྱེ་བ་བཤད་པ། ་བ་་རིག་བྱེད་མ་ཡིན་པའི་དབྱེ་བ་མདོར་བསྟན་པ་དང། རྒྱས་པར་
བཤད་པ། ་བ་་དེ་དག་ལྡན་པའི་ཚུལ། ་ན་་ཐོབ་ཚུལ་དང་ཐོབ་པའི་གཞི་སོགས་བཤད་པ། ་བ་་དེ་དག་གཏོང་བའི་རྒྱུ། ་བ་་རྟེན་གྱི་ཁྱད་པར་བཤད་པ། ་བ་་མདོ་ལས་
གསུང་པའི་ལས་ཀྱིས་དབྱེ་བ་བཅོ་ལྔ་ལས། ལས་གསུམ་ཚན་དུ་དབྱེ་བ། མྱོང་འགྱུར་གྱི་དབྱེ་བ། དཀར་ནག་ལ་སོགས་པ་བཞིར་དབྱེ་བ། ཐུབ་པ་གཙང་བྱེད་ཀྱི་དབྱེ་བ། ལེགས་སྤྱད་ཉེས་སྤྱད་ཀྱི་དབྱེ་བ་བཤད་པ། ་བ་་དགེ་
མི་དགེ་བཅུར་དབྱེ་བ། ལས་འབྲས་བུ་དང་བཅས་པར་དབྱེ་བ། རིགས་པ་དང་རིགས་པ་མ་ཡིན་པས་བསྐྱེད་པའི་དབྱེ་བ། འཕེན་བྱེད་དང་རྫོགས་བྱེད་ཀྱི་དབྱེ་བ། སྒྲིབ་པ་གསུམ་བཤད་པ། ་བ་་མཚམས་མེད་ལྔ་བཤད་པ་

[003B] བསོད་ནམས་བྱ་བའི་གཞི་གསུམ་བཤད་པ། ཆ་མཐུན་གསུམ་བཤད་པ། རིག་པས་རབ་ཏུ་བཅུག་པའི་ལས་ཏེ་ཆོས་མངོན་པའི་མཛོད་ཀྱི་འགྲེལ་པ་མངོན་པའི་རྒྱན་ལས་ལས་བསྟན་པ་ཞེས་བྱ་བ་སྟེ་གནས་བཞི་པའི་
བཤད་པའོ།། །།ཞེས་པའི་བར་རོ།།    ༈    ་ན་་ཕྲ་རྒྱས་ཀྱི་རྣམ་པའི་རབ་དབྱེ་ལ་ཀུན་འགྲོ་
དང་ཀུན་འགྲོ་མ་ཡིན་པ་དང། ཟག་བཅས་ཟག་མེད་ལ་དམིགས་པ་དང། རྒྱས་པ་དང་མི་རྒྱས་པ་དང། མི་དགེ་བ་དང་ལུང་མ་བསྟན་གྱི་དབྱེ་བ། མི་དགེ་བ་དང་ལུང་མ་བསྟན་གྱི་རྩ་བར་བཤད་པ། ་བ་་དེ་དག་ལྡན་པའི་ཚུལ་
ཆོས་དུའི་ཡུལ་ཅན་ཡིན་པ་དང། གོ་རིམ། སྐྱེ་བའི་རྒྱུ། ་བ་་མདོ་ལས་གསུང་པའི་རྣམ་པའི་དབྱེ་བ་བསྟན་པ་ལ། ཟག་པ་དང། ཆུ་བོ་དང་སྦྱོར་བ་དང། ཉེར་ལེན་དང། ཕྲ་རྒྱས་ལ་སོགས་པའི་མིང་དོན་དང། ཀུན་
སྦྱོར་དང། འཆིང་བ་དང། ཉེ་བའི་ཉོན་མོངས་དང། ཀུན་དཀྲིས་དང། དྲི་མ་དང། དེ་དག་གི་རྣམ་པའི་རབ་དབྱེ་དང། སྒྲིབ་པ་ལྔ་སྟེ་བཅུ་གཅིག་བཤད་པ། ་བ་་གཉིས་པ་ཕྲ་རྒྱས་ཇི་ལྟར་སྤོང་པའི་ཚུལ་དངོས་དང། ཞར་
ལ་གཉེན་པོའི་དབྱེ་བ་བཤད་པ། ་བ་་གསུམ་པ་སྤངས་པའི་འབྲས་བུ་ཡོངས་ཤེས་བཤད་པ་ནས་ཆོས་མངོན་པའི་མཛོད་ཀྱི་འགྲེལ་པ་མངོན་པའི་རྒྱན་ལས་ཕྲ་རྒྱས་བསྟན་པ་ཞེས་བྱ་བ་སྟེ་གནས་ལྔ་པའི་བཤད་པའོ།། །།
ཞེས་པའི་བར་རོ།།    ༈    དམིགས་ཡུལ་བདེན་པ་བཤད་པ། ་ན་་མངོན་པར་རྟོགས་པའི་རིམ་པ་མདོར་བསྟན་རྒྱས་བཤད་གཉིས་ཀྱི་སྒོ་ནས་བཤད་

[004A]༄༅། །པས་དང་པོ་ཚོགས་ལམ་བཤད་པ། ་ན་་སྦྱོར་ལམ་བཤད་པ། ་བ་་མཐོང་བའི་ལམ་བཤད་པ། ་བ་་གང་ཟག་བཤད་པ་ལ་བརྒྱད་དུ་དབྱེ་བ་ཡོད་པ་དེ་ལ་ཆགས་བྲལ་སྔོན་དུ་འགྲོ་བ་
དང༑ མཐར་གྱིས་པ་གཉིས་ལས་ཕྱི་མ་ལ་ཡང་རྒྱུན་དུ་ཞུགས་པ་བཤད་པ། ལན་ཅིག་ཕྱིར་འོང་བ་བཤད་པ། ་བ་་ཕྱིར་མི་འོང་བཤད་པ། དགྲ་བཅོམ་བཤད་པ། ་བ་ཁྱད་པར་གྱི་ཆོས་འཆད་པ་ན། ས་དང་ལམ་
གྱི་ཁྱད་པར། ཟད་པ་དང་མི་སྐྱེ་བ་ཤེས་པའི་ཁྱད་པར། འབྲས་བུའི་རྣམ་པར་གཞག་པའི་ཁྱད་པར། ཆོས་ཀྱི་འཁོར་ལོའི་ཁྱད་པར། ཁམས་དང་དབྱེ་བའི་ཁྱད་པར། རིགས་དང་ཉམས་པའི་ཁྱད་པར། དབང་པོ་འཕོ་བའི་ཁྱད་པར་
དང་བདུན་བཤད་པ། ་ན་་གང་ཟག་བདུན་དུ་བསྡུ་བ་དང། གང་ཟག་གཉིས་སུ་དབྱེ་བ་བཤད་པ། ་བ་་མངོན་པར་རྟོགས་པའི་ལམ་སྟོན་པ་ན་ལམ་གྱི་དབྱེ་བ་དང། བྱང་ཆུབ་ཀྱི་ཕྱོགས་དང་མཐུན་པའི་ལམ་བཤད་
པ་ནས་ཆོས་མངོན་པའི་མཛོད་ཀྱི་འགྲེལ་པ་མངོན་པའི་རྒྱན་ལས་ལམ་དང་གང་ཟག་བསྟན་པ་ཞེས་བྱ་བ་སྟེ་གནས་དྲུག་པའི་བཤད་པའོ།། །།ཞེས་པའི་བར་རོ།།    ༈   
ཤེས་ལྟ་གསུམ་གྱི་ཁྱད་པར་བཤད་པ། ་བ་་ཤེས་པ་བྱེ་བྲག་ཏུ་བཤད་པ་ལ་ཤེས་པའི་ངོ་བོའི་དབྱེ་བ། གྲངས་ངེས། རྣམ་པ་དང། ས་ལ་བརྟེན་པ་བཤད་པ། ་ན་་ཤེས་པ་དེ་དག་ལ་དྲན་པ་ཉེར་གཞག་ཏུ་བཞག་པ་དང་
དམིགས་པ་དང། ལྡན་པའི་ཚུལ། ཐོབ་པའི་ཚུལ་བཤད་པ། ་བ་་དེ་དག་གི་ཡོན་ཏན་བསྟན་པ་ལ་ཐུན་མོང་མ་ཡིན་པའི་ཡོན་ཏན་སྟོབས་བཅུ་དང། མི་འཇིགས་པ་བཞི། དྲན་པ་ཉེ་བར་གཞག་པ། ཐུགས་རྗེ་ཆེན་པོ་སྟེ་བཞི་བཤད་

[004B] ་ན་་ཐུན་མོང་གི་ཡོན་ཏན་མདོར་བསྟན་ནས་རྒྱས་པར་བཤད་པ་ལ་འཕགས་པ་ཁོ་ན་དང་ཐུན་མོངས་བ་ཉོན་མོངས་པ་མེད་པ་དང། སྨོན་གནས་ཤེས་པ། སོ་སོ་ཡང་དག་པར་རིག་པ་བཞི། ་བ་་ཕལ་ཆེར་བྱིས་པ་
དང་ཐུན་མོང་བ་མངོན་པར་ཤེས་པ་དྲུག་ལ་སོགས་པ་བཤད་ནས་ཆོས་མངོན་པའི་མཛོད་ཀྱི་འགྲེལ་པ་མངོན་པའི་རྒྱན་ལས་ཡེ་ཤེས་བསྟན་པ་ཞེས་བྱ་བ་སྟེ་གནས་བདུན་པའི་བཤད་པའོ།། །།ཞེས་པའི་བར་རོ།།    ༈   
གནས་བརྒྱད་པ་སྙོམས་པར་འཇུག་པ་བསྟན་པ་ལ་བསམ་གཏན་དང། གཟུགས་མེད་བཤད་པ་དེ་ལ་ཡང། དེ་དག་གི་ངོ་བོ། དབྱེ་བ། ཡན་ལག་རྣམ་པར་བཞག་པ། འཐོབ་པའི་ཚུལ་བཤད་པ། ་བ་་ཁྱད་པར་གྱི་ཆོས་
ཉེར་བསྡོགས། ཏིང་ངེ་འཛིན་གྱི་དབྱེ་བ་བཤད་པ། ་བ་་དེ་ལ་བརྟེན་པའི་ཡོན་ཏན་བཤད་པ། ་ན་་ཡོངས་སུ་རྫོགས་པའི་བྱ་བ་བསྟན་ནས་ཆོས་མངོན་པའི་མཛོད་ཀྱི་འགྲེལ་པ་མངོན་པའི་རྒྱན་ལས་སྙོམས་པར་
འཇུག་པ་བསྟན་པ་ཞེས་བྱ་བ་སྟེ་གནས་བརྒྱད་པའི་བཤད་པའོ།། །།ཞེས་པའི་བར་རོ།། ཤོག་གྲངས་་རྒྱབ་ཕྲེང་་ནས་་བར་མཛད་བྱང་དང། སྤར་སྨོན་བཅས་སོ།། །།འདིར་ཅུང་ཟད་གླེང་བར་
བྱ་བ་ལ།    ༈    ཆོས་མངོན་པ་མཛོད་ཀྱི་ཚིག་ལེའུ་བྱས་པར་ཚིག་རྐང་གཅིག་ལྷག་གཞུང་ཚིག་ཤོ་ལོ་
ཀ་དྲུག་བརྒྱ་ཉེར་གཅིག་གི་བདག་ཉིད་ཅན་དུ་ཡོད་པ་དེའི་འགྲེལ་མཛད་ཡོངས་ཀྱི་གཙུག་གི་ཏོག་ལྟར་མངོན་པར་འཕགས་པ། འགྲོ་རྣམས་སྲིད་མཚོ་ལས་སྒྲོལ་བའི་དེད་དཔོན་ཆེན་པོ། གངས་ཅན་གྱི་ལྗོངས་སུ་མངོན་པའི་སྡེ་སྣོད་འཆད་ལ་འགྲན་པའི་ཟླ་

[005A]༄༅། །ཐམས་ཅད་དང་བྲལ་བ་མཁས་པའི་མཆོག་གྱུར་མཆིམས་འཇམ་པའི་དབྱངས་གང་གི་གསུང། ཆོས་མངོན་པ་མཛོད་ཀྱི་ཚིག་ལེའུ་བྱས་པའི་འགྲེལ་པ་མངོན་པའི་རྒྱན་ཞེས་བྱ་བ་འདི་ནི། རིས་སུ་མ་ཆད་པའི་བོད་ཀྱི་ཆོས་རྒྱུད་
ཡོངས་རྫོགས་ལ་བརྒྱ་གོ་གཅིག་ཆོད་དུ་གདམས་པའི་སྤྱི་གཞུང་ལྟ་བུར་ལགས་ཀྱང། ད་བར་སྤར་གཞི་གསར་བསྐྲུན་ཞུ་མཁན་མ་བྱུང་བར་བརྟེན། ད་ལམ་འབྲས་སྤུངས་བློ་གསལ་གླིང་དཔེ་མཛོད་ཁང་ནས་ཕྱི་མོ་ལྷ་ལྡན་སྤར་མ་སོར་གཞག་ཐོག་ཕྱི་རབས་
རྣམས་འཇུག་པ་བདེ་ཆེད་དཀར་ཆག་ས་བཅད་སོགས་བསྣན་ཏེ། དམིགས་བསལ་འགྲོ་གྲོན་འཕར་མ་ཆེད་གཏོང་གིས་ཚར་གྲངས་་ཐམ་པའི་སྤར་མཐུན་ཡོན་སྦྱོར་ཞུས་པ་འདིའི་མཐུས། ཡུལ་གྲུ་ཀུན་ཏུ་ནད་མུག་འཁྲུགས་རྩོད་ཞི་ཞིང་
བོད་ལྗོངས་རང་དབང་སྔ་སོར་ཆུད་དེ་གདུལ་བྱ་འདུལ་བྱེད་ཚོམ་བུ་གཅིག་གི་དགའ་བདེའི་དཔལ་ཡོན་ལ་མྱུར་དུ་ལོངས་སྤྱོད་ཐུབ་པ་དང། ཁྱད་པར་བསྟན་པ་དེ་འཛིན་གྱི་སྡེ་དང་བཅས་པར་བཀའ་དྲིན་ལྷག་པར་དུ་ཆེ་བ་མཁས་ཤིང་གྲུབ་པའི་བདག་
ཉིད་ཆེན་པོ་བློ་གླིང་མཁན་ཟུར་རིན་པོ་ཆེ་རྗེ་བཙུན་པདྨ་རྒྱལ་མཚན་མཆོག་གི་ཡང་སྤྲུལ་ཟླ་ཞལ་གསར་པ་མྱུར་དུ་བཞད་དེ་གོང་མའི་རྣམ་ཐར་སྐྱོང་བཞེས་ཡོང་བ་སོགས་མདོར་ན་འབྲེལ་ཐོག་དག་གི་འཕྲལ་ཡུན་གྱི་འདོད་རྒུ་ཡིད་བཞིན་དུ་འགྲུབ་པར་
གྱུར་ཅིག་ འབྲས་བློ་གླིང་དཔེ་མཛོད་ཁང་གིས་གསུང་རབ་སྤར་དུ་བཏབ་པའི་རིམ་པ་བསོད་གྲགས་པོད་ཕྲེང་ཉི་ཤུ་པའི་རབ་ཏུ་བྱེད་པའོ།། །།བོད་རྒྱལ་ལོ་་མེ་སྟག་ཟླ་་ཚེས་་་ཕྱི་ཟླ་་ཚེས་་ལ།། །།
[001]༄༅། །ཆོས་མངོན་མཛོད་ཀྱི་ཚིག་ལེའུ་བྱས་པའི་འགྲེལ་པ་མངོན་པའི་རྒྱན་ཞེས་བྱ་བ་བཞུགས་སོ། །
ད་་༄༅། །རྒྱ་གར་སྐད་དུ། ཨ་བྷིདྷརྨྨ་ཀོ་ཥ་ཀཱ་རིཀཱ་བྲྀཏྟི་ཨ་བཧི་ཨ་ལཾ་ཀཱ་ར་ནཱ་མ། བོད་སྐད་དུ། ཆོས་མངོན་པའི་མཛོད་ཀྱི་ཚིག་ལེའུ་བྱས་པའི་འགྲེལ་པ་མངོན་པའི་རྒྱན་ཞེས་བྱ་བ། འཕགས་པ་འཇམ་
དཔལ་ལ་ཕྱག་འཚལ་ལོ། །ཤེས་བྱ་ཀུན་ལ་རྣམ་ཀུན་ཤེས་པའི་ཡེ་ཤེས་རྒྱས་ཀྱང་བདག་གི་རྣམ་པ་ཀུན་མ་གཟིགས། །ཐུགས་རྗེ་ཆེ་ཁྱོད་འགྲོ་ལ་ཐུགས་རྗེའི་གཞན་དབང་གྱུར་ཀྱང་འགའ་ལའང་ཆགས་པར་
མ་གྱུར་ལ། །བདེ་བའི་འབྱུང་གནས་གཞན་བདེ་སྒྲུབ་ལ་བརྩོན་པར་གྱུར་ཀྱང་ཁྱོད་ཉིད་རྟག་ཏུ་མི་གཡོ་བཞུགས། །སྣ་ཚོགས་གསུང་གིས་འགྲོ་རྣམས་ཆོས་མངོན་དྲི་མེད་ལ་སྦྱོར་ཐུབ་པ་དེ་ལ་ཕྱག་འཚལ་ལོ། །སངས་
རྒྱས་གསུང་རབ་རྒྱ་མཚོ་ཆེ། །ཐར་པའི་རིན་ཆེན་གླིང་འགྲོའི་གྲུ། ཆོས་མངོན་ཉིད་ཡིན་དེ་ཡི་ཕྱིར། །འདི་འཆད་པ་ལ་དགའ་བ་སྐྱེས། །གང་ཕྱིར་འདི་ནི་མཁས་རྣམས་ཀྱིས། །རྣམ་གྲངས་དུ་མས་བཤད་ཟིན་མོད། །ཉུང་
དང་གསལ་བས་རྟོགས་དཀའ་རྣམས། །རྟོགས་སླའི་ཕྱིར་ནི་བདག་གིས་འབད། །ཕལ་ཆེར་འདོད་པ་མེད་ཕྱིར་དང། །གཞན་ཡང་བློ་གྲོས་གསལ་མིན་ཕྱིར། །ཡང་ན་ཕྲག་དོག་གིས་དཀྲུགས་ཕྱིར། །དེས་ན་རང་ཉིད་
གོམས་ཕྱིར་ཡིན། །འདི་ལྟར་བདེ་བར་གཤེགས་པ་མྱ་ངན་ལས་འདས་ནས་ལོ་སྟོང་དུ་ཉེ་བ་ན་རིག་པའི་གནས་མ་ལུས་པ་ཐུགས་སུ་ཆུད་ཅིང་རང་དང་གཞན་གྱི་གཞུང་ལུགས་རྒྱ་མཚོའི་ཕ་རོལ་ཏུ་སོན་པས་ཐུབ་པའི་ད་
ད་་༄༅། །གསུང་རབ་མ་ལུས་པའི་མིག་གཅིག་པུར་གྱུར་པ་སློབ་དཔོན་ཆེན་པོ་དབྱིག་གཉེན་ཞབས་ཞེས་བྱ་བ་བྱུང་སྟེ། དེ་ནི་སངས་རྒྱས་བཅོམ་ལྡན་འདས་ཀྱིས་འཇམ་དཔལ་རྩ་བའི་རྒྱུད་ལས། དེ་འོག་
རྣམ་པར་གྲགས་པ་ནི། །ལྷོ་ཡི་ཕྱོགས་སུ་བྲམ་ཟེ་ནི། །ཡི་གེའི་དང་པོ་བ་བསྟན་པ། །སངས་རྒྱས་བསྟན་ལ་དེ་གཙོ་བྱེད། །ཅེས་ལུང་བསྟན་པ་ཡིན་ནོ། །དེ་ལྟ་བུའི་སློབ་དཔོན་ཆེན་པོ་དེས་ཡེ་ཤེས་ལ་འཇུག་པ་ལ་སོགས་
པ་མངོན་པ་སྡེ་བདུན་དང། བྱེ་བྲག་ཏུ་བཤད་པ་ཆེན་པོའི་དོན་རྣམས་ལེགས་པར་བསྡུས་ཏེ། ཁ་ཆེ་བྱེ་བྲག་ཏུ་སྨྲ་བའི་གྲུབ་པའི་ཚུལ་རྣམ་པར་བཤད་ནས་དེ་དག་གིས་རྣམ་པར་བརྟགས་པའི་ལུགས་ལུང་དང་རིགས་
པ་ལས་འོངས་པ་མ་ཡིན་པ་འགའ་ཞིག་དགག་པའི་ཚིག་གི་ཟུར་དང་བཅས་པའི་བསྟན་བཅོས་འདི་མཛད་པ་ཡིན་ནོ། །འདི་ཡང་བཤད་པ་ལ་འཇུག་པ་དང། བཤད་པ་དགོད་པ་དང། ཡོངས་སུ་རྫོགས་པའི་བྱ་བ་
གསུམ་གྱིས་ངེས་པར་བྱའོ། །དང་པོ་ལའང་གསུམ་ལས་མཆོད་པར་བརྗོད་ཅིང་བཤད་པར་དམ་བཅའ་བ་ནི་གང་ཞིག་ཅེས་བྱ་བ་ལ་སོགས་པ་སྟེ། འདི་ཡང་དོན་གསུམ་གྱིས་ངེས་པར་བྱ་སྟེ། དགོས་པ་དང། བསྡུས་
པ་དང། ཚིག་གི་དོན་ཏོ། །དང་པོ་ལའང་གཉིས་ལས་མཆོད་པར་བརྗོད་པའི་དགོས་པ་ འི་དོན།  ནི་ ལའང་གཉིས་ཀྱི་དང་པོ་མཆོད་པར་བརྗོད་པ།  སངས་ འདི་ལ་གསུམ་ལས་དང་པོ།  རྒྱས་བཅོམ་ལྡན་འདས་ལ་ཡོན་ཏན་བརྗོད་པ་ད་
ད་
[002B] སྟོན་པའི་ཆེ་བ་ཤེས་པ་དང། བསོད་ནམས་འཕེལ་བ་དང། དམ་པ་རྣམས་ཀྱི་སྤྱོད་པ་དང་མཐུན་པའོ། །མཐར་ཐུག་གི་དགོས་པ་ནི་ཐར་
པ་ཐོབ་བ་ཉིད་ཡིན་ནོ། །ཡང་ན་སངས་ དང་མཐར་ཐུག་  རྒྱས་ གཉིས་ལས་དང་པོ་ལའང་  བཅོམ་ལྡན་འདས་ལ་བསྟོད་པས་ནི་སྟོན་པའི་ཆེ་བ་རྟོགས་པར་བྱེད་ཅིང། ཕྱག་འཚལ་བས་བསོད་ནམས་འཕེལ་བར་བྱེད་ལ། གཉིས་
ཀས་དམ་པ་དང་རྗེས་སུ་མཐུན་ཞིང། ཆེ་བ་ཤེས་པས་དེ་ལ་གུས་པས་ངའི་གསུང་རབ་ལ་ཐོས་པ་ལ་སོགས་པས་རིམ་གྱིས་འཇུག་པ་དང། བསོད་ནམས་འཕེལ་བས་རྩོམ་པ་མཐར་ཕྱིན་པ་དང། དམ་པར་ཤེས་ནས་དེའི་
བསྟན་བཅོས་ལ་ཞུགས་པས་མཐར་མྱང་འདས་ཐོབ་པས་ན་ཐམས་ཅད་ཀྱི་དགོས་པ་ནི་ཐར་པ་ཉིད་ཡིན་ཏེ་འགྲེལ་པ་ལས། བསྟན་བཅོས་བྱེད་པར་འདོད་པས་རང་གི་སྟོན་པའི་ཆེ་བའི་བདག་ཉིད་ཤེས་པར་བྱ་བའི་ཕྱིར་དེ་ལ་
ཡོན་ཏན་བརྗོད་པ་སྔོན་དུ་འགྲོ་བའི་ཕྱག་འཚལ་བ་རྩོམ་མོ་ཞེས་བྱ་བ་དང། ཊཱི་ཀ་ལས་ཕྱག་འཚལ་བ་རྩོམ་པ་ནི་རང་གི་བསོད་ནམས་སྤེལ་བའི་ཕྱིར་རོ་ཞེས་བྱ་བ་དང། རྣམ་པ་གཅིག་ཏུ་ན་དམ་པ་རྣམས་ཀྱི་སྤྱོད་པའི་རྗེས་སུ་
འཇུག་པར་རབ་ཏུ་བསྟན་པའི་ཕྱིར་ཏེ། དམ་པ་རྣམས་ཀྱི་སྤྱོད་པ་ནི་མངོན་པར་འདོད་པའི་ལྷ་ལ་མཆོད་པ་དང་བསྟོད་པ་དང་ཕྱག་བྱས་ནས་བྱ་བ་རྩོམ་པ་ཡིན་ནོ་ཞེས་པ་དང། ཆེ་བའི་བདག་ཉིད་ཤེས་ཅི་དགོས་ཤེ་ན། དེ་ལ་གུས་ད་
་༄༅། །པ་བསྐྱེད་པའི་ཕྱིར་རོ། །གུས་པ་བསྐྱེད་པ་ཡང་གུས་པར་བྱས་ཏེ་དེའི་གསུང་རབ་མཉན་པར་བྱ་བའི་ཕྱིར་རོ། །དེ་ལ་གུས་པར་བྱས་ཏེ་མཉན་པ་ཡང་རིམ་གྱིས་ཐོས་པ་དང་བསམ་པ་དང་བསྒོམས་པ་ལས་བྱུང་བའི་ཤེས་རབ་བསྐྱེད་པའི་
ཕྱིར་རོ། །དེ་བསྐྱེད་པ་ཡང་ཉོན་མོངས་པ་སྤང་བའི་ཕྱིར་ལ། དེ་ཡང་སྡུག་བསྔལ་ཐམས་ཅད་ཉེ་བར་ཞི་བའི་མཚན་ཉིད་མྱང་ངན་ལས་འདས་པ་ཐོབ་པར་བྱ་བའི་ཕྱིར་ཏེ་དགོས་པ་ནི་དེར་ཟད་དོ་ཞེས་བཤད་པའི་ཕྱིར་རོ། །བཀའ་ལ་གུས་ན་དེ་ལ་བརྟེན་པའི་བསྟན་
བཅོས་ལ་གུས་པའང་ཤུགས་ལ་འགྲུབ་སྟེ། དེ་ནི་དེའི་ཚིག་དོན་ཉིད་འཆད་པའི་ཕྱིར་རོ། །གཉིས་པ་བཤད་པར་དམ་བཅའ་བའི་དགོས་པ་ ལ་གཉིས་ལས་རང་དོན།  ནི་རྩོམ་པ་མཐར་ཕྱིན་པར་འགྱུར་བ་ཡིན་ཏེ། སྐྱེས་བུ་དམ་པ་རྣམས་ནི་དམ་བཅས་པའི་ཁུར་
མི་འདོར་བའི་ཕྱིར་ཏེ། ཇི་སྐད་དུ། གཞན་དོན་བརྩེ་བ་ཅན་རྣམས་སྲོག་ཕྱིར་ཡང། །རང་གི་ནུས་པ་ལྷོད་པར་མི་བྱེད་དེ། །སྐྱེས་ ལའང་གསུམ་ལས་དང་པོ།  བུ་དམ་པ་ཁུར་ལྕི་འཁུར་བ་དག་ཉམ་བའི་ལམ་དུ་ནམ་ཡང་འདོར་མི་བྱེད། །ཅེས་གསུངས་པ་ལྟ་བུའོ། །
བསྡུས་པའི་དོན་ནི་ཚིགས་བཅད་འདིས་སངས་རྒྱས་བཅོམ་ལྡན་འདས་ལ་བསྟོད་པ་སྔོན་དུ་འགྲོ་བ་ཅན་གྱི་ཕྱག་འཚལ་བ་དང། བཤད་པར་དམ་བཅའ་བ་གཉིས་བསྟན་པ་ཡིན་ནོ།  །གསུམ་པ་  ཚིག་གི་དོན་ གཞན་དོན་ནི་བསྟན་བཅོས་ཀྱི་མཚན་དང་བཅས་ཏེ་བསྟན་
པས་འཇུག་སྒོ་ངོ་ཤེས་པའོ།།  ལ་གང་ཞིག་ནི་སྤྱིའི་སྒྲ་ཡིན་ཡང་ བྱེ་བྲག་ལ་འཇུག་བའི་རྒྱུ་སྐབས་དང་ཤུགས་དང་ལྡན་བྲལ་དང་ཁྱད་པར་གྱི་སྒྲ་དང་སྦྱར་བ་བཞི་ལས་འདིར་ནི།  ཁྱད་པར་གྱི་སྒྲ་སྦྱར་བས་སངས་རྒྱས་བཅོམ་ལྡན་འདས་སུ་ཤེས་ཏེ་ཀུན་ལ་མུན་པ་གཏན་བཅོམ་པ་ལ་
སོགས་པའི་ཁྱད་པར་ གཉིས་ལས་མཆོད་ཡུལ་ངོས་གཟུང་བ་ནི་གང་ཞིག་དེ་ལ་ཞེས་བསྟེ་དེ་ལ།  གྱི་སྒྲ་དང་འབྲེལ་བའི་ཕྱིར་དཔེར་ན་བྲམ་ཟེ་རྣམས་ཀྱི་ནང་ནས་ཁ་དོག་དཀར་ཤམ་གོས་དཀར་པོ་གྱོན་པ་གང་ཡིན་པ་དེ་ཁྲིད་ལས་ཤོག་ཅེས་བརྗོད་ན་བྲམ་ཟེ་ལྷ་སྐྱིད་
བ་ཁོ་ན་གོ་བ་ལྟ་བུའོ། །དེ་ཉིད་ཀྱི་ཕྱིར་འགྲེལ་པ་ལས། གང་ཞིག་ཅེས་བྱ་བ་ནི་སངས་རྒྱས་བཅོམ་ལྡན་འདས་ཀྱི་དབང་དུ་བྱས་ནས་སྨྲས་པའོ་ཞེས་འབྱུང་ངོ་ཞེས་རྒྱལ་པོའི་སྲས་འཆད་དོ། །སློབ་དཔོན་གང་སྤེལ་ནི་འདི་ནི་ཆོས་མངོན་པ་འཆད་པའི་སྐབས་ཡིན་ལ། དེ་འཆད་པ་ན་སངས་རྒྱས་ལས་གཞན་
ལ་བསྟོད་པ་མི་བྱེད་པས་སྐབས་ཀྱི་སྟོབས་ཀྱིས་སྤྱི་སྒྲ་བྱེ་བྲག་ལ་གོ་བ་དང། བེའུ་དང་བཅས་པའི་བྲུས་མ་འོན་ཅིག་ཅེས་པ་ལྟར་ལྡན་བྲལ་གྱི་སྟོབས་ཀྱིས་སྤྱི་སྒྲ་བྱེ་བྲག་ལ་གོ་བ་གཉིས་ཀ་ཡིན་པར་འཆད་མོད་ཀྱི་འོན་ཀྱང་སྐབས་ཀྱི་སྟོབས་ཀྱིས་ནི་མ་ཡིན་ཏེ། དེ་ནི་སེན་དྷ་པ་འོན་ཞེས་པ་ལྟ་བུ་ཁྱད་པར་
གྱི་སྒྲ་མེད་པའི་རྩོམ་པ་ཡིན་ན། འདིར་ནི་ཁྱད་པར་གྱི་སྒྲ་སྦྱར་བའི་ཕྱིར་རོ། །ཀུན་ལ་ཞེས་བྱ་བ་ནི་སྐྱེ་མཆེད་བཅུ་གཉིས་ཏེ། མདོ་ལས་བྲམ་ཟེ་ཐམས་ཅད་ཅེས་བྱ་བ་ནི་སྐྱེ་མཆེད་བཅུ་གཉིས་ཇི་སྙེད་པ་ཡིན་ནོ་ཞེས་གསུངས་པའི་ཕྱིར་རོ། །མུན་བ་ནི་ཡང་དག་པའི་དོན་མཐོང་བ་ལ་གེགས་སུ་གྱུར་པའི་ཕྱིར་
ཉོན་མོངས་པ་དང་ཤེས་བྱའི་སྒྲིབ་པ་སྟེ་མུན་པ་དང་འདྲ་བའི་ཕྱིར་ དེ་ལ་ཇི་ལྟར་མཆོད་པར་བརྗོད་པ་ལ་བསྟོད་པ་དང་ཕྱག་གཉིས་ལས་དང་པོ་ལ་གསུམ་གྱི་རང་དོན་ལ་སྤངས་རྟོགས་གཉིས་ལས་དང་པོ་ནི།  རོ། །དེ་ལ་དང་པོ་ནི་འདོད་ཆགས་ལ་སོགས་པའི་བདག་ཉིད་ཡིན་ལ། གཉིས་པ་ནི་ཐེག་ཆེན་པ་ལྟར་ན་གཟུང་འཛིན་གཉིས་སྣང་
གི་རྟོག་བ་ལ་འདོད་མོད་ཀྱི། ཉན་ཐོས་སྡེ་པ་དག་གིས་ནི་མ་ཡིན་ཏེ། དེ་ནི་སངས་རྒྱས་ལའང་ཡོད་པར་འདོད་པའི་ཕྱིར་ཏེ། ཕྱི་རོལ་དོན་གྲུབ་ལས། རིང་དང་ཕྲ་སོགས་ཤེས་པ་ལས། །རྣལ་འབྱོར་ཅན་ཞེས་བྱེ་བྲག་ རང་སངས་རྒྱས་དང་ཉན་ཐོས་རྣམས་ཀྱང་ཉོན་མོངས་པ་ཅན་གྱི་རྨོངས་པ་དང་བྲལ་བའི་ཕྱིར།  དབྱེའི། །
ཐམས་ཅད་མཁྱེན་མིན་ཐལ་འགྱུར་ཕྱིར། །གཉིས་ཀྱི་རྣམ་པ་ལས་གྲོལ་མིན་ཞེས་བྱ་བ་དང། གཉིས་རྣམ་གྲོལ་བའི་ཤེས་པ་ལ། །རྣམ་པ་ཀུན་ཏུ་ཀུན་རིག་ཅེས། །བྱ་བ་འདི་ནི་ངོ་མཚར་ཆེ། །དེ་ཕྱིར་འཛིན་པའི་ངོ་བོར་ཡོད་ཅེས་གསུངས་པའི་ཕྱིར་རོ། །དེས་ན་ཉོན་མོངས་པ་ཅན་མ་ཡིན་པའི་མི་
ཤེས་པ་ནི་ཤེས་བྱའི་སྒྲིབ་པ་སྟེ། འགྲེལ་པ་ལས། འདི་ལྟར་དེ་དག་ལ་སངས་རྒྱས་ཀྱི་ཆོས་དང། ཡུལ་དང། དུས་ཤིན་ཏུ་བསྐལ་བ་དང། དོན་རབ་ཏུ་དབྱེ་བ་མཐའ་ཡས་པ་རྣམས་ལ་ཉོན་མོངས་པ་ཅན་མ་ཡིན་པའི་མི་ཤེས་པ་ཡོད་པ་ཉིད་དོ་ཞེས་གསུངས་པའི་ཕྱིར་རོ།།  འོ་ན་དེ་གང་ཡིན་ན། དེ་ནི་

[004A]༄༅། །མཐའ་གཞན་བཀག་པའི་རིགས་པས་ཤེས་ཏེ། ཤེས་བྱ་ཐམས་ཅད་འདུས་བྱས་དང་འདུས་མ་བྱས་གཉིས་སུ་ངེས་ཤིང་འདུས་བྱས་ལ་ཟག་མེད་དང་ཟག་བཅས་གཉིས་སུ་ངེས་པ་ལམ་འདུས་མ་བྱས་དང་ཟག་མེད་འདུས་བྱས་ནི་ལྡོངས་པར་མི་བྱེད་ཅིང་གཉེན་པོ་ཡིན་པས་མུན་པའི་བྱེད་པ་དང་མཚན་ཉིད་དང་མི་ལྡན་པས་མུན་པ་ཡིན་ལ་ཟག་བཅས་ལའང་
གཉིས་ལས་ཉོན་མོངས་ཅན་ནི་མུན་པ་དང་པོ་ཉིད་ཡིན་བས་ཉོན་མོངས་ཅན་མ་ཡིན་པ་དགེ་བ་ཟག་བཅས་དང་མ་བསྒྲིབས་ལུང་མ་བསྟན་གྱི་བྱེ་བྲག་འོག་ནས་འབྱུང་བའི་མི་ཤེས་པའི་རྒྱུ་བཞི་པོ་ལྟ་བུ་ཡིན་ཏེ།  དེ་ལ་སངས་རྒྱས་ཀྱི་ཆོས་མི་ཤེས་པ་ནི་གནས་བརྟན་ཤཱ་རིའི་བུ་ལ་སྟོན་པས་ཁྱོད་ཀྱིས་དེ་བཞིན་གཤེགས་པའི་ཚུལ་ཁྲིམས་ཀྱི་
ཕུང་པོ་ལ་སོགས་པ་ཤེས་སམ་ཞེས་བཀའ་སྩལ་པ་ན། གསོལ་པ། མ་འཚལ་ཏོ་ཞེ་[text missing]མཐུན་ཕྱོགས་ལས། །ལྡོག་
མེད་དེ་རྒྱུས་རྗེས་འགྲོ་ཅན། །རྗེས་འགྲོ་ཅན་མིན་ལྡོག་མིན་ན། །བདག་མེད་མ་ཡིན་བདག་བཅས་མིན།    ༈    །འཇུག་ལ་གང་གི་རང་བདག་ཉིད། །གང་མེད་མི་འབྱུང་ཅན་གྲུབ་པ། །དེ་ཕྱིར་དེ་ཉིད་ལྡོག་བྱེད་དེ། །འཇུག་པ་ན་ཡང་འཇུག་བྱེད་ཡིན།    ༈    །མེད་ན་མི་
འབྱུང་དེ་ཡང་ནི། །སྒྲུབ་པར་བྱེད་ལ་ལྟོས་པ་ཡིན།    ༈    །འབྲས་བུ་མཐོང་དང་མ་མཐོང་བ། །དེ་དག་རྒྱུ་དང་འབྲས་བུ་ཉིད། །དེ་ཡོད་ན་ཡོད་དེས་མེད་ཕྱིར། །དོན་གཞན་རྟོགས་པ་ཡོད་མ་ཡིན། །རྟག་ཏུ་ཡོད་པའམ་མེད་པ་ན། །དེ་དག་མེད་པར་མི་སྲིད་ཕྱིར། །
འབྲས་བུའི་རང་བཞིན་ཐ་དད་རྣམས། །རྒྱུ་རྣམས་ལས་ནི་བྱུང་བའི་ཕྱིར། །དེ་དག་མེད་པར་གཞན་ལས་བྱུང། །ཅི་ལྟར་དེས་བསྐྱེད་རང་བཞིན་ཡིན། །ཚོགས་པའི་ནུས་པ་ཐ་དད་ཕྱིར། །དངོས་རྣམས་སྣ་ཚོགས་ངོ་བོ་ཉིད། །གལ་ཏེ་ཐ་དད་བྱེད་མིན་ན། །འགྲོ་
འདི་ངོ་བོ་གཅིག་ཏུ་འགྱུར།    ༈    །འདི་ཐ་དད་བྱེད་ཐ་དད་བྱེད། །མིན་ན་རང་བཞིན་གཅིག་ཉིད་ཉམས།    ༈    །གཅིག་ནི་རང་བཞིན་དུ་མ་ན།    ༈    །མེ་དང་མེ་མིན་རང་བཞིན་གཉིས།    ༈    །དེས་ན་གཞན་ནི་དེས་བསྐྱེད་པའི། །རང་བཞིན་ཡིན་ན་དེ་དེ་ཉིད། །དེས་བསྐྱེད་རང་

[149B] །དེ་ནི་དེ་ལས་ཅི་ལྟར་འབྱུང།    ༈    །དེ་ལྟར་རྒྱུ་དང་འབྲས་བུ་དག་ཕན་ཚུན་རང་བཞིན་ངེས་པ་ཉིད། །དེས་ན་རང་བཞིན་མཐོང་བ་བཞིན། །འབྲས་མཐོང་ན་ཡང་དེ་རྟོགས་འགྱུར།    ༈    །ཆུ་དང་འོ་མ་རུལ་འགྱུར་བཞིན། །དུ་མ་ལས་གཅིག་
ཇི་ལྟར་འགྱུར།    ༈    །གཤེར་ནུས་གང་ལས་རུལ་འགྱུར་ཏེ། །གཉི་གའང་གཅིག་ཉིད་ཅི་འདི་ནི། །ཐ་དད་གཅིག་པའི་བདག་ཉིད་དམ། །ཐ་དད་གཤེར་ཉིད་ཇི་ལྟར་ཡིན། །རང་རང་ངོ་བོ་ལ་གནས་ཕྱིར། །ད་ཡི་རང་བཞིན་ཅན་གྱི་བློ། །ཐ་དད་མེད་ཕྱིར་
གཅིག་ཅེས་བརྗོད།    ༈    །དེ་བཞིན་མེ་ནི་ཐ་དད་ཀྱང། །ཆ་གང་གིས་ནི་མེར་རྟོགས་པའི། །རྟེན་ཡིན་དེས་ནི་དུ་བསྐྱེད་པ། །དེས་ནི་དེ་ལྟར་རྟོགས་པ་ཡིན། །མེར་ཤེས་ཡན་ལག་གཞན་ལས་ནི། །ལྟོས་པ་ཉིད་ལས་བྱུང་བའི་ཕྱིར། །དུ་བ་དེ་ལ་འཁྲུལ་མེད་ཅན་
དེ་ལྟར་འབྲས་གཞན་དེ་བཞིན་འགྲུབ།    ༈    །དུ་བ་བུད་ཤིང་འགྱུར་བ་ཡི། །ཡན་ལག་རྟེན་ལ་མེར་འཇོག་ཕྱིར། །གལ་ཏེ་མེ་མིན་དེ་དུ་མིན། །གལ་ཏེ་དེ་དུ་མེ་དེ་ཉིད།    ༈    །ཅི་ལྟར་རང་རྒྱུ་ལ་ལྟོས་ནས། །རང་བཞིན་མེད་ན་མི་འབྱུང་བར། །ཤེས་བྱ་འཇིག་དང་བྱས་
པ་ཉིད། །གོང་དུ་ཇི་སྐད་བཤད་བཞིན་ནོ།    ༈    །ལྡོག་ཅན་མཚུངས་པར་བསྟན་པའི་ཕྱིར། །མཉན་བྱ་ཉིད་ནི་བརྗོད་མཛད་ལས། །གཏན་ཚིགས་མིན་ཉིད་རྟོགས་པ་ཡི། །ཚུལ་འདིས་ཐམས་ཅད་དཔག་པར་བྱ།    ༈    །རྒྱུ་དང་ངོ་བོ་ལྡོག་ཉིད་ཀྱིས། །དོན་ལྡོག་པར་ནི་
བརྗོད་པ་ལས། །མི་དམིགས་དཔེ་ནི་གྲུབ་པའི་ཕྱིར། །ཐ་དད་པར་ནི་མ་བཤད་དོ།    ༈    །སྲོག་སོགས་ལྡོག་པ་མེད་པའི་ཕྱིར། །གཏན་ཚིགས་ཐེ་ཚོམ་ཟ་བཤད་པས། །བལྟར་རུང་དོན་ལ་དེ་ཞེས་བསྟན།    ༈    །འདིས་ནི་དངོས་ལའང་
དངོས་པོའི་ཆ། །ཁས་བླངས་མེད་པར་དགག་པ་ཉིད། །སྒྲུབ་བྱེད་སྔ་མ་དག་གིས་ནི། །མ་ཡིན་སྒྲུབ་པར་བྱེད་ཕྱིར་རོ།    ༈    །དེ་ལ་དམིགས་རུང་རྣམས་ཀྱི་ནི། །ཡོད་པ་དམིགས་པ་ལས་གཞན་མིན། །དེ་ཕྱིར་མི་ཤེས་ཤེས་བྱའི་ཕྱིར། །མི་དམིགས་དཔེ་གཅིག་བཞེད་

[150A]༄༅། །པ་ཡིན།    ༈    །ཡུལ་མེད་ཕྱིར་དེར་ཡུལ་ཅན་ནི། །ཤེས་བརྗོད་ཐེ་ཚོམ་འགོག་འགྱུར་ཏེ། །དཔེར་ན་སྲེག་པར་བྱེད་མིན་ཕྱིར། །མེ་མ་ཡིན་ཞེས་བྱ་བ་བཞིན། །དམིགས་སུ་རུང་བའི་མེད་པ་ནི། །མི་དམིགས་པ་ལས་གཞན་མ་ཡིན། །དེ་ཕྱིར་དེ་
ཡོད་པ་ལས་དེའི། །རྒྱུ་མཚན་ཅན་གྱི་སྒྲ་ཤེས་སྒྲུབ།    ༈    །སྣང་བ་མ་མཐོང་ན་མེད་ཅེས། །བྱ་བའི་ཐ་སྙད་འདི་གྲུབ་པས། །དེ་འབྲས་ཡིན་ཡང་དེ་ལས་ནི། །བློ་སྒྲ་ཐེ་ཚོམ་མེད་པར་འགྲུབ། །ཡུལ་ཡོད་ན་ཡང་རྨོངས་པས་འདིར། །གཞན་དག་རྗེས་སུ་མི་བརྗོད་
པ༑ །གྲུབ་པ་དང་ནི་ཆོས་མཐུན་ལས། །བརྡ་དྲན་བྱེད་པ་འབའ་ཞིག་གོ། །ཅི་ལྟར་མཐོང་དང་མ་མཐོང་ལས། །རྒྱུ་དང་འབྲས་ཉིད་སྒྲུབ་བཞིན་ཏེ། །དེ་གཉིས་ལ་ནི་འབྲས་སོགས་སྒྲ། །ཐ་སྙད་དོན་དུ་བཀོད་པ་ཡིན།    ༈    །རྒྱུ་ལས་འབྲས་བུ་བསྒྲུབས་པས་
ན༑ །འདི་ནི་རང་བཞིན་ནང་འདུས་ཕྱིར། །གཏན་ཚིགས་རབ་དབྱེ་བཤད་པ་ལས། །ཐ་དད་པར་ནི་དཔེར་མ་བསྟན། །གཅིག་དམིགས་ཉམས་སུ་མྱོང་བ་ལས། །འདི་ནི་དམིགས་སོ་ཞེས་བྱ་འམ། །མ་དམིགས་སོ་ཞེས་རྟོག་ཅན་གྱི། །བློ་ནི་སྐྱེ་བར་འགྱུར་བ་
ཡིན།    ༈    །མྱོང་བ་ཁྱད་པར་ཅན་ཉིད་ལས། །དོན་རྣམས་ཁྱད་པར་ཅན་དུ་རྟོགས། །དེ་ལྟའི་བདག་ཉིད་ཅན་མྱོང་ནི། །འདི་ནི་ཐ་དད་བློ་རྒྱུ་ཡིན།    ༈    །དེ་ཕྱིར་བློ་དབྱེ་རང་ཉིད་ལས། །གྲུབ་འགྱུར་དེ་དག་གིས་དེའི་དོན། །དེ་ལྟ་མིན་ན་ཐུག་མེད་ཕྱིར། །འགའ་ཡང་ཐ་དད་
གྲུབ་མི་འགྱུར།    ༈    །རང་བཞིན་ཁྱད་པར་ཅན་མྱོང་ལས། །གཞན་བསལ་པ་ནི་གཞན་མ་ཡིན། །དེ་ཕྱིར་དེ་མི་དམིགས་པ་ཡང། །དེ་ལས་ཁྱད་པར་ཅན་དམིགས་ཉིད། །དེས་ན་མི་དམིགས་པ་འདི་ནི། །རང་ཉིད་མངོན་སུམ་ལས་རྟོགས་པས། །རང་ཉིད་ཙམ་གྱིས་
འཇུག་པ་ཅན། །དེ་མེད་རྣམ་གཞག་གོ་བྱེད་ཡིན།    ༈    །གཞན་དུ་དོན་གྱི་མེད་པ་ཉིད། །མི་དམིགས་པ་ལས་རྟོགས་པར་འགྱུར། །གཞན་གྱིས་དམིགས་པ་མེད་པ་ཉིད། །ཡིན་པའི་ཕྱིར་ན་ཐུག་མེད་འགྱུར།    ༈    །མི་སྣང་ངེས་པ་མི་རུང་ཕྱིར། །གཞན་དུ་གཞག་པ་འགོག་

[150B] །སེམས་ཅན་གཞན་ལ་རྟགས་མེད་པའི། །རྣམ་རྟོག་ལ་སོགས་མི་འགྲུབ་བཞིན། །འབྲས་བུ་ངེས་མེད་ཅན་འདིས་ནི། །ལྡོག་པ་སྒྲུབ་པར་ནུས་མ་ཡིན། །ངེས་པ་བསྒྲུབ་ཕྱིར་གཏན་ཚིགས་ལ། །དང་པོའི་དབང་དུ་བྱས་པ་ཡིན། །རང་གི་སྦྱོར་བ་དག་ལ་དེའི།།
རང་གི་ངོ་བོའི་སྦྱོར་བའམ། །དོན་ལ་གནོད་བྱེད་ངོ་བོ་སྟེ། །ཡོད་ན་ཡོད་པས་མེད་ཕྱིར་རམ། །ཕན་ཚུན་ཐ་དད་གྲུབ་ཕྱིར་ཏེ། །བརྟན་དངོས་དང་ནི་འཇིག་པ་བཞིན། །ཚད་མ་གཞན་གྱིས་གནོད་ཕྱིར་ཡང། །དེས་གྱུར་དང་ནི་ལྟོས་བཅས་བཞིན། །རྒྱུ་གཞན་ལས་སྐྱེ་ཉེ་
བར་ནི། །གདོན་མི་ཟ་བར་ག་ལ་ཡོད། །དངོས་པོའི་རྒྱུ་ལས་བྱུང་ཡིན་ན། །བརྒྱུད་པའི་དུབ་པས་ཅི་ཞིག་བྱ། །གལ་ཏེ་རྒྱུ་དེས་འཇིག་པ་གཞན། །བསྐྱེད་པས་དེ་ནི་འཇིག་འགྱུར་ན། །དངོས་པོ་དེ་ཉིད་འཇིག་པ་ཡི། །ངང་དུ་བསྐྱེད་ན་ཅི་ཞིག་འགྱུར། །དེ་ནི་བདག་ཉིད་གྲུབ་
གྱུར་ན། །བདག་ལ་ཕན་འདོགས་བྱེད་པ་གང། །བདག་ལ་ཕན་འདོགས་བྱེད་མིན་ན། །དེ་ཡིས་ལྟོས་བྱ་གང་ཅི་ཞིག་ལྟོས་མེད་དངོས་པོ་ནམ་ཡང་ནི། །དེ་ལྟ་མིན་པར་ཅི་ལྟར་འགྱུར། དཔེར་ན་དེ་ཉིད་འཇིག་ཀ་མར། །སྡོད་ལ་བརྟེན་པར་མི་འདོད་བཞིན། །ལྟོས་པ་མེད་ན་སྐད་
ཅིག་ཀྱང། །དངོས་པོ་ཡོད་མིན་འགྱུར་ཞེ་ན། །དེ་ལྟར་གྱུར་ཏེ་དངོས་ཉིད་ཡིན། །དངོས་མེད་དེ་ལྟར་ཅི་ལྟར་འགྱུར། །གང་དག་དེ་ཡོད་གཞན་ལྟོས་མེད། །དེ་དག་དེ་ཡོད་ལ་དེས་ཡིན། །འབྲས་བུའི་ལས་ལ་གེགས་བྱེད་པ། །མེད་པ་ཅན་གྱི་ཚོགས་པ་བཞིན།།    ༈    །།བློ་ཡི་ནུས་པ་
ཆུང་བ་མེད་པ་དེ་དག་གིས་ཀྱང་ཟབ་མོའི་དེ་ཉིད་རྟོགས་མེད་ཅན། །བརྩོན་འགྲུས་ཤིན་ཏུ་ལྷག་པར་གྱུར་པ་དེ་དག་གིས་ཀྱང་མཆོག་གི་དེ་ཉིད་མཐོང་མེད་ལྡན། །འགྲོ་བ་རྣམས་ལ་མཚུངས་པར་ལེགས་བཤད་སླར་འཛིན་བྱེད་པ་མི་རྙེད་པ་ཅན་ཁོ་བོའི་གཞུང། །རྒྱ་མཚོ་ལ་ནི་ཆུ་བོ་
བཞིན་དུ་རང་གི་ལུས་ལ་ཐིམ་ཞིང་ནུབ་པ་ཉིད་དུ་འགྱུར། །ཚུལ་དང་ཚུལ་མིན་རྣམ་པར་འབྱེད་མཁས་ལྟ་བ་ངན་པའི་ཚང་ཚིང་བསྲེག་འཕགས་པ་ཉིད་ཀྱིས་རྗེས་སུ་བཟུང་བས་ཡང་དག་རིག་པའི་ལམ་སྟོན་པ། གཞུང་ལུགས་ཉིན་བྱེད་ཡོན་ཏན་བརྒྱ་ལྡན་བློ་ངན་ཉིད་སྤོང་འཇིགས་པ་སྤངས།།

[151A]༄༅། །དེ་ལྟ་མོད་ཀྱི་བློ་མིག་རྣམ་དག་མཁས་པའི་པདྨོ་རྒྱས་བྱེད་ཡིན། །ཚད་མ་རྣམ་འགྲེལ་ལས་གཞན་གྱི་དོན་གྱི་ཚིག་ལེའུ་བྱས་པ་སྟེ་ལེའུ་བཞི་པའོ།།    ༈    །།ཚད་མ་རྣམ་འགྲེལ་གྱི་ཚིག་ལེའུ་བྱས་པ་འདི་ནི་ཡུལ་ལྷོ་ཕྱོགས་ཀྱི་རྒྱུད་དུ་བྱུང་བ་གཞུང་ལུགས་ངན་པ་ཐམས་ཅད་ཆེས་ཤིན་ཏུ་
འཁྲུལ་པར་འཇུག་པ་སྙན་པའི་གྲགས་པས་སའི་སྟེང་མ་ལུས་པར་ཁྱབ་པ་འགྲན་ཟླ་མེད་པའི་མཁས་པ་ཆེན་པོ། དཔལ་ཆོས་ཀྱི་གྲགས་པས་མཛད་པ་རྫོགས་སོ།། །།རྒྱ་གར་གྱི་མཁན་པོ་སུ་བྷཱུ་ཏི་ཤྲཱི་ཤནྟི་དང། བོད་ཀྱི་ལོ་ཙཱ་བ་དགེ་སློང་དགེ་བའི་བློ་གྲོས་ཀྱིས་བསྒྱུར། དཔལ་ལྡན་དམ་པའི་ལས་
ལ་མངོན་དགེས་པ། །སྨད་མེད་ཆེ་བའི་བདག་ཅན་རྒྱལ་པོ་མཆོག་དགེ་བའི་ཐུགས་མངའ་ངེས་པ་ས་སྐྱོང་བ། །མི་ཡི་བདག་པོ་དབང་སྡེའི་བཀས་བསྐུལ་ནས། །བརྩོན་ལྡན་ལྷག་པར་དཔྱོད་ལྡན་འཆད་པོ་དང། །ཉན་པོ་རྒོལ་དང་ཕྱིར་རྒོལ་དོན་ངེས་དང། །འབྲེལ་གཏམ་དགའ་སྟོན་རྒྱ་ཆེན་མྱོང་བྱའི་ཕྱིར། །
འཛམ་གླིང་མཁས་པའི་རྒྱན་གྱུར་རྒྱན་འདི་བསྒྱུར། །ལྟ་ངན་ཀུན་སེལ་གཉིས་སུ་མེད་པ་ཡི། །དོན་དམ་རྣམ་དཔྱོད་ལྷུར་ལེན་བསྟན་བཅོས་འདི། །གཞུང་མང་དོན་དཀའ་སྒྲུབ་པར་དཀའ་ན་ཡང། །འབྲས་བུ་ཆེ་ཕྱིར་འབས་པར་རིགས་པ་ཡིན། །ལོག་པའི་རྒྱུན་ཕོགས་རྗེས་སུ་གཞོལ་གྱུར་པ། །ལྟ་བ་ཆུ་བོ་
བཟློག་པར་དཀའ་མོད་ཀྱི། །ཡང་དག་རིག་པས་ལེགས་པར་བརྡ་སྤྲས་ན། །འགའ་ཡི་ཡིད་ལ་ཅི་སྟེ་འབབ་མི་འགྱུར། །སྒྲ་དོན་གཉི་ག་ཉམས་སུ་བདེར་ལོན་ཏེ། །མུན་སྤྲུལ་གྱིས་ནི་མ་བསླད་ལེགས་བསྒྱུར་བ། །སྔོན་གྱི་སྒྱུར་བྱེད་དམ་པ་དེ་དག་གི། །དྲི་ཙམ་བྲོ་བ་ད་ལྟ་ཁོ་བོར་ཟད། །དཔལ་ལྡན་ཁ་ཆེའི་རིག་
པ་བའི། །གཙུག་གི་ནོར་བུ་སྐལ་ལྡན་ནི། །རྒྱལ་པོ་ཞེས་བྱ་ལ་ཐོས་ནས། །བློ་ལྡན་བཟང་པོས་འདི་བསྒྱུར་རོ། །གྲོང་ཁྱེར་ཆེན་པོ་དཔེ་མེད་ཀྱི་ཤར་ཕྱོགས་ན་ཡུལ་འཁོར་ལོ་འཛིན་པ་ཞེས་བྱ་བ། །གྲུབ་པའི་གནས་སུ་གྲགས་པའི་འདབས། རྣམ་པར་རྒྱལ་བའི་ཞིང་ཞེས་བྱ་བར། ཁ་ཆེའི་པཎྜི་ཏ་ཆེན་པོ་སྐལ་ལྡན་རྒྱལ་པོ་དང་བོད་
ཀྱི་ལོ་ཙཱ་བ་ཆེན་པོ་དགེ་སློང་བློ་ལྡན་ཤེས་རབ་ཀྱིས་བསྒྱུར་བའོ། །དུས་ཕྱིས་སའི་སྟེང་ན་འགྲན་ཟླ་ཐམས་ཅད་དང་བྲལ་བའི་མཁས་པ་བསོད་སྙོམས་པ་ཆེན་པོ་ཤཱཀྱ་ཤྲཱི་བྷ་དྲ་ལ་སོགས་པ་རྣམས་དང། ཤཱཀྱའི་སློང་ཀུན་དགའ་རྒྱལ་མཚན་དཔལ་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།

[151B][BP]



﻿
[296A]༄༅། །བཤད་དོ། །དེ་ཡང་ཕལ་ཆེ་བའི་དབང་དུ་བྱས་ཀྱི་རེས་འགའ་ནི་དགྲ་བོའི་བདེ་སྡུག་ལ་དམིགས་ནས་ཀྱང་ཞེ་སྡང་དང་འདོད་ཆགས་རྒྱས་པར་འགྱུར་རོ། །དེ་ཡང་རང་རྒྱུད་ཀྱི་བདེ་སྡུག་ལ་ནི་དམིགས་པ་དང་མཚུངས་ལྡན་གཉིས་ཀས་རྒྱས་ལ་གཞན་རྒྱུད་ཀྱི་ལ་ནི་དམིགས་
པའི་སྒོ་ནས་སོ། །བཏང་སྙོམས་ལའང་ཆགས་སྡང་གཉིས་ཀའང་རྒྱས་མོད་ཀྱི་གཏི་མུག་དང་གཉིས་མི་གསལ་བར་མཐུན་པས་ལྷག་པར་རྒྱས་པར་འགྱུར་རོ་ཞེས་སློབ་དཔོན་གང་སྤེལ་འཆད་དོ། །བདུན་པ་ཉེ་བའི་ཉོན་མོངས་པ་བཤད་པ་ནི་རྩ་བའི་ཉོན་མོངས་པ་དྲུག་པོ་ལས་གཞན་པའི་ཉོན་
མོངས་པ་ཅན་གྱི་སེམས་ལས་བྱུང་བ་འདུ་བྱེད་ཀྱི་ཕུང་པོ་ཞེས་པ་གང་ཡིན་པ་དེ་ཡང་རྩ་བའི་ཉོན་མོངས་པ་དང་ཉེ་བར་འདུག་པས་ན་ཉེ་བའི་ཉོན་མོངས་ཏེ། དེ་དག་ལ་རྩ་བའི་ཉོན་མོངས་པ་ཞེས་ནི་མི་བྱ་སྟེ། རྩ་བ་མ་ཡིན་པའི་ཕྱིར་རོ། །དེ་དག་ཀྱང་ཀུན་ནས་དཀྲིས་པ་དང། དྲི་མ་དང། གཞི་ཕྲན་
ཚེགས་ལས་འབྱུང་བ་མི་དགའ་བ་དང། གླལ་བྱེད་པ་དང། སེམས་ཞུམ་པ་ཉིད་དང། སྨྱ་བ་དང། ཟས་ཀྱི་དྲོད་མི་ཟིན་པ་ཉིད་དང། ཐ་དད་པའི་འདུ་ཤེས་དང། ཡིད་ལ་མི་བྱེད་པ་དང། ལུས་ཀྱི་གནས་ངན་ལེན་དང། རུ་གདུག་དང། འཕྱ་སྨོད་དང། གནམ་པ་ཉིད་དང། མི་གནམ་པ་ཉིད་དང་
རང་བཞིན་དུ་མི་འདུག་པ་ཉིད་དང། འདོད་པའི་རྣམ་པར་རྟོག་པ་དང། འཚེ་བའི་རྣམ་པར་རྟོག་པ་དང། ཉེ་དུའི་རྣམ་པར་རྟོག་པ་དང། ཡུལ་མིའི་རྣམ་པར་རྟོག་པ་དང། མི་འཆི་བའི་རྣམ་པར་རྟོག་པ་དང། བརྙས་པ་དང་ལྡན་པའི་རྣམ་པར་རྟོག་པ་དང། རིགས་སྙེམས་པ་དང་ལྡན་པའི་རྣམ་པར་རྟོག་པ་
དང། མྱ་ངན་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་ཞེས་བྱ་བ་ཉེར་བཞི་པོ་དག་སྟེ། འདི་དག་གི་དོན་ནི་རིན་པོ་ཆེའི་ཕྲེང་བ་དང། གཞི་བསྡུ་པ་ལས་འབྱུང་བ་ལྟར་ཤེས་པར་བྱའོ། །བརྒྱད་པ་ཀུན་ནས་དཀྲིས་པ་བཤད་པ་ནི་འདི་དག་གིས་སྲིད་པའི་བཙོན་རར་ཀུན་ནས་འཁྲི་
བའམ། འདི་དག་ཡོད་ན་སྤྱོད་པ་ངན་པ་དག་ལྡང་བས་ན་ཀུན་དཀྲིས་སོ། །དེ་དག་ཀྱང་གང་ཞེ་ན། ངོ་ཚ་མེད་པ་ནས་གཉིད་ཀྱི་བར་ཀུན་ནས་དཀྲིས་པ་ནི་རྣམ་པ་བརྒྱད་ཡིན་པར་བསྟན་བཅོས་རབ་ཏུ་བྱེད་པ་ལས་བཤད་དོ། །བྱེ་བྲག་ཏུ་སྨྲ་བ་ནི་བརྒྱད་པོ་དེ་དག་དང་ཁྲོ་བ་དང་འཆབ་པ་སྟེ་བཅུའོ་ཞེས་

[296B] །དེ་དག་གི་ངོ་བོ་ནི་བཤད་ཟིན་ལ། འདིར་འགྱོད་པ་ཀུན་ནས་དཀྲིས་པར་འགྱུར་བ་ནི་འགྱོད་པ་མི་དགེ་བ་ཡིན་ནོ། །དེ་དག་ཀྱང་རྩ་ཉོན་གྱིས་སྐྱེད་པ་ལས་རྩ་བའི་ཉོན་མོངས་པ་གང་གིས་སྐྱེད་ཅེ་ན། འདོད་ཆགས་ཀྱིས་ངོ་ཚ་མེད་པ་དང་རྒོད་པ་དང་སེར་སྣ་བསླང་ཞིང་བསྐྱེད་པ་ཡིན་ཏེ། རང་གི་ཆོས་ལ་
ཆགས་པས་གཞན་པ་མ་གུས་པའི་ཕྱིར་དང། འདོད་པའི་ཡོན་ཏན་ལ་ཆགས་པས་སེམས་རྣམ་པར་འཕྲོ་བའི་ཕྱིར་དང། ཡོ་བྱད་ལ་སོགས་པ་ལ་ཆགས་པས་དམ་དུ་འཛིན་པའི་ཕྱིར་རོ། །འཆབ་པ་ནི་ཁ་ཅིག་འདོད་ཆགས་ཀྱིས་སྐྱེད་པར་འདོད་ལ། གཞན་དག་ནི་གཏི་མུག་གིས་བསྐྱེད་བར་འདོད་དོ། །
ལ་ལ་ནི་གཉིས་ཀས་བསྐྱེད་པ་ཡིན་ཏེ། ཉེས་བ་བྱུང་བར་ཤེས་པ་རྣམས་ཀྱི་འདོད་ཆགས་དང། བྱུང་བར་མ་ཤེས་པ་རྣམས་ཀྱི་གཏི་མུག་ལས་སྐྱེས་སོ་ཞེས་ཟེར་ཏེ་མི་མཐུན་པར་རྩོད་དོ། །འོན་ཀྱང་རྙེད་བཀུར་དང་ཚིགས་སུ་བཅད་བ་ཉམས་ཀྱིས་དྭོགས་ནས་འཆབ་པའི་ཕྱིར་འདོད་ཆགས་ལས་སྐྱེས་
པ་ཉིད་རིགས་སོ། །མ་རིག་པ་ལས་སེམས་རྨུགས་པ་དང་གཉིད་དང་ཁྲེལ་མེད་རྣམས་སྐྱེ་སྟེ། དམིགས་པ་གསལ་བར་འཇུག་པ་ལ་རྨུགས་པ་དང་གཉིད་མེད་པའི་ཕྱིར་དང། སྡིག་པའི་འབྲས་བུ་སྡུག་བསྔལ་ཡིན་པར་མ་ཤེས་པས་སྡིག་པ་ལ་མི་འཇིགས་བའི་ཕྱིར་རོ། །ཐེ་ཚོམ་ལས་འགྱོད་པ་མི་
དགེ་བ་འབྱུང་སྟེ། དགེ་བའི་འབྲས་བུ་བདེ་བ་ཡིན་པར་ཐེ་ཚོམ་ཟ་བ་དག་དགེ་བ་བྱས་པ་ལ་འགྱོད་པའི་ཕྱིར་རོ། །ཁྲོ་བ་དང་ཕྲག་དོག་ནི་ཁོང་ཁྲོའི་རྒྱུ་ལས་བྱུང་བ་ཡིན་ཏེ། ཞེ་སྡང་ལས་ཀུན་ནས་མནར་སེམས་སྐྱེ་བའི་ཕྱིར་དང། གཞན་གྱི་ཕུན་སུམ་ཚོགས་པ་ལ་སེམས་འཁྲུགས་ནས་མི་བཟོད་པའི་
ཕྱིར་རོ། །དགུ་པ་དྲི་མ་བཤད་པ་ནི་གཞན་ཡང་མདོ་ལས་ཉོན་མོངས་པའི་དྲི་མ་རྣམ་པ་དྲུག་གསུངས་ཏེ། དེ་དག་ཀྱང་སྒྱུ་ནས་རྣམ་པར་འཚེ་བའི་བར་རོ། །འདི་དག་གི་ཡང་ངོ་བོ་ནི་བཤད་ཟིན་ལ། རྩ་བའི་ཉོན་མོངས་པ་གང་ལས་སྐྱེས་པ་ནི་སྒྱུ་དང་རྒྱགས་པ་ནི་འདོད་ཆགས་ལས་སྐྱེས་ཏེ། རྙེད་པ་ལ་
སོགས་པ་ཉམས་གྱིས་དྭོགས་ནས་སྒྱུ་བྱེད་བའི་ཕྱིར་དང། རང་གི་ཆོས་ལ་ཆགས་པས་ཡིད་བདེ་པའི་ཕྱིར་རོ། །ཁོ་ན་དུ་འཛིན་པ་དང་རྣམ་པར་འཚེ་བ་ནི་ཞེ་སྡང་གིས་ཀུན་ནས་བསླང་ནས་ཁོན་འཛིན་དང་སེམས་ཅན་ལ་རྣམ་པར་འཚེ་བ་འབྱུང་བས་ན་ཁོང་ཁྲོ་ལས་སྐྱེས་སོ། །འཚིག་པ་ནི་ལྟ་བ་མཆོག་

[297A]༄༅། །ཏུ་འཛིན་པ་ལས་སྐྱེས་ཏེ། རང་གི་ལྟ་བ་ལ་དམ་དུ་བཟུང་ནས་གཞན་ལ་འཚིག་པའི་ཕྱིར་རོ། །མདོ་ལས། གྱ་གྱུ་ཅི་ཡིན་སྡིག་ཅན་ལྟ་ཞེས་འབྱུང་བའི་ཕྱིར་གཡོ་ནི་ལོག་པར་ལྟ་བས་ཀུན་ནས་བསླང་པ་ཡིན་ཏེ།  ལས་འབྲས་ལས།  ལོག་པར་ལྟ་བ་དང་ལྡན་པ་སེམས་ སྡིག་
པ་མི་འཆགས་པར་  གྱ་གྱུ་བའི་ཕྱིར་རོ།  །མདོ་ལས་ཀྱང། རྟག་པ་ཅི་ཞིག་མྱ་ངན་འདས། །མི་རྟག་ཅི་ཞིག་འདུས་བྱས་ཆོས། །དྲང་པོ་ཅི་ཞིག་འཕགས་པའི་ལམ། །གྱ་གྱུ་ཅི་ཞིག་སྡིག་ཅན་ལྟ། །ཞེས་སོ།  །བཅུ་པོ་དེ་དག་གི་ཁྱད་པར་གྱི་ཆོས་བཤད་པ་ནི་ཀུན་ནས་དཀྲིས་པ་བཅུ་བཤད་པ་གང་དག་ཡིན་པ་དེ་དག་ལས་ངོ་ཚ་མེད་པ་དང་
ཁྲེལ་མེད་པ་དང་རྨུགས་པ་དང་གཉིད་དང་རྒོད་པ་སྟེ་ལྔ་ནི་མཐོང་སྤང་དང་སྒོམ་སྤང་དང་མཚུངས་པར་ལྡན་པ་རྣམས་རིམ་པ་ལྟར་མཐོང་སྤང་དང་སྒོམ་སྤང་ཡིན་པས་རྣམ་པ་གཉིས་ཀ་ཡིན་ཏེ། དེ་ལ་ངོ་ཚ་མེད་པ་དང་ཁྲེལ་མེད་གཉིས་ནི་མི་དགེ་བ་ཐམས་ཅད་དང་མཚུངས་པར་ལྡན་ཞིང་
རྨུགས་རྒོད་གཉིས་ནི་ཉོན་མོངས་པ་ཐམས་ཅད་དང་མཚུངས་པར་ལྡན་ལ། གཉིད་ནི་ཡིད་ཀྱི་ས་པ་འདོད་པ་ན་སྤྱོད་པ་ཐམས་ཅད་དང་མཚུངས་པར་ལྡན་ནོ། །ལྔ་པོ་དེ་དག་ལས་གཞན་པ་ཉེ་ཉོན་ཀུན་དཀྲིས་ཀྱིས་བསྡུས་པ་ཕྲག་དོག་དང་སེར་སྣ་དང་འགྱོད་པ་དང་ཁྲོ་བ་དང་འཆབ་པ་ནི་བདེན་པ་ལ་
དངོས་དང་བརྒྱུད་ནས་ལོག་པར་མི་འཇུག་པས་བསྒོམ་པས་སྤང་བར་བྱ་བ་ཁོ་ན་དང། རང་དབང་ཅན་ཡང་ཡིན་ཏེ། སྒོམ་སྤང་གི་མ་རིག་པ་ཙམ་དང་མཚུངས་པར་ལྡན་པའི་ཕྱིར་རོ། །གལ་ཏེ་གང་ཞིག་མ་རིག་པ་ཙམ་དང་མཚུངས་པར་ལྡན་པ་དེ་རང་དབང་ཅན་ཡིན་ནོ་ཞེས་བྱ་བ་འདི་ལ་རིགས་
བ་ཅི་ཡོད་ཅེ་ན། དེ་དག་འཇུག་པ་ལ་ ཅིང་ཡུལ་ལ་འཇུག་  ནི་རང་ཉིད་གཙོ་བོ་ཡིན་གྱི་འདོད་ཆགས་ལ་སོགས་པ་ཉོན་མོངས་པ་གཞན་ལ་མི་ལྟོས་ལ། མ་རིག་པ་ཙམ་དང་མཚུངས་པར་ལྡན་ཡང་མ་རིག་པ་ནི་གླེན་པའི་ཕྱིར་འཇུག་པར་བྱེད་པ་མ་ཡིན་ནོ་ཞེས་སློབ་དཔོན་གང་སྤེལ་འཆད་དོ།  །དེ་དག་ནི་རང་
ཉིད་དབང་ཆེའི། མ་རིག་པ་ལ་སོགས་པ་ལྟར་ཆགས་སོགས་ཀྱི་དབང་དུ་མི་འགྱུར་བས་སོ།  །ཇི་ལྟར་ཉེ་ཉོན་ཕྲག་དོག་ལ་སོགས་པ་སྒོམ་སྤང་དང་རང་དབང་ཅན་ཡིན་པ་དེ་བཞིན་དུ་དྲི་མ་དྲུག་པོ་རྣམས་ཀྱང་སྒོམ་སྤང་དང་རང་དབང་ཅན་ཡིན་ནོ། །ཀུན་ནས་དཀྲིས་པ་ངོ་ཚ་མེད་པ་ལ་སོགས་པ་བདུན་དང་དྲི་མ་དྲུག་པོ་

[297B] །རྨུགས་པ་དང་རྒོད་པ་དང་གཉིད་གསུམ་ནི་གཉིད་ལ་དགེ་བ་ཡོད་ཀྱང་ཀུན་ནས་དཀྲིས་པའི་སྐབས་ཡིན་པས་ དགེ་བ་མ་ཡིན་གྱི་  བསྒྲིབས་ལ་ལུང་མ་བསྟན་དང་མི་དགེ་བ་རྣམ་པ་གཉིས་ཀ་ཡིན་ནོ། །འདོད་པའི་ཁམས་དེ་ཡན་ཆད་ཁམས་གོང་
མ་གཉིས་ན་ཡོད་པའི་ཉེ་ཉོན་རྣམས་ནི་བསྒྲིབས་ལ་ལུང་མ་བསྟན་ཡིན་ནོ། །ཡང་ཉེ་ཉོན་དེ་དག་ཁམས་དང་ས་གང་ན་དུ་ཞིག་ཡོད་ཅེ་ན། འདོད་པ་དང་བསམ་གཏན་དང་པོ་ན་ནི་གཡོ་སྒྱུ་ཡོད་དེ། ཚུལ་ཁྲིམས་ཀྱི་ཕུང་པོའི་མདོ་ལས། འཕགས་པ་རྟ་ཐུལ་གྱིས་ཚངས་པ་ལ་འབྱུང་བ་ཆེན་པོ་
བཞི་པོ་འདི་དག་མ་ལུས་པར་གང་དུ་འགག་པར་འགྱུར་ཞེས་དྲིས་པ་ན། དེ་མ་ཤེས་པར་བདག་ནི་ཚངས་པའོ། །ཚངས་པ་ཆེན་པོའོ། །དབང་ཕྱུག་གོ། བྱེད་པ་པོའོ། །སྤྲུལ་པ་པོའོ། །འབྱིན་པ་པོའོ། །འབྱིན་བྱེད་དོ། །དངོས་པོ་རྣམས་ཀྱི་ཕར་གྱུར་པ་ཡིན་ནོ་ཞེས་ཚངས་པ་ཆེན་པོའི་གཡོ་སྒྱུས་གཏམ་རླུང་ལ་
བསྐུར་ཏེ་འཕགས་པ་རྟ་ཐུལ་འདྲིད་པར་བཤད་པའི་ཕྱིར་རོ། །རྨུགས་པ་དང་རྒོད་པ་དང་རྒྱགས་པ་གསུམ་ནི་ཁམས་གསུམ་ག་ན་ཡོད་དོ། །གསུམ་པོ་དེ་དག་དང་གཡོ་སྒྱུ་གཉིས་ཏེ་ལྔ་ལས་གཞན་བཅུ་གཅིག་པོ་དག་ནི་འདོད་པའི་ཁམས་ལས་སྐྱེས་པ་དག་ཁོ་ན་ཡིན་ནོ། །ཡང་རྩ་བ་དང་ཉེ་བའི་ཉོན་
མོངས་པ་དེ་དག་ལས་མཐོང་པས་སྤང་པར་བྱ་བ་ཐམས་ ཉོན་མོངས་ཀྱི་ས་པ་ཡིན་པས།  ཅད་དང་ གང་ན་ཡང་མི་འགལ་བས།  སྒོམ་སྤང་ཡིན་ཡང་གཉིད་དང་ང་རྒྱལ་དང་བཅས་པ་ནི་ཡིད་ཀྱི་རྣམ་ཤེས་ཀྱིས་པ་ཡིན་ཏེ། རྟོག་བཅས་དང་མི་གསལ་པས་ཡིད་ཀྱི་རྣམ་ཤེས་ལས་གཞན་གྱི་འཁོར་དུ་མི་འབྱུང་བའི་
ཕྱིར་རོ། །དེ་བཞིན་དུ་ཉེ་བའི་ཉོན་མོངས་པ་རང་དབང་ཅན་བཅུ་གཅིག་པོ་ཡང་སྒོམ་སྤང་ཡིན་ཡང་རྟོག་བཅས་ཡིན་ ནི་ཁ་ནང་ལྟས་ཡིན་པས།  པས་ཡིད་ཀྱི་ས་པ་ཡིན་ནོ། །མཐོང་སྤང་དང་སྒོམ་སྤང་གི་གཉིད་དང་ང་རྒྱལ་ལས་གཞན་བའི་ཉོན་མོངས་པ་དང་ཉེ་བའི་ཉོན་མོངས་པ་སྒོམ་སྤང་གི་མ་ངེས་པའི་ཆགས་
སྡང་གཉིས། མི་དགེ་བའི་ས་པ་གཉིས། ཉོན་མོངས་པ་ཆེན་པོའི་ས་པ་དྲུག་པོ་ནི་རྣམ་པར་ཤེས་པ་དྲུག་ཅར་གྱི་རྟེན་ཅན་ཡིན་ནོ། །ཡང་ཉོན་མོངས་པ་ཉེ་བའི་ཉོན་མོངས་པ་དེ་དག་ཚོར་བ་ལྔ་པོ་གང་དང་མཚུངས་པར་ལྡན་ཞེ་ན། བདེ་བ་དང་ཡིད་བདེ་བདག་དང་དགའ་བའི་རྣམ་པར་འཇུག་པས་འདོད་ཆགས་

[298A]༄༅། །སུ་མཚུངས་པར་ལྡན་ཏེ། རྣམ་ཤེས་དྲུག་ཅར་གྱི་འཁོར་དུ་འབྱུང་བས་སྒོ་ལྔའི་རྣམ་ཤེས་དང་ཡིད་ཤེས་ཀྱི་འཁོར་དུ་བྱུང་བ་ནི་རིམ་པ་ལྟར་ལུས་ཀྱི་བདེ་བ་དང་ཡིད་བདེ་དང་མཚུངས་པར་ལྡན་པའི་ཕྱིར་རོ། །ཞེ་སྡང་ནི་སྐྱོ་བའི་རྣམ་པར་འཇུག་པས་འདོད་ཆགས་བདེ་
བདག་དང་མཚུངས་པར་ལྡན་པ་ལས་བཟློག་པ་སྡུག་བསྔལ་དང་ཡིད་མི་བདེ་བ་དང་མཚུངས་པར་ལྡན་པའོ། །དེ་ཡང་རྣམ་ཤེས་ལྔ་དང་ཡིད་ཤེས་ཀྱི་འཁོར་དུ་བྱུང་བ་ནི་རིམ་པ་ལྟར་སྡུག་བསྔལ་དང་ཡིད་མི་བདེ་བ་དང་མཚུངས་པར་ལྡན་པའི་ཕྱིར་རོ། །སྤང་བྱ་རིས་ལྔའམ་འདྲེས་པ་དང་མ་འདྲེས་
པའི་མ་རིག་པ་དག་ནི་ཚོར་བ་ལྔ་པོ་ཐམས་ཅད་དང་ཅི་རིགས་མཚུངས་པར་ལྡན་ཏེ། རྣམ་ཤེས་ཐམས་ཅད་དང་ཉོན་མོངས་པ་ཐམས་ཅད་དང་མཚུངས་པར་ལྡན་པའི་ཕྱིར་རོ། །བདེན་བཞི་མེད་པར་ལྟ་བའི་ལོག་ལྟ་ནི་ལོག་ལྟ་ཅན་སྡིག་པ་དང་བསོད་ནམས་བྱས་པ་རྣམས་རིམ་པ་ལྟར་སྡིག་པ་དང་
བསོད་ནམས་བྱས་པའི་འབྲས་བུ་མི་འབྱུང་བ་དང་འབད་པ་དོན་མེད་པར་མཐོང་བས་ཡིད་བདེ་བ་དང་སྡུག་བསྔལ་ཏེ་ཡིད་མི་བདེ་བ་དག་དང་མཚུངས་པར་ལྡན་ནོ། །ཡིད་མི་བདེ་བ་དང་ཐེ་ཚོམ་མཚུངས་པར་ལྡན་ཏེ།  ངེས་པ།  གང་ཞིག་དོན་དུ་གཉེར་བ་དེ་ལ་འཇུག་པ་ལ་ཐེ་ཚོམ་ཟ་བ་ན་ཡང་མི་
བདེ་བའི་ཕྱིར་རོ། །དེ་དག་ལས་གཞན་པའི་ཉོན་མོངས་པ་ལྟ་བ་བཞི་དང་ང་རྒྱལ་ནི་ཡིད་བདེ་བ་དང་མཚུངས་པར་ལྡན་ཏེ། དེ་དག་ཡིད་ཀྱི་ས་པ་ཁོ་ན་ཡིན་ལ་དགའ་བའི་རྣམ་པས་འཇུག་པའི་ཕྱིར་རོ། །དེ་དག་ཀྱང་འདོད་པ་ལས་སྐྱེས་པའི་དབང་དུ་བྱས་པ་ཡིན་གྱི་ཁམས་གོང་མ་ན་སྡུག་བསྔལ་
མེད་པའི་ཕྱིར་དང། བདེ་བའང་བསམ་གཏན་བཞི་པ་ནས་མེད་པའི་ཕྱིར་རོ། །བཏང་སྙོམས་དང་ནི་ཉོན་མོངས་པ་ཀུན་མཚུངས་པར་ལྡན་ཏེ། ཉོན་མོངས་པ་རྒྱུན་ཆད་པ་ན་གཞན་པས་ངེས་ ཆད་ལྟའང་དགའ་རྣམ་ཅན་ཡིན་ནོ། །  པར་བཏང་སྙོམས་ཡོད་པའི་ཕྱིར་ཏེ། འགྲེལ་པ་ལས།  ཁོང་ཁྲོ་དང་ཡིད་མི་བདེ་དང།།
ཕྲ་རྒྱས་འདི་དག་ཐམས་ཅད་ནི་བཏང་སྙོམས་ཀྱི་དབང་པོ་དང་མཚུངས་པར་ལྡན་ཏེ། ཉོན་མོངས་པ་རྣམས་རྒྱུན་ཆད་པའི་དུས་ན་གདོན་མི་ཟ་བར་བཏང་སྙོམས་ཀུན་དུ་གནས་སོ་ཞེས་པ་དང། ཆོས་མངོན་པ་ཀུན་ལས་བཏུས་ལས་ཀྱང། ཅིའི་ཕྱིར་ཉོན་མོངས་པ་ཐམས་ཅད་ནི་བཏང་སྙོམས་

[298B] ཐ་མལ་པར་འདུག་པ་ལ་བརྟེན་ནས་ནུབ་པར་འགྱུར་བའི་ཕྱིར་རོ་ཞེས་བཤད་དོ། །ས་གོང་མ་གཟུགས་དང་གཟུགས་མེད་པ་དག་གིས་ཉོན་མོངས་པ་རྣམས་ནི་ས་ཇི་བཞིན་དུ་ས་རང་རང་གི་རྣམ་ཤེས་དང་ཚོར་བའི་དབང་པོ་གང་ཡོད་པ་དེ་དང་མཚུངས་པར་ལྡན་ཏེ། ས་
གང་ན་རྣམ་ཤེས་དང་ཚོར་བ་དུ་ཡོད་པ་ནི་བཤད་ཟིན་ཏོ། །ཉེ་བའི་ཉོན་མོངས་པར་རྣམས་ལས་འགྱོད་པ་ནས་འཚིག་པའི་བར་དྲུག་པོ་དག་ནི་ཡིད་མི་བདེ་བ་དང་མཚུངས་པར་ལྡན་ཏེ། འདི་དག་སྐྱོ་བའི་རྣམ་པར་འཇུག་པའི་ཚོར་བ་ཡིན་པའི་ཕྱིར་དང། དགའ་བའི་རྣམ་པར་མི་འཇུག་པས་ཡིད་བདེ་
དང་མཚུངས་པར་མི་ལྡན་ལ་ཡིད་ཀྱི་ས་པ་ཁོ་ན་ཡིན་པའི་ཕྱིར་སྡུག་བསྔལ་དང་ཡང་མཚུངས་པར་མི་ལྡན་པའི་ཕྱིར་རོ། །སེར་སྣ་ནི་ཡིད་མི་བདེ་དང་མཚུངས་པར་ལྡན་པ་དྲུག་པོ་དེ་དག་ལས་བཟློག་པ་ཆགས་པའི་རྒྱུ་ལས་བྱུང་བས་དགའ་བའི་རྣམ་པར་འཇུག་ཅིང་ཡིད་ཀྱི་ས་པ་ཁོ་ན་ཡིན་པས་
ཡིད་བདེ་དང་མཚུངས་པར་ལྡན་པ་ཡིན་ནོ། །གཡོ་དང་སྒྱུ་དང་འཆབ་པ་དང་གཉིད་རྣམས་ནི་གཡོ་སྒྱུ་དང་བཅས་པའི་བྱ་བ་འགྲུབ་པ་དང་མ་གྲུབ་པ་ན་རིམ་པ་ལྟར་ཡིད་བདེ་བ་དང་མི་བདེ་བར་འགྱུར་ཞིང་གཉིད་ནི་ཀུན་ལ་མི་འགལ་ལ་ཐམས་ཅད་ཡིད་ཤེས་ཀྱིས་པ་ཡིན་པས་ཡིད་བདེ་ཡིད་མི་བདེ་
གཉིས་ཀ་དང་མཚུངས་པར་ལྡན་ནོ། །དགའ་བའི་རྣམ་པར་འཇུག་ཅིང་ཡིད་ཀྱིས་པ་ཁོ་ན་ཡིན་པས་བསམ་གཏན་གསུམ་པའི་སེམས་བདེ་དང་གཉིས་པ་མན་ཆད་ཀྱི་ཡིད་བདེ་དག་དང་རྒྱགས་པ་མཚུངས་པར་ལྡན་ལ། བཞི་པ་ཡན་ཆད་ན་བདེ་བ་མེད་པའི་ཕྱིར་བཏང་སྙོམས་ཁོ་ན་དང་མཚུངས་
བར་ལྡན་ཏེ། ཇི་ལྟར་མ་རིག་པ་ཉོན་མོངས་པ་དང་ཉེ་བའི་ཉོན་མོངས་པ་གང་ལའང་མཚུངས་པར་ལྡན་པར་རུང་བ་ལྟར་བཏང་སྙོམས་ཀྱང་ས་དང་རྣམ་ཤེས་དང་ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་ལ་ཀུན་དུ་འགྲོ་བའི་ཕྱིར་རོ། །དེའི་ཕྱིར་ཊཱི་ཀ་བྱེད་དག་གིས་ཀྱང་མ་རིག་
པ་དང་བཏང་སྙོམས་གཉིས་ནི་ཉོན་མོངས་པ་དང་ཉེ་བའི་ཉོན་མོངས་པ་གང་དང་ཡང་མཚུངས་པར་ལྡན་པ་བཀག་པ་མེད་དོ་ཞེས་བཤད་དོ། །ཀུན་དཀྲིས་གཞན་ངོ་ཚ་ཁྲེལ་མེད་དང་རྨུགས་རྒོང་བཞི་པོ་ནི་ཚོར་བའི་དབང་པོ་ལྔ་དག་དང་མཚུངས་པར་ལྡན་པར་སྲིད་དེ། དང་པོ་གཉིས་མི་དགེ་

[299A]༄༅། །བའི་ས་པ་དང་ཕྱི་མ་གཉིས་ཉོན་མོངས་པའི་ས་པ་ཆེན་པོ་ཡིན་ལ། དེ་དག་ཀྱང་རྣམ་ཤེས་དྲུག་ཅར་གྱི་འཁོར་དུ་འབྱུང་ཞིང་དྲུག་ཅར་ལ་མི་དགེ་བ་དང་ཉོན་མོངས་པའང་སྲིད་པའི་ཕྱིར་རོ། །བཅུ་གཅིག་པ་སྒྲིབ་པ་ལྔ་བཤད་པ་ནི་མདོ་ལས་འདོད་པ་ལ་འདུན་པ་དང་
གནོད་སེམས་དང། རྨུགས་པ་དང། གཉིད་དང། རྒོད་པ་དང། འགྱོད་པ་དང། ཐེ་ཚོམ་དག་སྒྲིབ་པ་ལྔར་གསུངས་ན། འདོད་འདུན་དང་གནོད་སེམས་དང་གཉིད་དང་འགྱོད་པ་རྣམས་འདོད་པ་པ་ཡིན་མོད་ཀྱི་རྨུགས་རྒོད་དང་ཐེ་ཚོམ་རྣམས་ཁམས་གསུམ་ག་ན་ཡོད་པས་དེ་དག་ཁམས་གསུམ་
ཆར་གྱི་གཟུང་ངམ་ཞེ་ན། མ་ཡིན་ཏེ། བསམ་གཏན་དང་རྣམ་པར་ཐར་པ་དང་ཏིང་ངེ་འཛིན་དང་སྙོམས་པར་འཇུག་པ་ལ་སྒྲིབ་པས་ན་སྒྲིབ་པ་ལྔ་པོ་རྣམས་ནི་འདོད་པའི་ཁམས་ཁོ་ན་ན་ཡོད་དེ། མདོ་ལས། དགེ་སློང་དག་སྒྲིབ་པ་ལྔ་ནི་མི་དགེ་བའི་ཕུང་པོ་ཡིན་ནོ་ཞེས་སྨྲ་བ་དེ་དག་ནི་ཡང་དག་
པར་སྨྲ་བ་སྨྲ་བར་འགྱུར་རོ། །ཅིའི་ཕྱིར་ཞེ་ན། དགེ་སློང་དག་འདི་ནི་མི་དགེ་བའི་ཕུང་པོ་མ་འདྲེས་པ་ཡོངས་སུ་རྫོགས་པ་ཡིན་ཏེ། འདི་ལྟ་སྟེ་སྒྲིབ་པ་ལྔའོ་ཞེས་སྒྲིབ་པ་ལྔ་གཅིག་ཏུ་མི་དགེ་པ་ཁོ་ནར་གསུངས་པའི་ཕྱིར་རོ། །ཡང་ཅིའི་ཕྱིར་རྨུགས་གཉིད་གཉིས་དང་རྒོད་འགྱོད་གཉིས་སེམས་བྱུང་
ཐ་དད་ཡིན་བཞིན་དུ་སྒྲིབ་པ་རེ་རེར་བཤད་ཅེ་ན། རྨུགས་གཉིད་གཉིས་ཡོད་ཀྱང་སྒྲིབ་པ་གཅིག་ཏུ་བཤད་དེ། དེ་གཉིས་ཀྱི་མི་མཐུན་ཕྱོགས་གཉེན་པོ་གཅིག་པའི་ཕྱིར་དང། ཟས་ཏེ་སྐྱེད་བྱེད་ཀྱི་རྒྱུ་གཅིག་པའི་ཕྱིར་དང། བྱ་བའང་གཅིག་པའི་ཕྱིར་རོ། །དེ་ལ་གཉིས་ཀའི་མི་མཐུན་
ཕྱོགས་སྣང་བའི་འདུ་ཤེས་ཏེ་གཉེན་པོ་དང་ཟས་མ་ཡིན་པ་ཞེས་ཀྱང་བརྗོད་དོ། །ཟས་ནི་ལྔ་སྟེ། སྨྱ་བ་དང། མི་དགའ་བ་དང། བྱ་སྨྱངས་དང། ཁ་ཟས་ཀྱི་དྲོད་མི་ཟིན་པ་དང། སེམས་ཞུམ་པ་ཉིད་དེ། དེ་དག་གིས་དེ་གཉིས་རྒྱས་པར་བྱེད་པའི་ཕྱིར་རོ། །གཉིས་པོ་དེའི་བྱ་བ་ནི་སེམས་ཞུམ་
པར་བྱེད་པའོ། །དེ་བཞིན་དུ་རྒོད་འགྱོད་གཉིས་ཀྱང་སྒྲིབ་པ་གཅིག་ཏུ་བཞག་སྟེ། མི་མཐུན་ཕྱོགས་དང་ཟས་དང་བྱ་བ་གཅིག་པའི་ཕྱིར་རོ། །དེ་ལ་འདི་གཉིས་ཀྱི་མི་མཐུན་ཕྱོགས་ནི་ཞི་གནས་ཡིན་ལ། ཟས་ནི་བཞི་སྟེ། ཉེ་དུའི་རྣམ་པར་རྟོག་པ་དང། ཡུལ་གྱི་རྣམ་པར་རྟོག་པ་དང། མི་འཆི་བའི་

[299B] སྔོན་དགོད་པ་དང་རྩེས་པ་དང་དགའ་མགུར་སྤྱད་པ་རྣམས་རྗེས་སུ་དྲན་པའོ། །བྱ་པ་ནི་གཉིས་ཀས་སེམས་རྣམ་པར་མ་ཞི་པར་བྱེད་པའོ། །གལ་ཏེ་ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་ཀྱང་སྒྲིབ་པ་ཡིན་ན་ཅིའི་ཕྱིར་ལྔ་པོ་ཁོ་ན་སྒྲིབ་པར་བསྟན་ཞེ་ན། འདོད་པ་ལ་
འདུན་པ་དང་གནོད་སེམས་ཀྱིས་ནི་འདོད་པ་དང་སྡིག་བ་ལས་མི་འབྲལ་ཞིང། རྨུགས་གཉིད་དང་རྒོད་འགྱོད་ཀྱིས་ནི་རིམ་བ་ལྟར་ལྷག་མཐོང་དང་ཞི་གནས་རིང་དུ་བྱེད་བས་རིམ་པ་ལྟར་ཚུལ་ཁྲིམས་དང་ཤེས་རབ་དང་ཏིང་ངེ་འཛིན་གྱི་ཕུང་པོ་གསུམ་ལ་གནོད་པ་བྱེད་པའི་ཕྱིར་དང། ཏིང་ངེ་འཛིན་དང་ཤེས་
རབ་མེད་ན་ཐེ་ཚོམ་གྱིས་ཏིང་ངེ་འཛིན་དང་ཤེས་རབ་ཀྱི་ཕུང་པོའང་བདེན་པ་དག་ལ་ཐེ་ཚོམ་ཟ་བའི་ཕྱིར་ན་སྒྲིབ་བ་ལྔ་ཉིད་དུ་བཤད་དོ། །གཞན་དག་ནི་དེ་ལྟར་མ་ཡིན་པའི་ཕྱིར་རོ་ཞེས་བྱེ་བྲག་ཏུ་སྨྲ་བ་ཕལ་ཆེ་བ་འདོད་དོ། །ཁ་ཅིག་དེ་ལྟ་ན་མདོ་ལས་རྨུགས་གཉིད་ཀྱི་སྔར་རྒོད་འགྱོད་སྨོས་པར་འགྱུར་ན་
དེ་ལྟའང་མ་ཡིན་པས་རྨུགས་གཉིད་དང་རྒོད་འགྱོད་ཀྱིས་ནི་རིམ་པ་བཞིན་དུ་ཏིང་ངེ་འཛིན་དང་ཤེས་རབ་ཀྱི་ཕུང་པོ་ལ་གནོད་དེ། ཏིང་ངེ་འཛིན་དང་ཤེས་རབ་ལ་བརྩོན་པ་རྣམས་དེ་དག་གིས་འཇིགས་ཏེ་དེ་དག་དང་ཆ་འདྲ་བས་བསླུ་བའི་ཕྱིར་རོ། །དེ་བཞིན་དུ་ཐེ་ཚོམ་ཡང་ཤེས་རབ་ལ་གནོད་བྱེད་ཡིན་ཏེ། ལངས་
ནས་ཆོས་ལ་ངེས་པར་རྟོག་པའི་ཚེ་བར་ཆད་བྱེད་པའི་ཕྱིར་རོ་ཞེས་འདོད་དེ་གཞན་ནི་སྔ་མ་བཞིན་ནོ། །སྔོན་གྱི་སློབ་དཔོན་དག་ནི་སྒོམ་པ་བོ་དེ་བསོད་སྙོམས་ལ་བརྒྱུས་པ་ན་ཡུལ་སྡུག་མི་སྡུག་ལ་མཚན་མར་བཟུང་བས་ཆགས་སྡང་འབྱུང་བསན་ཐོག་མར་ཏིང་ངེ་འཛིན་ལ་འཇུག་པའི་སྦྱོར་བ་ལ་
འདོད་པ་ལ་འདུན་བ་དང་གནོད་སེམས་དང། དེའི་འོག་ཏིང་ངེ་འཛིན་ལ་ཞུགས་པ་ན་དངོས་གཞིའི་ཞི་གནས་ལ་རྨུགས་གཉིད་དང། རྒོད་འགྱོད་དང་ཐེ་ཚོམ་གྱིས་ལྟག་མཐོང་དང། ཐེ་ཚོམ་གྱིས་ནི་རྗེས་ཏིང་ངེ་འཛིན་ལས་ལངས་ནས་ཆོས་ལ་ངེས་པར་རྟོག་པ་ལའང་བར་དུ་གཅོད་པས་ན་ལྔར་བསྟན་ཏོ་
ཞེས་བཞེད་དོ།  །དེ་དག་གིས་དཀྲུགས་པའི་སེམས་ལ་དེ་ཉིད་མཐོང་བའི་སྐབས་མེད་པའི་ཕྱིར་རླུང་གིས་དཀྲུགས་བའི་ཆུ་ལ་གཟུགས་བརྙན་སྣང་བའི་སྐབས་མེད་དོ། །  གཉིས་པ་ཕྲ་རྒྱས་ཇི་ལྟར་སྤོང་ཚུལ་ལ་དངོས་དང། ཞར་ལ་གཉེན་པོའི་དབྱེ་བ་གཉིས་ལས་དང་པོ་ནི་སྤྱིར་སྤང་བྱ་སྤོང་ཚུལ་ལ་བཞི་ལས་རེ་ཞིག་མཐོང་སྤང་རྣམས་ནི་དམིགས་

[300A]༄༅། །པའི་ཡུལ་ཡོངས་སུ་ཤེས་པས་སྤོང་བ་དང། ཡུལ་དེ་དག་ལ་དམིགས་པའི་ཡུལ་ཅན་ཡང་དག་པར་ཟད་པ་དེ་སྤངས་པས་སྤོང་བ་དང། དམིགས་པའི་ཡུལ་སྤངས་པས་ཡུལ་ཅན་སྤོང་བ་གསུམ་ལས་དང་པོ་ནི་མཐོང་སྤང་བརྒྱད་ཅུ་རྩ་བརྒྱད་ལས་སྡུག་བསྔལ་མཐོང་སྤང་
འདོད་པའི་རང་ས་ལ་དམིགས་པ་སྐལ་བ་མཉམ་པའི་ཁམས་ཀུན་འགྲོ་ལྟ་བ་དང་པོ་གཉིས་དང། ཀུན་འགྲོ་མ་ཡིན་པ་འདོད་ཆགས་ཁོང་ཁྲོ་ང་རྒྱལ་གསུམ་དང། ཀུན་འབྱུང་མཐོང་སྤང་ཀུན་འགྲོ་མ་ཡིན་པ་འདོད་ཆགས་ལ་སོགས་པ་གསུམ་པོ་དེ་དག་ཉིད་དེ་དེ་ལྟར་བརྒྱད་དང། ཁམས་གོང་མ་གཉིས་ན་ཁོང་ཁྲོ་
མ་གཏོགས་པ་སྡུག་བསྔལ་མཐོང་སྤང་དགུ་དགུ་དང། ཀུན་འབྱུང་མཐོང་སྤང་དྲུག་དྲུག་སྟེ་སུམ་ཅུ་དང། ཁམས་གསུམ་གྱི་འགོག་ལམ་མཐོང་སྤང་གི་མ་རིག་པ་དྲུག་མ་གཏོགས་པ་ཟག་མེད་ལ་དམིགས་པ་ལོག་ལྟ་དང་ཐེ་ཚོམ་བཞི་གསུམ་བཅུ་གཉིས་ཏེ་ལྔ་བཅུ་པོ་རྣམས་ནི་དམིགས་པ་བདེན་
བཞི་ལ་ལོག་པར་ཞུགས་པ་ན་མཐོར་ཤེས་པས་མིར་འཛིན་ལྡོག་པ་ལྟར་མཐོང་ལམ་གྱིས་བདེན་བཞིའི་རང་མཚན་ཡོངས་སུ་ཤེས་པས་སྤོང་སྟེ། རྣམ་པ་འགལ་བའི་ཕྱིར་རོ། །གཉིས་པ་ནི་དེ་དག་ལས་དགུ་གོང་དུ་དམིགས་ཞེས་པའི་འདོད་པའི་སྡུག་བསྔལ་དང་ཀུན་འབྱུང་མཐོང་སྤང་སྐལ་
བ་མི་མཉམ་པའི་ཁམས་ཀུན་འགྲོ་དགུ་པོ་རྣམས་ཏེ། དེ་དག་ནི་དེ་དག་ལ་དམིགས་པའི་ཡུལ་ཅན་འདོད་པའི་སྐལ་བ་མཉམ་པའི་ཁམས་ཀུན་འགྲོ་རྣམས་སྤངས་པས་སྤོང་སྟེ། སྐལ་བ་མཉམ་པའི་ཁམས་ཀུན་འགྲོའི་དམིགས་པ་ནི་སྐལ་བ་མི་མཉམ་པའི་ཁམས་ཀུན་འགྲོ་ཡིན་པའི་ཕྱིར་རོ། །
གལ་ཏེ་དམིགས་པ་ཡིན་ཀྱང་སྤོང་བར་མ་ངེས་སོ་ཞེ་ན། ཡུལ་ཅན་སྐལ་བ་མཉམ་པའི་ཁམས་ཀུན་འགྲོ་སྔ་མས་བསྐྱེད་པའི་སྐལ་བ་མི་མཉམ་པའི་ཁམས་ཀུན་འགྲོ་རྣམས་དམིགས་པ་ཡིན་པ་ན། སྡུག་བསྔལ་དང་ འདི་ནི་འདོད་པ་ལ་བསམས་ཀྱི་གོང་མའི་དེ་དག་ནི་དམིགས་པ་ཤེས་པས་སྤོང་བའོ་ཞེས་སོ། །  ཀུན་
འབྱུང་ལ་ཆོས་བཟོད་ཆོས་ཤེས་ཀྱི་རྒྱུ་འདོད་པའི་སྐལ་བ་མཉམ་པའི་ཁམས་ཀུན་འགྲོ་རྣམས་སྤངས་པས་དེ་དག་གིས་སྐྱེད་པའི་འབྲས་བུ་སྐལ་བ་མི་མཉམ་པའི་ཁམས་ཀུན་འགྲོ་རྣམས་ཀྱང་སྤོང་སྟེ། རྒྱུ་མེད་པའི་འབྲས་བུ་མི་སྲིད་པའི་ཕྱིར་རོ། །གསུམ་པ་ནི་ཁམས་གསུམ་གྱི་འགོག་ལམ་

[300B] ལམ་མཐོང་སྤང་ལྔ་སྟེ་དགུ་དང། ཁམས་གོང་མ་གཉིས་ན་ཁོང་ཁྲོ་མ་གཏོགས་པ་བདུན་ཏེ་ཉི་ཤུ་རྩ་གསུམ་པོ་རྣམས་ནི་དེ་དག་གི་དམིགས་པའི་ཡུལ་དངོས་སུ་ལོག་ཞུགས་
འགོག་ལམ་མཐོང་སྤང་ཟག་མེད་ལ་དམིགས་པ་ལོག་ལྟ་ལ་སོགས་པ་དེ་དག་སྤངས་པས་ཡུལ་ཅན་ལྟ་བ་མཆོག་འཛིན་ལ་སོགས་པ་ཟག་བཅས་ལ་དམིགས་པ་ལོག་པ་ལ་ལོག་ཞུགས་དེ་དག་ཀྱང་སྤངས་པར་འགྱུར་ཏེ། འགོག་ལམ་ལ་ཆོས་བཟོད་ཆོས་ཤེས་དང་རྗེས་བཟོད་རྗེས་ཤེས་ཀྱིས་ཡུལ་ཟག་
མེད་ལ་དངོས་སུ་དམིགས་པ་ལོག་ལྟ་ལ་སོགས་པ་དེ་དག་དམིགས་ཡུལ་ཤེས་པས་སྤངས་པ་ན་ཡུལ་མེད་པའི་ཡུལ་ཅན་མི་སྲིད་པའི་ཕྱིར་རོ། །ཁམས་གསུམ་གྱི་འགོག་ལམ་མཐོང་སྤང་གི་མ་རིག་པ་དྲུག་ནི་དངོས་སུ་ལོག་ཞུགས་ཟག་མེད་ལ་དམིགས་པ་དང་ལོག་པ་ལ་ལོག་ཞུགས་ཟག་
བཅས་ལ་དམིགས་པ་ནི་རིམ་པ་ལྟར་དམིགས་པ་ཡོངས་སུ་ཤེས་པ་དང་དམིགས་ཡུལ་སྤངས་པས་སྤོང་ངོ། །དེ་བཞིན་དུ་ཁམས་གོང་མ་གཉིས་ཀྱི་སྤང་བྱ་ཅིག་ཅར་སྤོང་ཞིང་བདེན་པ་ཅིག་ཅར་མཐོང་བས་གཟུགས་ཁམས་ཀྱི་སྐལ་བ་མི་མཉམ་པའི་ཁམས་ཀུན་འགྲོ་རྣམས་ཀྱང་དམིགས་པ་
ཤེས་པས་སྤོང་ལ། སྔར་བཤད་པའི་འདོད་པའི་ཀུན་འགྲོ་དགུའི་སྐལ་བ་མཉམ་པའི་ཁམས་ཀུན་འགྲོའི་ཆ་རྣམས་ཀྱང་དམིགས་པ་ཤེས་པས་སྤོང་ངོ། །དེ་ལྟར་ན་ཐམས་ཅད་ཀྱང་དམིགས་པ་ཡོངས་སུ་ཤེས་པས་སྤོང་བའི་རྩ་བ་ཅན་ཡིན་ཏེ། འདོད་པའི་སྐལ་བ་མི་མཉམ་པའི་ཁམས་ཀུན་
འགྲོ་རྣམས་ཀྱང་ལམ་གྱིས་དམིགས་ཡུལ་བདེན་པ་ཤེས་པས་ཡུལ་ཅན་སྐལ་བ་མཉམ་པའི་ཁམས་ཀུན་འགྲོ་རྣམས་སྤངས་པས་སྤོང་བའི་ཕྱིར་དང། ཁམས་གསུམ་གྱི་འགོག་ལམ་མཐོང་སྤང་ཟག་བཅས་ལ་དམིགས་པ་རྣམས་ཀྱང་འགོག་ལམ་ཤེས་པས་དམིགས་ཡུལ་ཟག་མེད་ལ་
དམིགས་པ་རྣམས་སྤངས་པའི་སྟོབས་ཀྱིས་སྤོང་བའི་ཕྱིར་རོ། །དེ་དག་རང་རང་གི་དམིགས་པ་ཤེས་པ་ཙམ་གྱིས་ནི་མི་སྤོང་སྟེ། སྐལ་བ་མི་མཉམ་པའི་ཁམས་ཀུན་འགྲོ་རྣམས་ཀྱི་དམིགས་པ་ནི་ཁམས་གོང་མ་གཉིས་ཡིན་ལ། གོང་མ་གཉིས་ནི་སྡུག་བསྔལ་ཀུན་འབྱུང་ལ་རྗེས་བཟོད་རྗེས་ཤེས་

[301A]༄༅། །ཀྱིས་ཤེས་པ་ཡིན་པ་ན་སྐལ་བ་མི་མཉམ་པའི་ཁམས་ཀུན་འགྲོ་རྣམས་ནི་སྔར་འདོད་པའི་སྡུག་བསྔལ་ཀུན་འབྱུང་ལ་ཆོས་བཟོད་ཆོས་ཤེས་ཀྱི་ཡུལ་ཅན་སྤངས་པའི་ཚུལ་གྱིས་སྤངས་ཟིན་པའི་ཕྱིར་རོ། །དེ་བཞིན་འགོག་ལམ་མཐོང་སྤང་ཟག་བཅས་ལ་དམིགས་
པ་རྣམས་ཀྱིས་དམིགས་པ་ཟག་མེད་ལ་དམིགས་པ་ལོག་ལྟ་ལ་སོགས་པ་དེ་དག་ནི་སྡུག་བསྔལ་དང་ཀུན་འབྱུང་གིས་བསྡུས་པ་ཡིན་པས་སྡུག་བསྔལ་ཀུན་འབྱུང་ལ་ཆོས་དང་རྗེས་སུ་ཤེས་བཟོད་ཀྱིས་ཤེས་ཀྱང་དེའི་ཚེ་མི་སྤོང་སྟེ། དེ་དག་འགོག་ལམ་མཐོབ་སྤང་ཡིན་པས་ཕྱིས་འགོག་ལམ་
ལ་ཆོས་དང་རྗེས་སུ་ཤེས་བཟོད་ཀྱི་ཟག་མེད་ལ་དམིགས་པ་དེ་དག་སྤངས་པས་ན་ཡུལ་སྤངས་པས་སྤོང་བའི་ཕྱིར་རོ། །སྤོང་ཚུལ་གསུམ་པོ་དེ་དག་ཀྱང་རང་རྒྱུད་ཀྱི་མཐོང་སྤང་སྤོང་ཚུལ་ཡིན་གྱི་གཞན་རྒྱུད་ཀྱི་མཐོང་སྤང་ཐམས་ཅད་ནི། གང་ལ་དེ་སྐྱེས་མ་སྤངས་པའི། །དངོས་པོ་དེ་དང་
ལྡན་པ་ཡིན། །ཞེས་འབྱུང་བས་ཡུལ་ཅན་རང་རྒྱུད་ཀྱི་ཀུན་འགྲོ་རྣམ་པ་གཉིས་སྤངས་པ་ཁོ་ནས་སྤོང་ངོ། །སྤོང་ཚུལ་བཞི་པ་སྒོམ་སྤང་རྣམས་ནི་ས་རེ་རེའི་ཉོན་མོངས་པའི་རྣམ་པ་དགུ་དགུར་བྱས་ཏེ་ཆེན་པོའི་ཆེན་པོ་ལ་སོགས་པ་གང་གི་གཉེན་པོ་ལམ་ཆུང་ངུའི་ཆུང་ངུ་ལ་སོགས་པ་གང་ཡིན་
པ་དེ་སྐྱེས་པས་ཉོན་མོངས་པ་དེ་ཟད་ཅིང་སྤངས་པར་འགྱུར་གྱི་མཐོང་ལམ་གྱིས་དམིགས་པ་བདེན་བཞི་ཤེས་ཀྱང་སྒོམ་སྤང་མི་སྤོང་བས་དམིགས་པ་ཤེས་པས་ཀྱང་མ་ཡིན་ཞིང། དང་པོའི་རྣམ་པ་སྤངས་ཀྱང་དེའི། །ཡུལ་ཅན་དྲི་མ་ལྷག་རྣམས་ཀྱིས། །ཞེས་བས་ཡུལ་ཅན་ཀུན་འགྲོ་དང་སྒོམ་
སྤང་དང་པོ་བརྒྱད་ཀྱི་བར་དུ་སྤངས་ཀྱང་ཡུལ་སྒོམ་སྤང་ཕྱི་མ་མི་སྤོང་བས་དམིགས་བྱེད་ཟད་བས་ཀྱང་མ་ཡིན་ལ། དམིགས་ སྟེ་བདེན་པ་རྣམས་སྔར་ཤེས་པར་བྱས་ཟིན།  ཡུལ་སྒོམ་སྤང་སྔ་མ་བརྒྱད་སྤངས་ཀྱང་ཡུལ་ཅན་ཕྱི་མ་དགུ་པ་མི་སྤོང་བས་དམིགས་ཡུལ་སྤངས་པས་ཀྱང་མ་ཡིན་ནོ།  །དེ་ལྟར་ན་
 སྒོམ་སྤང་ནི་རང་རང་གི་གཉེན་པོ་སྐྱེས་བས་སྤོང་བ་དང། རང་རྒྱུད་ཀྱི་སྒོམ་སྤང་ཉོན་མོངས་ཅན་གཟུགས་ཅན་དང་ཉོན་མོངས་ཅན་མ་ཡིན་པ་དང། གཞན་རྒྱུད་ཀྱི་ཐམས་ཅད་ནི་ཡུལ་ཅན་ཟད་པས་སྤོང་བས་སྒོམ་སྤང་སྤོང་ཚུལ་ནི་རྣམ་པ་གཉིས་ཡིན་ནོ།།  གཉིས་པ་ནི་འོ་ན་གཉེན་པོ་ཉིད་དུ་ཡོད་ཅེ་ན། གཉེན་པོ་ནི་རྣམ་པ་བཞི་སྟེ། སྤོང་བའི་གཉེན་པོ་དང་

[301B] ཐག་སྲིད་པའི་གཉེན་པོ་ཉིད་དང། རྣམ་པར་སུན་འབྱིན་པའི་གཉེན་པོ་ཞེས་བྱའོ། །དེ་ལ་དང་པོ་ནི་གང་གིས་ཉོན་མོངས་པའི་ཐོབ་པ་གཅོད་པ་སྟེ་བར་ཆད་མེད་པའི་ལམ་ ཐམས་ཅད་དེ།  སྡུག་བསྔལ་ལ་ཆོས་ཤེས་པའི་བཟོད་པ་ལ་སོགས་པའོ། །གཉིས་པ་ནི་བར་ཆད་
མེད་པའི་ལམ་གྱིས་སྤངས་པའི་བྲལ་ཐོབ་འཇིན་པ་སྟེ་བར་ཆད་མེད་པའི་ལམ་དང་པོ་མ་གཏོགས་པ་སྡུག་བསྔལ་ལ་ཆོས་ཤེས་པ་ལ་སོགས་པ་རྣམ་པར་གྲོལ་བའི་ལམ་ ལ་སོགས་པ་ཐམས་ཅད་དོ།།  མོ། །དེས་ན་བར་ཆད་མེད་ལམ་དང་པོ་ནི་སྤོང་བ་གཉེན་པོ་ཁོ་ན་ཡིན་གྱི་གཞི་གཉེན་པོ་ནི་མ་ཡིན་ནོ། །
གསུམ་པ་ནི་རྣམ་གྲོལ་གྱི་ལམ་དང་པོ་སྡུག་བསྔལ་ལ་ཆོས་ཤེས་མ་གཏོགས་པ་དེ་ཡན་ཆད་ཀྱི་ཁྱད་པར་གྱི་ལམ་སྟེ་ཐོབ་པ་ཐག་སྲིང་པའི་ཕྱིར་རོ། །དེས་ན་རྣམ་གྲོལ་གྱི་ལམ་དང་པོ་སྡུག་བསྔལ་ལ་ཆོས་ཤེས་དེ་ནི་གཞི་གཉེན་པོ་ཁོ་ན་ཡིན་ནོ། །ཁ་ཅིག་ན་རེ་རྣམ་གྲོལ་གྱི་ལམ་དང་པོ་དེས་ཀྱང་ཐོབ་
པ་ཐག་སྲིང་བས་ཐག་སྲིང་གི་གཉེན་པོའང་ཡིན་ནོ་ཞེས་ཟེར་རོ། །བཞི་པ་ནི་བདེན་པ་དང་པོ་གཉིས་ལ་དམིགས་པའི་ལམ་གང་གིས་དམིགས་པ་དེ་མི་རྟག་པ་ལ་སོགས་པའི་རྣམ་པར་སུན་འབྱིན་པའོ། །དེས་ན་འདི་སྐད་དུ་བདེན་པ་དང་པོ་གཉིས་ལ་དམིགས་པའི་སྤོང་བ་གཉེན་པོ་ལ་སོགས་པ་ནི་སུན་འབྱིན་
པའི་གཉེན་པོའང་ཡིན་ནོ་ཞེས་བསྟན་པ་ཡིན་ནོ། །སློབ་དཔོན་གྱིས་ནི་ཐེམ་སྐས་ཀྱི་ཚུལ་ལ་བརྟེན་ནས་སྐྱེ་བའི་རིམ་པ་དང་མཚན་ཉིད་མི་འཆོལ་བ་ཐུགས་ལ་བཞག་ནས་དང་པོ་ནི་བདེན་པ་དང་པོ་གཉིས་ལ་དམིགས་པའི་སྦྱོར་ལམ་དྲོད་ལ་སོགས་པ་ཁོ་ན་ཡིན་ལ། གཉིས་པ་ནི་བར་ཆད་མེད་པའི་
ལམ་བརྒྱད་ཅུ་རྩ་དགུ་པོ་ཐམས་ཅད་དོ། །གསུམ་པ་ནི་རྣམ་གྲོལ་གྱི་ལམ་ཐམས་ཅད་དེ་རྣམ་གྲོལ་གྱི་ལམ་ནི་དང་པོ་ནས་གཞི་ཁོ་ན་ཡིན་གྱི་ཐག་སྲིང་བའི་གཉེན་པོ་ནི་མ་ཡིན་ནོ། །བཞི་པ་ནི་ཁྱད་པར་གྱི་ལམ་སྟེ་སྔ་མ་གསུམ་ལས་གཞན་པའི་ལམ་ཐམས་ཅད་དེ། དེས་ན་གོ་རིམ་འདི་ནི་ཆེས་ལེགས་
པ་ཡིན་ནོ་ཞེས་བཤད་དོ། །གཉེན་པོ་དེ་དག་གིས་གང་ལས་སྤོང་ཞེ་ན། དམིགས་པའི་ཡུལ་སུན་བྱུང་བ་ལས་ནི་ཉོན་མོངས་པ་སྤང་བྱར་འདོད་ཀྱི་ གཉེན་པོ་དང་སྤང་བྱ།  མཚུངས་པར་ལྡན་པ་ལས་ནི་མ་ཡིན་ཏེ།  མཚུངས་ལྡན་ཡིན་ན་དེ་གཉིས་  ཕན་ཚུན་མེད་ན་མི་འབྱུང་བར་སྐྱེས་པས་རང་གི་ཚོགས་དབྱེ་བར་མི་ནུས་

[302A]༄༅། །པའི་ཕྱིར་དང། དམིགས་པ་ལས་དབྱེ་བར་ནུས་པའི་ཕྱིར་རོ། །ཇི་ཙམ་གྱིས་ན་ཉོན་མོངས་པ་སྤངས་པར་བརྗོད་ཅེ་ན། དེ་ཡང་རང་གི་རྒྱུད་ལ་ཡོད་པའི་ཉོན་མོངས་པ་ནི་ཐོབ་པ་ཆད་པ་དང་བྲལ་ཐོབ་སྐྱེས་པའི་ཚུལ་གྱིས་སྤོང་ལ། རང་གི་རྒྱུད་ལ་ཡོད་པའི་ཉོན་མོངས་པ་ཅན་མ་
ཡིན་པ་དགེ་བ་ཟག་བཅས་དང་མ་བསྒྲིབས་ལུང་མ་བསྟན་གཟུགས་ཅན་དང་གཟུགས་ཅན་མ་ཡིན་པ།  ལམ་གྱི་བུས་ན་རང་རྒྱུད་ཀྱི་ཕྲ་རྒྱས་ད་ལྟར་བ་མེད་པས་དེ་སྤོང་གསུང་སྟེ། འགག་པར་འགྱུར་བའི་ལམ་གྱིས་ཉོན་མོངས་འདས་མ་འོངས་དམིགས་ཡུལ་དུ་བྱས་ནས་སྤོང་ལ། དེ་ཡང་ཡུལ་དེའི་གནས་ལུགས་ཤེས་པས་སྤོང་སྟེ་ཡུལ་ཁ་ཅིག་གི་གནས་ལུགས་
 མ་ཤེས་ན་རྒྱུད་ལ་དེའི་ཡུལ་ཅན་གྱི་ཉོན་མོངས་བའི་སྟོབས་གྱིས་དེའི་ཡུལ་ཅན་མིན་པའི་ཉོན་མོངས་རྣམས་ཀྱི་ཐོབ་པ་ཡང་འབྱུང་སྟེ། དེ་ཡུལ་སུན་དབྱུང་མེད་པར་ནི། །དེ་བློ་སྤོང་བར་ནུས་མ་ཡིན་ཞེས་པས་སོ།  །ཐམས་ཅད་ནི་དེ་དག་ལ་དམིགས་པའི་ཡུལ་ཅན་རང་གི་རྒྱུད་ལ་ཡོད་པའི་ཉོན་མོངས་པ་འདུན་པའི་འདོད་ཆགས་སྤངས་པ་ལ་དེ་དག་
སྤངས་པའི་ཐ་སྙད་དུ་བྱེད་དེ། ཤེས་པར་བྱེད་པའི་ལུང་དང་བཅས་ཏེ་བཤད་ཟིན་ཏོ། །ཐག་སྲིང་པའི་ངོ་བོ་རིང་བ་ཉིད་ཀྱང་རྣམ་པ་བཞི་ཡིན་ཏེ། ཚོགས་པ་གཅིག་ན་གནས་ཀྱང་མཚན་ཉིད་མི་མཐུན་པ་ཐ་དད་པས་རིང་བ་ནི་ས་ལ་སོགས་པའི་འབྱུང་བ་བཞི་ལྟ་བུ་དང། མི་མཐུན་ཕྱོགས་དང་གཉེན་པོས་
རིང་བ་ནི་ཚུལ་ཁྲིམས་དང་འཆལ་བའི་ཚུལ་ཁྲིམས་ལྟ་བུ་དང། ཡུལ་ དེ་ཡང་མཐོང་སྤང་ཅིག་ཅར་དང་སྒམ་སྤང་རིམ་གྱིས་སྤོང་ལ་མཐོང་སྤང་ཡང་བྱིས་པས་སྤོང་ན་རིམ་གྱིས་སྤོང་གསུང།  རྣམ་པར་ཆད་པས་རིང་བ་ནི་ཤར་ནུབ་ཀྱི་རྒྱ་མཚོ་ལ་སོགས་པ་ཕྱོགས་ཐ་དད་པ་ལྟ་བུ་དང། དུས་ཀྱིས་རིང་བ་ནི་ཆོས་མངོན་བ་ལས། ཆོས་
རིང་བ་དག་གང་ཞེ་ན། འདས་པ་དང་མ་འོངས་པའི་ཆོས་རྣམས་སོ། །ཆོས་ཉེ་བ་དག་གང་ཞེ་ན། ད་ལྟར་བྱུང་བའི་ཆོས་རྣམས་དང། འདུས་མ་བྱས་སོ་ཞེས་འབྱུང་བས་འདས་པ་དང་མ་འོངས་པའི་དུས་གཉིས་རིང་བ་ཉིད་ལྟ་བུའོ། །གལ་ཏེ་དུས་གཉིས་པོ་གང་ལས་རིང་བ་ཡིན་ཞེ་ན། བྱེ་བྲག་ཏུ་སྨྲ་བ་
རྣམས་ན་རེ་ད་ལྟར་ལས་སོ་ཞེའོ། །འོ་ན་འདས་མ་ཐག་པ་དང་སྐྱེ་བ་ལ་མངོན་དུ་ཕྱོགས་པའི་མ་འོངས་པའང་ཉེ་བར་འགྱུར་ཏེ། ད་ལྟར་ལ་གཞན་གྱིས་བར་དུ་མ་ཆོད་པའི་ཕྱིར་རོ། །གལ་ཏེ་བར་དུ་ཆོད་མ་ཆོད་ཀྱིས་ཉེ་རིང་དུ་བཞག་པ་མ་ཡིན་གྱི་འོན་ཀྱང་དུས་ཐ་དད་པས་རིང་བར་བཞག་གོ་ཞེ་ན། དེ་ལྟ་ན་

[302B] འདས་མ་འོངས་ལས་དུས་ཐ་དད་པའི་ཕྱིར་རོ། །འོ་ན་ནི་དུས་གཉིས་བྱེད་པས་རིང་བ་ཡིན་ཏེ། བྱེད་པ་ཞིག་པ་དང་མ་ཐོབ་པའི་ཕྱིར་རོ་ཞེ་ན། དེ་ལྟ་ན་འདུས་མ་བྱས་ཀྱང་རིང་བར་འགྱུར་ཏེ། བྱེད་པ་མེད་པའི་ཕྱིར་རོ། །འདོད་པར་མི་ནུས་ཏེ། བསྟན་བཅོས་ལས་ཉེ་བར་བཤད་
བའི་ཕྱིར་རོ། །གལ་ཏེ་འགོག་གཉིས་ཀྱི་ཞེས་པས་འདུས་མ་བྱས་འགོག་པ་གཉིས་ཀྱི་ཐོབ་པ་ཡུལ་ཐམས་ཅད་དུ་སྐྱེ་བའི་ཕྱིར་ཉེ་བ་ཡིན་ནོ་ཞེ་ན། དེ་ལྟ་ན་དགེ་མི་དགེ་གཟུགས་ཅན་མ་ཡིན་བའི་འདས་མ་འོངས་ཉེ་བ་དང་འདུས་མ་བྱས་ནམ་མཁའ་རིང་བར་འགྱུར་ཏེ། དུས་གསུམ་པ་ཡི་རྣམ་པ་གསུམ་
ཞེས་པས་དུས་གཉིས་ཀྱི་ཐོབ་པའང་ཡུལ་ཐམས་ཅད་དུ་འབྱུང་བའི་ཕྱིར་དང། ནམ་མཁའ་ལ་ཐོབ་པ་མེད་པའི་ཕྱིར་རོ། །གལ་ཏེ་འདས་མ་འོངས་ནི་ད་ལྟར་གྱིས་བར་དུ་ཆོད་པས་ཕན་ཚུན་རིང་བ་ཡིན་ཞིང། ད་ལྟར་ནི་དུས་གཉིས་ཀྱིས་བར་དུ་མཆོད་པས་དུས་གཉིས་ལ་ལྟོས་ནས་ཉེ་པ་ཡིན་ལ། འདུས་
མ་བྱས་ནི་གང་གིས་ཀྱང་བར་དུ་མ་ཆོད་པས་ཉེ་བ་ཡིན་ནོ་ཞེ་ན། དེ་ལྟར་ནའང་འདས་མ་འོངས་ནི་ཉེ་རིང་གཉིས་ཀར་འགྱུར་ཏེ་འདས་པ་མ་འོངས་པ་ལ་ལྟོས་ནས་རིང་བ་དང་ད་ལྟར་ལ་ལྟོས་ནས་ཉེ་བ་དང་མ་འོངས་པའང་ད་ལྟར་ལ་ལྟོས་ནས་ཉེ་བ་དང་འདས་པ་ལ་ལྟོས་ནས་རིང་བའི་ཕྱིར་རོ། །འདོད་
པར་མི་ནུས་ཏེ། འདས་མ་འོངས་རིང་བ་ཁོ་ནར་འདོད་པ་དང་འགལ་བའི་ཕྱིར་རོ་ཞེས་ད་ལྟར་སློབ་དཔོན་གྱིས་བྱེ་བྲག་ཏུ་སྨྲ་བའི་ལུགས་བཀག་ནས་རང་ཉིད་ནི་འདས་མ་འོངས་ནི་རང་གི་ངོ་བོ་ཞིག་པ་དང་མཐོབ་པས་ཆོས་ཀྱི་རང་གི་མཚན་ཉིད་ཀྱི་དངོས་པོ་ལས་རིང་བ་ཡིན་ནོ་ཞེས་བཞེད་དོ། །གསུམ་པ་
སྤངས་པའི་འབྲས་བུ་ཡོངས་ཤེས་བཤད་པ་ནི་གལ་ཏེ་ལམ་ཁྱད་པར་དུ་འགྲོ་ན་ཉོན་མོངས་པ་རྣམས་ཀྱི་སྤངས་པའང་ཁྱད་པར་དུ་འགྲོ་བ་ཡོད་དམ་ཞེ་ན། ཉོན་མོངས་པ་ཐམས་ཅད་ནི་རང་རང་གི་གཉེན་པོ་སྤོང་ལམ་གང་ཡིན་པ་དེ་ཁོ་ནས་སྤོང་ཞིང་ཐོབ་པ་ཆད་པས་སྤངས་པ་ལན་ཅིག་ཏུ་
ཟད་ པས་ཁྱད་པར་མད།  ཀྱི། འོན་ཀྱང་ཉོན་མོངས་པ་དེ་དག་གིས་བྲལ་པའི་ཐོབ་པ་ནི་ཡང་དང་ཡང་དུ་ཁྱད་པར་དུ་འགྲོའོ།  །དུས་དྲུག་ཏུ་སྟེ།  གང་དུ་ཞེ་ན། གལ་ཏེ་དབང་པོ་རྟུལ་པོ་ཡིན་ན་རང་རང་གི་གཉེན་པོ་སྐྱེས་པ་དང། རྒྱུན་ཞུགས་ལ་སོགས་པའི་དགེ་སྦྱོང་གི་ཚུལ་གྱི་འབྲས་བུ་བཞི་ཐོབ་པ་དང་

[303A]༄༅། །དབང་པོ་རྟུལ་པོ་ལས་དབང་པོ་རྣོན་པོར་རྣམ་བར་འཕེལ་བའི་དུས་དང་དྲུག་པོ་རྣམས་སུའོ། །དབང་པོ་རྣོན་པོ་ཡིན་ན་དབང་པོ་འཕོ་བ་མེད་པས་དུས་ལྔར་ཁྱད་པར་དུ་འགྲོའོ། །དེ་ལ་གཉེན་པོ་སྐྱེས་པ་ནི་བྲལ་ཐོབ་དང་ལྷན་ཅིག་སྐྱེས་པས་རྣམ་གྲོལ་གྱི་ལམ་ཡིན་ཏེ། བར་
ཆད་མེད་པའི་ལམ་གྱི་ཚེ་བྲལ་བའི་ཐོབ་པ་སྐྱེ་བ་ལ་མངོན་དུ་ཕྱོགས་པ་ཙམ་ལས་ད་ལྟར་དུ་མ་སྐྱེས་པའི་ཕྱིར་རོ། །བྲལ་བ་དེས་ནི་གནས་སྐབས་དེ་དག་ཏུ་ཡོངས་སུ་ཤེས་པའི་མིང་འཐོབ་བོ། །དེ་ལ་སྤྱིར་ཡོངས་སུ་ཤེས་པ་ནི་ཡེ་ཤེས་ཀྱི་ཡོངས་སུ་ཤེས་པ་དང། སྤངས་པའི་ཡོངས་སུ་ཤེས་
པ་གཉིས་ལས་དང་པོ་ནི་ཟག་མེད་ རྣམ་གྲོལ་  ཀྱི་ཡེ་ཤེས་ཡིན་ལ། གཉིས་པ་ནི་དེའི་ཡུལ་སྤང་བྱ་དང་བྲལ་བ་སོ་སོར་བརྟགས་འགོག་ཡིན་ནོ། །དེ་ལྟར་གཉིས་ལས་འདིར་ནི་ཕྱི་མ་ཡིན་ཏེ། དེ་ལ་ཡོངས་ཤེས་སུ་གཞག་པ་ནི་ཡུལ་ལ་ཡུལ་ཅན་གྱིས་བཏགས་པའམ། འབྲས་བུ་སྤངས་པ་ལ་
རྒྱུ་ཡེ་ཤེས་ཀྱིས་བཏགས་པའི་ཕྱིར་དང། མདོ་ལས་ཀྱང། ཡོངས་སུ་ཤེས་པ་གང་ཞེ་ན། འདི་ལ་འདུན་པའི་འདོད་ཆགས་སྤངས་པ་དང། འདུན་པའི་འདོད་ཆགས་ལས་ཡང་དག་པར་འདས་པ་སྟེ་འདི་ནི་ཡོངས་སུ་ཤེས་པ་ཞེས་བྱའོ་ཞེས་གསུངས་པའི་ཕྱིར་རོ། །དེ་ལྟ་བུའི་ཡོངས་སུ་ཤེས་
པ་དེ་ཡང་སྤང་བྱ་སྤངས་པའི་སྒོ་ནས་དབྱེ་་རྣམ་པ་དགུ་སྟེ། འདི་ལྟར་འདོད་པའི་ཁམས་ན་བདེན་པ་དང་པོ་གཉིས་ཀྱི་མཐོང་བས་སྤང་བྱ་རྣམ་པ་གཉིས་ཟད་པ་ལ་ནི་འདོད་པའི་སྡུལ་བསྔལ་དང་ཀུན་འབྱུང་མཐོང་སྤང་སྤངས་པའི་ཡོངས་ཤེས་གཅིག་དང། འགོག་ལམ་མཐོང་སྤང་རྣམ་
པ་གཉིས་ཟད་པ་ནི་འགོག་པ་མཐོང་སྤང་སྤངས་པའི་ཡོངས་ཤེས་དང། ལམ་མཐོང་སྤང་སྤངས་པའི་ཡོངས་ཤེས་དེ་གཉིས་སོ། །ཇི་ལྟར་འདོད་པའི་མཐོང་སྤང་སྤངས་པ་ལ་ཡོངས་ཤེས་གསུམ་ཡིན་པ་དེ་བཞིན་དུ་ཁམས་གོང་མ་གཉིས་པོའི་མཐོང་སྤང་སྤངས་པའི་ཡོངས་སུ་ཤེས་
པ་དེ་ཡང་གསུམ་ཉིད་དེ། གོང་མ་གཉིས་པོའི་བདེན་པ་དང་པོ་གཉིས་ཀྱི་མཐོང་སྤང་ལ་སོགས་པའོ། །དེ་ལྟར་ན་ཁམས་གསུམ་གྱི་མཐོང་སྤང་སྡངས་པ་ནི་ཡོངས་ཤེས་དྲུག་ཏུ་བཞག་གོ་ སྒོམ་སྤང་སྤངས་པ་ལ་ཡོངས་སུ་ཤེས་པ་སྔར་གྱི་དྲུག་པོ་ལས་གཞན་གསུམ་སྟེ། ཁམས་གསུམ་གྱི་

[303B] གཟུགས་ཁམས་ཀྱི་ ཉོན་མོངས་ཟད་པར་སྤངས་པ།  ཟག་པའམ་འདོད་ཆགས་ཟད་པ་དང། ཟག་པ་ཀུན་ཟད་པའམ་ཀུན་སྦྱོར་ཐམས་ཅད་ཡོངས་སུ་གཏུགས་པའི་ཡོངས་སུ་ཤེས་པའོ། །གལ་ཏེ་ཁམས་གོང་མ་
གཉིས་ཀྱི་མཐོང་སྤང་སྤངས་པའི་ འདོད་པའི་དགུ་པ་ཟད་པས་སྤངས་པ་ན།  ཡོངས་ཤེས་གཅིག་ཏུ་བསྡོམས་ལ་སྒོམ་སྤང་སྤངས་པའི་ཐ་དད་དུ་ཕྱེ་ཞེ་ན། སྒོམ་ གཟུགས་མེད་ཀྱི་ཉོན་མོངས་ཟད་པར་སྤངས་པ།  སྤང་ནི་ཁམས་གོང་མ་གཉིས་ན་ས་དང་ས་ན་སྒོམ་སྤང་དགུ་དགུའི་གཉེན་བོར་བར་ཆད་མེད་པ་དང་རྣམ་གྲོལ་གྱི་
ལམ་ཉེར་བསྡོགས་མི་ལྕོགས་མེད་ལ་སོགས་པ་ཟག་མེད་དང་ཟག་བཅས་གཉིས་པའི་ཉེར་བསྡོགས་ལ་སོགས་པས་བསྡུས་པ་དགུ་དགུ་ཡོད་པས་གཉེན་པོ་ཐ་དད་པའི་ཕྱིར་དང། མཐོང་སྤང་རྣམས་ཀྱི་ནི་གཟུགས་ན་སྤྱོད་པའི་གཉེན་པོ་རྗེས་བཟོད་ལ་སོགས་པ་དེ་དག་ཁོ་ན་གཟུགས་མེད་ཀྱི་
མཐོང་སྤང་གི་ཡང་གཉེན་པོ་ཡིན་པས་གཉེན་པོ་གཅིག་པའི་ཕྱིར་ཡིན་ནོ། །ཡོངས་སུ་ཤེས་པ་དགུ་པོ་དེ་ལས་དང་པོ་དྲུག་ནི་བཟོད་པའི་འབྲས་བུ་ཡིན་ཏེ། མཐོང་ལམ་བར་ཆད་མེད་པའི་ལམ་གྱི་འབྲས་བུ་ཡིན་པའི་ཕྱིར་རོ། །གལ་ཏེ་ཡོངས་ཤེས་ནི་བཟོད་པའི་འབྲས་བུ་མ་ཡིན་ཏེ། དེ་ནི་ཟག་
མེད་ཀྱི་ཤེས་པའི་འབྲས་བུ་ཡིན་ལ་དྲི་མེད་བཟོད་རྣམས་ཤེས་པ་མིན་ཞེས་པས་བཟོད་པ་ནི་ཤེས་པ་མ་ཡིན་པའི་ཕྱིར་རོ་ཞེ་ན། ཡོངས་ཤེས་བཟོད་པའི་འཁོར་ཤེས་པའི་འབྲས་བུ་ཡིན་ཡང་ཤེས་བཟོད་གཉིས་འབྲས་བུ་གཅིག་པས་ཤེས་པའི་འབྲས་བུ་ལ་བཟོད་པའི་འབྲས་བུར་བསྟན་
པ་ཡིན་ཏེ། དཔེར་ན་རྒྱལ་པོའི་འཁོར་གྱིས་བྱས་པ་ལ་རྒྱལ་པོས་བྱས་སོ་ཞེས་བརྗོད་པ་བཞིན་ནོ་ཞེས་པའམ། ཡང་ན་ཤེས་པ་གཙོ་བོ་དང་བཟོད་པ་འཁོར་ཡིན་པས་དངོས་སུ་གཙོ་བོ་ཤེས་པའི་འབྲས་བུ་ཡིན་ཡང་འཁོར་ལ་རྒྱལ་པོར་བཏགས་པ་ལྟར་འཁོར་བཟོད་པའི་འབྲས་བུར་
བཏགས་པ་ཡིན་ནོ་ཞེས་སློབ་དཔོན་གང་སྤེལ་འཆད་དོ། །ཡོངས་ཤེས་དྲུག་གི་ལྷག་མ་ཐ་མ་གསུམ་པོ་རྣམས་ནི་ཤེས་པའི་འབྲས་བུ་ཡིན་ཏེ། སྒོམ་ལམ་གྱི་འབྲས་བུ་ཡིན་པའི་ཕྱིར་དང། སྒོམ་ལམ་ལ་བཟོད་པ་མེད་པའི་ཕྱིར་རོ། །ཡང་ཡོངས་ཤེས་དེ་དག་བསམ་གཏན་དང་པོའི་ཉེར་

[304A]༄༅། །བསྡོགས་མི་ལྕོགས་པ་མེད་པ་ནི་སྤང་བྱ་ཐམས་ཅད་ཀྱི་གཉེན་པོར་འགྱུར་བ་སྲིད་པས་དེའི་འབྲས་བུ་ནི་ཡོངས་ཤེས་དགུ་པོ་ཐམས་ཅད་དོ། །བསམ་གཏན་དངོས་གཞི་ཟག་མེད་རྣམས་ཀྱི་འབྲས་བུ་ནི་ཁམས་གོང་མ་གཉིས་ཀྱི་མཐོང་སྤང་སྤངས་པའི་ཡོངས་ཤེས་
གསུམ་དང། སྒོམ་སྤང་སྤངས་པའི་ཡོངས་ཤེས་ཕྱི་མ་གཉིས་ཏེ་ལྔ་ཡིན་ལ།  བསམ་གཏན་ནི་དངོས་གཞི་ལ་བརྟེན་ནས་དེ་དག་གི་ཉོན་མོངས་སྤོང་བ་སྲིད་པའི་ཕྱིར་ཏེ་ཆགས་བྲལ་སྔོན་འགྲོ་ལ་བསམས་སོ།།  གཞན་དག་ འདོད་པའི་ཉོན་མོངས་སྤངས་པའི་ཡོངས་ཤེས།  ནི་མི་ལྕོགས་མེད་ཀྱི་འབྲས་བུ་ཡིན་ནོ་ཞེས་བྱེ་བྲག་ཏུ་སྨྲ་བ་ཕལ་ཆེ་བ་
འདོད་ལ།  དེ་ཡང་དངོས་གཞིའི་འདོད་པའི་གཉེན་པོ་མ་ཡིན་པའམ། འདོད་པ་ལ་འདོད་ཆགས་དང་མ་བྲལ་བ་དངོས་གཞི་ལ་མི་འཇུག་པའི་ཕྱིར་ཞེས་འཆད་དོ། །དེས་ན་ཆགས་བྲལ་སྔོན་འགྲོ་ལ་འདོད་པའི་མཐང་སྤང་གི་བྲལ་ཐོབ་ཟག་མེད་ཡོད་ཀྱང་དེའི་འབྲས་བུ་མ་ཡིན་ཏེ། ཐ་མའི་ཆ་མཐུན་སྤངས་པའི་ཡོངས་ཤེས་བཞིན་ནོ་ཞེས་སོ།།  འམ་ཞེས་བྱ་བ་ནི་ལུགས་ཐ་དད་སྟོན་པ་སྟེ་
བཙུན་པ་དབྱངས་སྒྲོགས་ན་རེ་བསམ་གཏན་དངོས་གཞིའི་འབྲས་བུ་ནི་ཡོངས་ཤེས་བརྒྱད་ཡིན་ཏེ། འདོད་པའི་མཐོང་སྤང་སྤངས་པའི་ཡོངས་ཤེས་གསུམ་ཡང་ཆགས་བྲལ་སྔོན་འགྲོའི་ཕྱིར་མི་འོང་དག་གིས་མཐོང་ལམ་ཐོབ་པའི་བསམ་གཏན་གྱི་སྟོབས་ཀྱིས་བྲལ་བའི་ཐོབ་པ་ཟག་མེད་རྙེད་པའི་ཕྱིར་དང་
ཐ་མའི་ཆ་མཐུན་སྤངས་པའི་ཡོངས་ཤེས་ ཆགས་བྲལ་སྔོན་འགྲོས་འདོད་པའི་མཐོང་སྤང་སྤངས་པ་གསུམ་བསྣན་ནས།  གཅིག་པུ་ནི་མི་ལྕོགས་མེད་ཀྱི་འབྲས་བུ་ཁོ་ནར་ངེས་པའི་ཕྱིར་རོ་ཞེས་ཟེར་རོ། །བསམ་གཏན་ཁྱད་པར་ཅན་ཡང་བསམ་གཏན་གྱི་དངོས་གཞི་དང་འབྲ་བར་ཤེས་པར་བྱའོ། །གཟུགས་མེད་ནམ་མཁའ་
མཐའ་ཡས་སྐྱེ་མཆེད་ཀྱི་ཉེ་བར་བསྡོགས་པའི་འབྲས་བུ་ནི་ཡོངས་ཤེས་བརྒྱད་པ་གཅིག་པུ་ཡིན་ཏེ། དེ་ཟག་བཅས་ཡིན་ དང་དེའི་བྲལ་ཐོབ་ནི་གོང་མའི་ལམ་མཐོང་སྤང་སྤངས་པའི་ཡོངས་ཤེས་དང་གཅིག་ཏུ་འདུས་སོ།།  ཡང་འཕགས་པས་དེ་ལ་བརྟེན་ནས་ཡོངས་ཤེས་འདི་འཐོབ་པ་སྲིད་པའི་ཕྱིར་རོ། །ནམ་མཁའ་མཐའ་ཡས་སྐྱེ་མཆེད་
ལ་སོགས་པ་གཟུགས་མེད་དངོས་གཞི་ཟག་མེད་དང་པོ་གསུམ་གྱི་འབྲས་བུ་ཡང་ཟག་པ་ཀུན་ཟད་ཀྱི་ཡོངས་ཤེས་གཅིག་ཁོ་ན་ཡིན་ནོ།  །དེ་དག་ཀྱང་ཟག་མེད་ཀྱི་ཡིན་གྱི་གཞན་གྱི་གོངས་ལས་མི་རྒྱལ་བས་སོ།།  དེས་ན་འདོད་པ་དང་སྲིད་རྩེའི་སེམས་ནི་ཟག་མེད་ཀྱི་ལམ་གྱི་རྟེན་དུ་མི་རུང་བའི་ཕྱིར་ཡོངས་ཤེས་ཀྱི་

[304B] །ཡོངས་ཤེས་དགུ་པོ་ཐམས་ཅད་ནི་འཕགས་པའི་ལམ་གྱི་འབྲས་བུ་ཡིན་ཏེ། དང་པོ་དྲུག་དང་ཕྱི་མ་གསུམ་རིམ་པ་ལྟར་མཐོང་ལམ་དང་སྒོམ་ལམ་གྱི་འབྲས་བུ་ཡིན་པའི་ཕྱིར་རོ། །ཟག་བཅས་འཇིག་རྟེན་པའི་སྒོམ་ལམ་གྱི་འབྲས་བུ་ནི་ཡོངས་ཤེས་བདུན་པ་དང་བརྒྱད་པ་གཉིས་ཡིན་
ཏེ། འཕགས་པ་དག་འཇིག་རྟེན་པའི་ལམ་གྱིས་འདོད་གཟུགས་ལས་འདོད་ཆགས་དང་བྲལ་བ་སྲིད་པའི་ཕྱིར་རོ། །སྒོམ་ལམ་གྱིས་བསྡུས་པའི་རྗེས་ཤེས་ཀྱི་འབྲས་བུ་ཡང་ཡོངས་ཤེས་ཐ་མ་གཉིས་ཡིན་ལ། སྒོམ་ལམ་གྱིས་བསྡུས་ཨཱི་ཆོས་ཤེས་པའི་འབྲས་བུ་ནི་སྒོམ་པའི་ལམ་ལ་འགོག་
པའམ། །ལམ་ལ་ཆོས་ཤེས་གང་ཡིན་དེ། །ཁམས་གསུམ་གྱི་ནི་གཉེན་པོ་ཡིན། །ཞེས་འབྱུང་བས་ཡོངས་ཤེས་ཐ་མ་གསུམ་ཡིན་ནོ། །ཆོས་ཤེས་དེའི་ཕྱོགས་དང་མཐུན་པ་ཆོས་ཤེས་པའི་བཟོད་པ་དང་ཤེས་པ་རྣམས་ཀྱི་འབྲས་བུ་ནི་ཡོངས་ཤེས་དྲུག་ཡིན་ཏེ། དང་པོ་ འདོད་པའི་  གསུམ་ཆོས་བཟོད་
ཀྱི་འབྲས་བུ་དང། ཐ་མ་གསུམ་ སྒོམ་སྤང་སྤངས་པའི།  ཆོས་ཤེས་ཀྱི་འབྲས་བུ་ཡིན་པའི་ཕྱིར་རོ། །དེ་ཡང་སྒོམ་ལམ་གྱིས་ དེ་ཡང་དེ་ཁམས་གསུམ་གྱི་གཉེན་པོ་ཡིན་པས་སོ།།  བསྡུས་པའི་སྡུག་བསྔལ་དང་ཀུན་འབྱུང་ཤེས་པས་བསྡུས་པའི་ནི་ཐ་མའི་ཆ་མཐུན་སྤངས་པའི་ཡོངས་ཤེས་གཅིག་པུ་ཡིན་ལ་འགོག་ལམ་
ཤེས་པའི་ནི་ཡོངས་ཤེས་གསུམ་ཆར་ཡིན་ནོ། །རྗེས་ཤེས་དེའི་ཕྱོགས་དང་མཐུན་པ་རྗེས་སུ་ཤེས་པའི་བཟོད་པ་དང་ཤེས་པའི་འབྲས་བུ་ནི་ཡོངས་ཤེས་ལྔ་ཡིན་ཏེ། ཁམས་གོང་མ་གཉིས་ཀྱི་མཐོང་སྤང་སྤངས་པའི་ཡོངས་ཤེས་གསུམ་རྗེས་བཟོད་ཀྱི་འབྲས་བུ་དང། ཐ་མ་གཉིས་རྗེས་ཤེས་ཀྱི་འབྲས་
བུ་ཡིན་པའི་ཕྱིར་རོ། །གལ་ཏེ་ལ་ལར་ནི་སྤངས་པ་མང་པོ་བསྡོམས་ནས་ཡོངས་ཤེས་རེ་རེར་འཇོག་ལ། ལ་ལར་ནི་སྤངས་པ་རེ་རེ་ལ་ཡོངས་ཤེས་རེ་རེར་འཇོག་པ་ལ་རྒྱུ་མཚན་ཅི་ཡོད་ཅེ་ན། དེ་ལ་ཤེས་བཟོད་རྣམས་ཀྱི་འབྲས་བུ་བྲལ་བ་ནི་རྒྱུ་གསུམ་གྱིས་ཡོངས་ཤེས་སུ་བཞག་སྟེ་ཞེས་སྦྱར་ཏེ་
གང་ཞེ་ན་བྲལ་བའི་ཐོབ་པ་ཟག་མེད་གསར་དུ་རྙེད་པ་དང། སྲིད་རྩེའི་ཉོན་མོངས་པ་ཉམས་པར་བྱས་བ་དང། རྒྱུ་སྡུག་བསྔལ་དང་ཀུན་འབྱུང་མཐོང་སྤང་གི་ཀུན་འགྲོ་གཉིས་ཀུན་དུ་བཅོམ་པའི་ཕྱིར་རོ། །དེ་ལ་སོ་སོའི་སྐྱེ་བོ་ལ་ནི་རྒྱུ་གཉིས་བཅོམ་པ་ཡོད་ཀྱང་ སྔ་མ་གཉིས་མེད་པས་འདི་སྤངས་པ་ལ་

[305A]༄༅།  །ཡོངས་ཤེས་ཀྱི་མིང་མི་ཐོབ་ལ་འཕགས་པ་ལའང་ཇི་སྲིད།  སྡུག་བསྔལ་ལ་ཆོས་ཤེས་པ་ལ་ནི་དང་པོ་ཡོད་ཀྱང་ཕྱི་མ་གཉིས་མེད་དེ་སྡུག་བསྔལ་ལ་རྗེས་སུ་ཤེས་པ་ལ་ནི་དང་པོ་གཉིས་ཡོད་ཀྱང་ཕྱི་མ་ རྒྱུན་གྱི་བཅོམ་པ།  མེད་དེ། ཀུན་འབྱུང་མཐོང་སྤང་གི་ཀུན་འགྲོ་མ་སྤངས་
པའི་ཕྱིར་རོ། །ཀུན་འབྱུང་ལ་ཆོས་ཤེས་པའི་གནས་སྐབས་ན་ནི་གསུམ་ག་ཡོད་པའི་ཕྱིར་འདོད་པའི་སྡུག་བསྔལ་དང་ཀུན་འབྱུང་མཐོང་ རྒྱུ་གཉིས་བཅོམ་པ་དང་སྲིད་རྩེ་ཉམས་པ་མེད་པའི་ཕྱིར་རོ།།  སྤང་སྤངས་པའི་ཡོངས་ཤེས་གཅིག་ཏུ་གཞག་གོ་ དེ་བཞིན་དུ་ཁམས་གོང་མ་གཉིས་ཀྱི་ལའང་ཤེས་
པར་བྱའོ། །འདོད་པའི་འགོག་ལམ་ལ་ཆོས་ཤེས་པ་གཉིས་ནི་རེ་རེ་ལའང་རྒྱུ་གསུམ་ག་ཚང་བའི་ཕྱིར་ཡོངས་ཤེས་རེ་རེར་གཞག་གི་བཟོད་པ་རྣམས་ནི་མ་ཡིན་ཏེ། བྲལ་ཐོབ་ཟག་མེད་གསར་དུ་མ་རྙེད་པའི་ཕྱིར་རོ། །དེ་དག་ནི་བཟོད་པའི་འབྲས་བུ་ཡོངས་ཤེས་དྲུག་ཏུ་འཇོག་པའི་རྒྱུ་ཡིན་ནོ། །སྒོམ་
ལམ་ལ་བཟོད་པ་མེད་པས་ཤེས་པའི་འབྲས་བུ་ཡོངས་ཤེས་ཐ་མ་གསུམ་ནི་རྒྱུ་གསུམ་པོ་དེ་དག་དང། བཞི་པ་འདོད་པ་ལ་སོགས་པའི་ཁམས་གསུམ་ལས་འདས་པ་ལས་ཀྱང་རིམ་པ་ལྟར་གཞག་གོ་ ཆོས་མངོན་པ་པ་གང་དག་དམིགས་པར་བྱ་བའི་ཉོན་མོངས་པ་དང་དམིགས་པར་བྱེད་
པའི་ཉོན་མོངས་པ་གཉིས་དང་བྲལ་བའི་རྒྱུ་ལྔ་པ་འདོད་པ་ནི་འདིར་མ་བརྗོད་དེ། རྒྱུ་གཉིས་ཀུན་དུ་བཅོམ་པ་དང། ཁམས་ལས་འདས་པའི་ནང་དུ་འདུས་པའི་ཕྱིར་རོ། །འོ་ན་ཡོངས་ཤེས་དེ་དག་གང་ཟག་གང་ལ་དུ་ཞིག་ལྡན་ཞེ་ན། གཅིག་སྟེ་སོ་སོའི་སྐྱེ་བོ་ནི་ཡོངས་ཤེས་དང་ལྡན་པ་མིན་
ཏེ། ཡེ་ཤེས་ཀྱིས་སྤངས་པ་མེད་པས་བྲལ་ཐོབ་ཟག་མེད་མེད་པའི་ཕྱིར་རོ། །དེར་མ་ཟད་སྡུག་བསྔལ་ལ་ཆོས་ཤེས་པའི་བཟོད་པ་ནས་བཟུང་སྟེ་ཀུན་འབྱུང་ལ་ཆོས་ཤེས་པའི་བཟོད་པའི་བར་ཡེ་ཤེས་སྐད་ཅིག་མ་ལྔ་ལ་གནས་པའང་རྒྱུ་གཉིས་ཀུན་དུ་མ་བཅོམ་པའི་ཕྱིར་ཡོངས་ཤེས་དང་
མི་ལྡན་ནོ། །དེ་ལས་གཞན་པའི་འཕགས་པ་མཐོང་ལམ་ལ་གནས་པ་ནི་གཅིག་ནས་ལྔའི་བར་དང་ཡང་དག་པར་ལྡན་ཏེ། འདི་ལྟར་ཀུན་འབྱུང་ལ་ཆོས་ཤེས་པ་དང་ཀུན་འབྱུང་ལ་རྗེས་སུ་ཤེས་པའི་བཟོད་པ་གཉིས་ལ་གནས་པ་ནི་འདོད་པའི་སྡུག་བསྔལ་དང་ཀུན་འབྱུང་མཐོབ་སྤང་སྤངས་

[305B] །ཀུན་འབྱུང་ལ་རྗེས་སུ་ཤེས་པ་དང་འགོག་པ་ལ་ཆོས་ཤེས་པའི་བཟོད་པ་གཉིས་ལ་གནས་པ་ལ་ནི་ཡོངས་སུ་ཤེས་པ་སྔ་མ་དང་ཁམས་གོང་མ་གཉིས་ཀྱི་སྡུག་བསྔལ་དང་ཀུན་འབྱུང་མཐོང་སྤང་སྤངས་པའི་ཡོངས་ཤེས་ཏེ་གཉིས་དང་ལྡན་ནོ། །འགོག་པ་
ལ་ཆོས་ཤེས་པ་དང་འགོག་པ་ལ་རྗེས་སུ་ཤེས་པའི་བཟོད་པ་ལ་གནས་པ་ལ་ནི་སྔ་མ་གཉིས་དང་འདོད་པའི་འགོག་པ་མཐོང་སྤང་སྤངས་པའི་ཡོངས་ཤེས་ཏེ་གསུམ་དང་ལྡན་ནོ། །འགོག་པ་ལ་རྗེས་སུ་ཤེས་པ་དང་ལམ་ལ་ཆོས་ཤེས་པའི་བཟོད་པ་ལ་གནས་པ་ལ་ནི་གསུམ་པོ་དེ་དག་དང་
གོང་མ་གཉིས་ཀྱི་འགོག་པ་མཐོང་སྤང་སྤངས་པའི་ཡོངས་ཤེས་ཏེ་བཞི་དང་ལྡན་ནོ། །ལམ་ལ་ཆོས་ཤེས་པ་དང་ལམ་ལ་རྗེས་སུ་ཤེས་པའི་བཟོད་པ་ལ་གནས་པ་ལ་ནི་བཞི་པོ་དེ་དག་དང་འདོད་པའི་ལམ་མཐོང་སྤང་སྤངས་པའི་ཡོངས་ཤེས་ཏེ་ལྔ་དང་ལྡན་ནོ། །ལམ་ལ་རྗེས་ཤེས་ནི་སྒོམ་ལམ་ཡིན་པས་འདིའི་
ནང་དུ་མི་གཏོགས་སོ། །སྒོམ་ལམ་ལ་གནས་པ་ནི་ཡོངས་ཤེས་དྲུག་གམ་སྟ་ལམ་ལ་རྗེས་ཤེས་ཐོབ་པ་ནས་བཟུང་སྟེ་འདོད་པ་ལ་འདོད་ཆགས་དང་མ་བྲལ་བ་སྒོམ་སྤང་དང་པོ་ནས་བརྒྱད་པ་སྤངས་པའི་བར་ལ་གནས་པ་ཡང་སྔར་གྱི་ལྔ་དང་གོང་མ་གཉིས་ཀྱི་ལམ་མཐོང་སྤང་སྤངས་པའི་
ཡོངས་ཤེས་ཏེ་དྲུག་དང་ལྡན་ལ། འདོད་པ་ལས་འདོད་ཆགས་དང་བྲལ་བ་ལས་ཉམས་ནའང་དྲུག་པོ་དེ་དག་ཉིད་དང་ལྡན་ནོ། །གལ་ཏེ་ལམ་ལ་རྗེས་ཤེས་ཐོབ་པ་ན་ཡོངས་ཤེས་དྲུག་དང་ལྡན་པར་མི་འགྱུར་ཏེ། འབྲས་བུ་བཞིར་རྣམ་གཞག་པ་ནི། །རྒྱུ་ལྔ་དག་ནི་སྲིད་ཕྱིར་རོ། །འབྲས་ལ་སྔོན་
ལམ་བཏང་བ་དང། །གཞན་ཐོབ་པ་དང་ཟད་བསྡོམས་དང། །ཤེས་པ་བརྒྱད་ཚན་ཐོབ་པ་དང། །རྣམ་པ་བཅུ་དྲུག་ འདི་ནི་མཐར་གྱིས་པར་ངེས་སོ།  ཐོབ་པའོ་ཞེས་ སྐད་ཅིག་བཅུ་དྲུག་པའི་ཚེ་ཞུགས་ལམ་བཏང་བ་ལ་སོགས་པའི་རྒྱུ་ཚང་བས།  སྤངས་པ་བསྡོམས་པར་བཤད་པའི་ཕྱིར་རོ་ཞེ་ན།  དེའི་ཚེ་  སྤངས་པ་བསྡོམས་
པ་ཡིན་གྱི་ཡོངས་ཤེས་བསྡོམས་པ་ནི་མ་ཡིན་པས་འགལ་བ་མེད་དོ་ཞེས་ཊཱི་ཀ་བྱེད་དག་འཆད་དོ། །ཡང་བསྒོམ་པའི་ལམ་ལ་གནས་པ་ཁ་ཅིག་ནི་ཡོངས་སུ་ཤེས་པ་གཅིག་གམ་སྟེ་འཕགས་པ་ཐོག་མར་འཇིག་རྟེན་པའི་ལམ་གྱིས་འདོད་པ་ལས་འདོད་ཆགས་དང་བྲལ་བར་བྱས་ཏེ་ཕྱིས་

[306A]༄༅། །ངེས་པ་ལ་འཇུག་པའམ། ཐོག་མར་མཐོང་ལམ་ཐོབ་ནས་ཕྱིས་འདོད་པ་ལས་འདོད་ཆགས་དང་བྲལ་བར་བྱེད་པའི་འཕགས་པ་ཕྱིར་མི་འོང་ཡིན་ཀྱང་རུང་སྟེ་ལམ་ལ་རྗེས་ཤེས་ཀྱི་ཚེ་སྔ་མ་རྣམས་བསྡོམས་ཏེ་ ཐ་མའི་ཆ་མཐུན་སྤངས་པ།  བདུན་པ་གཅིག་པུ་དང་ལྡན་
ལ།  འཕགས་པ་  གཟུགས་ལས་འདོད་ཆགས་དང་བྲལ་བ་ལས་ཉམས་ནའང་དེ་ཉིད་དང་ལྡན་ནོ། །དགྲ་བཅོམ་པ་ཐོབ་པའི་ཚེ་ཡང་ཡོངས་ཤེས་སྔ་མ་ཐམས་ཅད་བསྡོམས་པའི་ཕྱིར་ཡོངས་ཤེས་ཐ་མ་གཅིག་བུ་དང་ལྡན་ནོ། །སྒོམ་ལམ་ལ་གནས་པ་ཡང་ན་གཉིས་དང་ངོ་སྟེ་གཟུགས་ཀྱི་འདོད་
ཆགས་དང་བྲལ་བའི་འཕགས་པ་ཕྱིར་མི་འོང་དེ་ཉིད་གཟུགས་ཀྱི་འདོད་ཆགས་དང་བྲལ་བ་ཐོབ་པ་དང། གཟུགས་མེད་པའི་ཉོན་མོངས་པས་དགྲ་བཅོམ་པ་ལས་ཉམས་ནའང་བདུན་པ་དང་བརྒྱད་པ་གཉིས་དང་ལྡན་ནོ། །གལ་ཏེ་གཟུགས་ཀྱི་འདོད་ཆགས་དང་མ་བྲལ་བའི་ཕྱིར་མི་འོང་དང་དགྲ་བཅོམ་
པའི་འབྲས་བུ་ཐོབ་པའི་ཚེ་སྤངས་པ་མང་པོ་ཡོད་བཞིན་དུ་ཡོངས་ཤེས་གཅིག་ཏུ་ འམ་རེ་རེ་ཁོ་ནར་  ཇི་ལྟར་འགྱུར་ཞེ་ན། གཟུགས་ཀྱི་འདོད་ཆགས་དང་མ་བྲལ་བའི་ཕྱིར་མི་འོང་དང་དགྲ་བཅོམ་ཐོབ་པའི་ཚེ་ནི་རིམ་པ་ལྟར་འདོད་པ་དང་ཁམས་གསུམ་ལས་འདོད་ཆགས་དང་བྲལ་བའི་ གི་འབྲས་གནས་ཙམ་པོ།།
ཕྱིར་དང། ཕྱིར་མི་འོང་དང་དགྲ་བཅོམ་པའི་འབྲས་བུ་ཐོབ་པའི་རྒྱུ་གཉིས་གཉིས་ཀྱི་ཕྱིར་སྤངས་པ་དང་ཡོངས་ཤེས་དེ་དག་བསྡོམས་ནས་ཐ་མའི་ཆ་མཐུན་སྤངས་པ་དང་ཟག་པ་ཀུན་ཟད་ཀྱི་ཡོངས་ཤེས་རེ་རེར་བཞག་གོ་ རྒྱུན་ཞུགས་དང་ལན་ཅིག་ཕྱིར་འོང་ལ་ནི་འབྲས་བུ་ཐོབ་པ་ཡོད་ཀྱང་ཁམས་
ལས་འདོད་ཆགས་དང་བྲལ་བ་མེད་པའི་ཕྱིར་དང། གཟུགས་ཀྱི་འདོད་ཆགས་དང་བྲལ་བའི་ཕྱིར་མི་འོང་ལ་ཁམས་ལས་འདོད་ཆགས་དང་བྲལ་བ་ཡོད་ཀྱང་འབྲས་བུ་སྔར་མེད་ཐོབ་བ་མེད་པའི་ཕྱིར་དང། གཞན་དག་ལ་ནི་གཉིས་ཀ་མེད་པའི་ཕྱིར་ཡོངས་ཤེས་སྡོམ་པར་མི་བྱེད་དོ། །ཡང་གང་
ཞིག་ཡོངས་ཤེས་དུ་ཞིག་གཏོང་བའམ་འཐོབ་ཅེ་ན། ལ་ལ་ནི་ཡོངས་ཤེས་གཅིག་གཏོང་སྟེ། དགྲ་བཅོམ་ལས་ཉམས་ན་སྔར་ཡོངས་ཤེས་ཐ་མ་གཅིག་བུ་དང་ལྡན་པ་དེ་ཉིད་གཏོང་བའི་ཕྱིར་དང། དེ་བཞིན་དུ་གཟུགས་ཀྱི་འདོད་ཆགས་དང་མ་བྲལ་བའི་འཕགས་པ་ཕྱིར་མི་འོང་འདོད་པ་ལས་

[306B] །ལ་ལ་ནི་གཉིས་གཏོང་སྟེ། ཕྱིར་མི་འོང་གཟུགས་ཀྱི་འདོད་ཆགས་དང་བྲལ་བ་འདོད་པའི་ཉོན་མོངས་མངོན་དུ་བྱས་ཏེ་ཉམས་པའམ་དེས་དགྲ་བཅོམ་ཐོབ་པ་ན་བདུན་པ་དེང་བརྒྱད་པ་གཉིས་གཏོང་བའི་ཕྱིར་རོ། །ཁ་ཅིག་ནི་ལྔ་
གཏོང་སྟེ། ཆགས་བྲལ་སྔོན་འགྲོས་སྐད་ཅིག་མ་བཅུ་དྲུག་པ་ལམ་ལ་རྗེས་ཤེས་ཐོབ་པ་ན་འདོད་པའི་མཐོང་སྤང་སྤངས་བའི་ཡོངས་ཤེས་གསུམ་དང། ཁམས་གོང་མའི་མཐོང་སྤང་སྤངས་པའི་ཡོངས་ཤེས་གཉིས་ཏེ་ལྔ་གཏོང་བའི་ཕྱིར་རོ། །ཁམས་གོང་མ་གཉིས་ཀྱི་ལམ་མཐོང་སྤང་སྤངས་པའི་ཡོངས་
ཤེས་ནི་མི་གཏོད་མོད་ཀྱི་ཁམས་ལས་ སྡང་  འདོད་ཆགས་དང་བྲལ་བ་ འི་ཕྱིར་  དང་ དེའི་ཚེ་  འབྲས་བུ་ཐོབ་པའི་ ཕྱིར་དེ་གཉིས་གྱི་  སྒོ་ནས་ཐ་མའི་ཆ་མཐུན་སྤངས་པའི་ཡོངས་ཤེས་ཀྱི་ནང་དུ་བསྡོམས་པའི་ཕྱིར་དེ་ལས་ཐ་དད་དུ་བཤད་དུ་མེད་དོ། །ལ་ལ་ནི་དྲུག་གཏོང་སྟེ། འཕགས་པ་མཐར་གྱིས་པ་
འདོད་པ་ལས་འདོད་ཆགས་དང་བྲལ་བ་ན་བདུན་པ་ཐོབ་པས་སྔ་མ་དྲུག་གཏོང་བའི་ཕྱིར་རོ། །དེ་བཞིན་དུ་འཐོབ་པ་ནི་གཅིག་དང་གཉིས་དང་དྲུག་འཐོབ་པ་ཡོད་ཀྱི་ལྔ་འཐོབ་པ་ནི་ཡོད་པ་མིན་ནོ་ཞེས་བྱའོ། །དེ་ལ་གཅིག་འཐོབ་པ་ནི་མཐོང་ལམ་ལ་གནས་པས་ཀུན་འབྱུང་ལ་ཆོས་ཤེས་པའི་གནས་སྐབས་ན་
སྔར་མེད་པ་ལས་དང་པོ་གཅིག་པུ་ འཐོབ་པ་  དང། དེ་བཞིན་དུ་ཆགས་བྲལ་སྔོན་འགྲོས་འདོད་པ་ལས་འདོད་ཆགས་དང་བྲལ་ནས་ལམ་ལ་རྗེས་ཤེས་ཀྱི་ཚེ་བདུན་པ་གཅིག་པུ་དང། མཐར་གྱིས་པས་ཀྱང་འདོད་པ་ལས་འདོད་ཆགས་དང་བྲལ་བའི་རྣམ་གྲོལ་གྱི་ལམ་དགུ་པ་ལ་བདུན་པ་གཅིག་པུ་དང། དགྲ་
བཅོམ་པ་ཐོབ་པ་ནའང་ཐ་མ་གཅིག་པུ་འཐོབ་བོ། །གཉིས་ཐོབ་པ་ནི་གཟུགས་མེད་ལས་འདོད་ཆགས་དང་བྲལ་བ་གཟུགས་མེད་ཀྱི་ཉོན་མོངས་པས་ཉམས་ན་བདུན་པ་དང་བརྒྱད་པ་གཉིས་འཐོབ་བ་ལྟ་བུའོ། །དྲུག་འཐོབ་པ་ནི་འཕགས་པ་ལ་མཐར་གྱིས་པ་ཕྱིར་མི་འོང་ལས་ཉམས་ན་ཡོངས་ཤེས་དང་པོ་
དྲུག་འཐོབ་པ་ཡིན་ནོ།  །འོ་ན་ཆགས་བྲལ་སྔོན་འགྲོ་ཐ་མའི་ཆ་མཐུན་སྤངས་པ་ལས་ཉམས་ན་དང་པོ་ལྔས་ཅིའི་ཕྱིར་མི་ཐོབ་ཅེ་ན། དེ་ནི་ལམ་གཉིས་ཀྱིས་འཐོབ་པའི་ཕྱིར་ཡོངས་སུ་ཉམས་པ་མི་སྲིད་དེ།  དེས་ན་ལྔ་འཐོབ་པ་ནི་འགའ་ཡང་མེད་དོ། །ཟག་བཅས་ལས་དང་ཡང་སྲིད་འགྲུབ་པ་ཡི། །རྩ་བ་ཕྲ་རྒྱས་སྤང་བྱ་རྣམ་གཉིས་དང། །དེ་དག་

[307A]༄༅། །སྤོང་ཚུལ་སྤངས་པའི་འབྲས་བུ་སོགས། །ཤེས་པར་འདོད་པས་གནས་འདི་མཉན་པར་གྱིས། །ཆོས་མངོན་པའི་མཛོད་ཀྱི་འགྲེལ་པ་མངོན་པའི་རྒྱན་ལས་ཕྲ་རྒྱས་བསྟན་པ་ཞེས་བྱ་བ་སྟེ་གནས་ལྔ་བའི་བཤད་པའོ།།    ༈    །།ད་ནི་གནས་དྲུག་བ་ལས་དང་གང་
ཟག་བསྟན་པ་འཆད་པ་ན་མཚམས་སྦྱར་བའི་ཚུལ་གྱིས་མདོར་བསྟན་བ་དང། དམིགས་བའི་ཡུལ་བདེན་བ་བཤད་པ་དང། མངོན་པར་རྟོགས་པའི་རིམ་པ་དང། སྒོམ་པ་པོའི་གང་ཟག་རྣམ་པར་བཞག་བ་དང། མངོན་པར་རྟོགས་པའི་ལམ་བཤད་པ་ལྔ་ལས་དང་པོ་ནི་གལ་ཏེ་གནས་ལྔ་པར་འབྲས་བུ་
ལ་རྒྱུ་ཉེ་བར་བཏགས་པའི་ཕྱིར་སྤངས་པ་ནི་ཡོངས་སུ་ཤེས་བའི་མིང་འཐོབ་བོ་ཞེས་པ་དང། སྤོང་བའི་གཉེན་པོར་ཡང། དེ་དག་བཅུ་དང་བདུན་བདུན་བརྒྱད། །ལྟ་བ་གསུམ་གཉིས་མ་གཏོགས་པ། །འདོད་ན་སྡུག་བསྔལ་ལ་སོགས་པ། །མཐོང་བས་རིམ་བཞིན་སྤོང་བར་བྱེད། །བཞི་ནི་བསྒོམ་པས་
སྤང་བྱ་ཡིན། །ཞེས་བདེན་པ་མཐོང་བ་དང་མཐོང་དོན་བསྒོམས་པ་ལས་མཐོང་སྒོམ་གྱི་སྤང་བྱ་ཉོན་མོངས་པ་རྣམས་སྤངས་པའམ་སྤོང་ངོ་ཞེས་བཤད་པའི་གཉེན་པོ་མཐོང་སྒོམ་གྱི་ལམ་དེ་དག་ཉིད་ཟག་བཅས་ཟག་མེད་གང་ཡིན་ཞེ་ན། བསྒོམ་པའི་ལམ་ནི་ཟག་བཅས་ཟག་མེད་རྣམ་པ་གཉིས་ཡིན་
ཏེ། འཇིག་རྟེན་པའི་སྒོམ་ལམ་ཟག་བཅས་ཀྱི་བསམ་གཏན་གཟུགས་མེད་ལ་ཟག་པ་རྒྱས་པར་འགྱུར་བའི་ཕྱིར་དང། འཇིག་རྟེན་ལས་འདས་བའི་སྒོམ་ལམ་བདེན་པའི་རྣམ་པ་ཅན་བདེན་པ་མཐོང་དོན་གོམས་པར་བྱེད་པ་ལ་ཟག་བ་རྒྱས་པ་མེད་པའི་ཕྱིར་རོ། །མཐོང་བའི་ལམ་ཞེས་བྱ་བ་ནི་གཅིག་
ཏུ་ཟག་པ་མེད་པ་ཡིན་ཏེ། ཁམས་གསུམ་པའི་ མཐོང་སྤངས།  གཉེན་པོ་ཡིན་པའི་ཕྱིར་དང། མཐོང་སྦང་ཆེན་པོའི་ཆེན་པོ་ལ་སོགས་པ་རྣམས་དགུ་ཅི་གཅར་སྤོང་བའི་ཕྱིར་དང།  དེ་ཟག་མེད་ཡིན་པས་ཁྱབ་སྟེ།  འཇིག་རྟེན་པ་ལ་ནི་དེ་འདྲ་བའི་མཐུ་མེད་པའི་ཕྱིར་རོ། །གཉིས་པ་ནི་འོ་ན་བདེན་པ་མཐོང་དང་བསྒོམས་
པ་ལས་ཞེས་བཤད་པའི་བདེན་པ་དེ་དག་གང་ཞེ་ན། མཐོང་བ་དང་བསྒོམ་པར་བྱ་བའི་བདེན་པ་དག་ནི་བཞིར་བཤད་དོ། །གང་དུ་བཤད་ཅེ་ན། འདི་ཉིད་ཀྱི་གནས་དང་པོར་ཟག་མེད་ལམ་གྱི་བདེན་པ་དང་ཞེས་པས་ལམ་དང། སོ་སོར་ སྒོམ་སྤང་ནི་བསྟན་བས་བཞི་དང་བཅས་པའི་ཕྱིར་ཅིག་ཅར་མི་སྤོང་ངོ། །མཐོང་

[307B] སྒོམ་གཉིས་ཁྱད་བར་ནི་མང་སྟེ། ངོ་བོ་ལས་ནི་ཟག་མེད་ཁོ་ན་དང། ཟག་བཅས་ཟག་མེད་གཉིས་ཀ་དང། དམིགས་པ་ལས་བདེན་བཞི་དང་གོང་ས་འོགས་གཉིས་ཀ་ལ་དམིགས་པ་དང། རྣམ་པ་ལས་བདེན་པ་དང་ཞི་རགས་ཀྱང་ཡིན་པ་དང། ངོ་བོའི་དབྱེ་བ་ལས་བཟོད་ཤེས་གཉིས་དང་ཤེས་པ་ཁོ་ན་ཡིན་པ་དང། སྤང་བྱ་སྤོང་ཚུལ་ལས་དམིགས་པ་ཤེས་པས་ཅིག་ཅར་སྤོང་བ་དང། གཉེན་པོ་གོམས་པས་རིམ་གྱིས་
 སྤོང་བ་དང། རྟེན་ལས་འདོད་པ་དང་ཁམས་གསུམ་ག་དང། རྒྱུད་ལས་འཕགས་པ་ཁོ་ན་དང། སྐྱེ་འཕགས་གཉིས་ཀ་དང། སྐྱེ་ཚུལ་ལས་སྟན་གཅིག་ལས་སྐྱེ་བ་དང་སྐྱེ་བ་གཞན་ལའང་སྐྱེ་བའོ།།  བརྟགས་པས་འགོག་བ་གང། །བྲལ་བའོ་ཞེས་པས་འགོག་པ་དང། །སྡུག་བསྔལ་ཀུན་འབྱུང་འཇིག་རྟེན་དང་ཞེས་བྱ་བས་དེ་གཉིས་ཀྱང་བཤད་ཅིང་
མདོ་ལས་ཀྱང་གསུངས་པའི་ཕྱིར་རོ། །ཅི་འདི་དག་གི་རིམ་པ་གནས་དང་པོར་བསྟན་པ་དེ་ཁོ་ན་ལྟར་ཡིན་ནམ་ཞེ་ན། མ་ཡིན་ནོ། །འོ་ན་ཇི་ལྟ་བུ་ཞེ་ན། སྡུག་བསྔལ་དང། སྡུག་བསྔལ་ཀུན་འབྱུང་བ་དང། དེ་བཞིན་དུ་འགོག་པ་དང། ལམ་འཕགས་པའི་བདེན་པ་སྟེ་དེ་ལྟར་ན་བཞི་པོ་དེ་དག་གི་རིམ་པ་ནི་འདི་ཡིན་
ནོ། །འགྲེལ་པ་ལས། དེ་བཞིན་ཞེས་བྱ་བའི་སྒྲ་ནི་རང་གི་ངོ་བོ་ནི་གནས་དང་པོར་ཇི་སྐད་བཤད་པ་དེ་ཁོ་ན་བཞིན་ནོ་ཞེས་རབ་ཏུ་བསྟན་པར་བྱ་བའི་ཕྱིར་རོ་ཞེས་འབྱུང་ངོ། །གོ་རིམ་དེ་ཁོ་ན་ལྟར་སྟོན་པའི་རྒྱུ་ནི་འགྲེལ་བར་དྲན་པ་ཉེར་གཞག་བཞི་དང། མཐར་གྱིས་གནས་པའི་སྙོམས་འཇུག་ལྟ་བུ་སྐྱེ་བ་དང་
མཐུན་པ་རྒྱུ་འབྲས་ཀྱི་གོ་རིམ་དང། ཡང་དག་སྤོང་བཞི་ལྟ་བུ་རྟོགས་སླ་བ་དང་མཐུན་པའི་གོ་རིམ་དང། ཡུལ་ཇི་ལྟར་མངོན་པར་རྟོགས་པ་དང་མཐུན་པའི་གོ་རིམ་གསུམ་བཤད་པ་ལས་འདིར་བདེན་པ་དེ་དག་ནི་དང་པོར་ཇི་ལྟར་མངོན་པར་རྟོགས་པ་དང་མཐུན་པའི་རིམ་པ་ལྟར་བསྟན་ཏེ། མཐོང་ལམ་
དུ་དང་པོར་སྡུག་བསྔལ་མངོན་པར་རྟོགས་པ་ལ་སོགས་པའི་ཕྱིར་རོ། །སྐྱེ་བའི་རིམ་པ་ལྟར་སྟོན་ན་ནི་རྒྱུ་ཡིན་བའི་ཕྱིར་ཀུན་འབྱུང་དང་ལམ་དང་པོར་སྟོན་པར་ཐལ་པའི་ཕྱིར་རོ། །མཐོང་ལམ་དུ་དེ་ལྟར་མངོན་པར་རྟོགས་པ་ལའང་དཀྱུས་ས་བསྟན་པའི་རྟ་ཐགས་ཐོགས་མེད་པར་རྒྱུག་པ་ལྟར་ཚོགས་སྦྱོར་དུ་ཡོངས་
སུ་རྟོག་པའི་རིམ་པ་ལྟར་སྐྱེ་བའི་ཕྱིར་ཏེ། དཔེར་ན་ནད་མཐོང་བས་དེའི་རྒྱུ་དང། ནད་ཟད་པ་དང། དེའི་ཐབས་སྨན་འཚོལ་བ་ལྟར་དང་པོ་ཁོ་ན་གང་ལ་ཆགས་པ་དང། གང་གིས་གནོད་པ་དང། གང་ལས་ཐར་པར་འདོད་པས་སྡུག་བསྔལ་དང། དེའི་རྒྱུ་ནི་གང་ཞིག་ཅེས་དེའི་འོག་ཏུ་ཀུན་འབྱུང་དང་

[308A]༄༅། །སྡུག་བསྔལ་འགོག་པ་ནི་ཅི་ཞིག་ཅེས་དེ་ནས་འགོག་པ་དང། དེ་ཐོབ་པའི་ཐབས་ནི་ཅི་ཞིག་ཅེས་ལམ་ལ་རྟོག་པས་དེ་ལྟར་ན་ཡོངས་སུ་རྟོག་པའི་རིམ་པ་ནི་དེ་ཡིན་ཏེ། ཇི་སྐད་དུ་རྒྱུད་བླ་མ་ལས། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་ཐོབ་བྱ་སྨན་ནི་བསྟེན་པར་བྱ་བ་
ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །ཤེས་བྱ་སྤང་བྱ་རིག་པར་བྱ་ཞིང་བསྟེན་པར་བྱ། །ཞེས་གསུངས་པ་བཞིན་ནོ། །དེ་ལ་བདེན་པ་བཞིའི་ངོ་བོ་ནི་སྔར་བཤད་ཟིན་ལ། ངེས་ཚིག་ནི་ཅིའི་ཕྱིར་བདེན་པ་ཞེས་བྱ་ཞེ་ན། འཕགས་པ་རྣམས་ཀྱི་ཡུལ་དུ་སྡུག་བསྔལ་ལ་སོགས་པར་
བདེན་པའི་ཕྱིར་ཏེ། བྱིས་པ་ནི་སྡུག་བསྔལ་ལ་བདེ་བ་དང། ཀུན་འབྱུང་ལ་བདེ་བའི་རྒྱུ་དང། འགོག་པ་ལ་ཁ་ཅིག་མ་ཞི་བ་དང། ཁ་ཅིག་བདག་ཆད་པས་འཇིགས་པ་དང། ལམ་ལ་ལམ་མ་ཡིན་པ་དང་དཀའ་ཐུབ་སྡུག་བསྔལ་གྱི་རྒྱུར་འཛིན་པའི་ཕྱིར་རོ། །དེ་ཉིད་ཀྱི་ཕྱིར་མདོ་ལས། འཕགས་
པས་བདེ་བར་གང་གསུངས་པ། །དེ་ནི་གཞན་གྱིས་སྡུག་བསྔལ་རིག་གཞན་གྱིས་བདེ་བར་གང་སྨྲས་པ། །དེ་ནི་འཕགས་པས་སྡུག་བསྔལ་རིག་ཅེས་གསུངས་སོ། །དེས་ན་འདིར་ཟག་བཅས་འབྲས་བུའི་ཆ་ཐམས་ཅད་ནི་སྡུག་བསྔལ་དང། དེ་ཉིད་རྒྱུར་གྱུར་པའི་ཆ་ནི་ཀུན་འབྱུང་དང། འགོག་
པ་ནི་འདུས་མ་བྱས་སོ་སོར་བརྟགས་འགོག་དང། ལམ་ནི་ཟག་མེད་འདུས་བྱས་མཐོང་སྒོམ་མི་སློབ་པའི་ལམ་གསུམ་ཡིན་ཏེ། འགྲེལ་པ་ལས། ཉེ་བར་ལེན་པའི་ཕུང་པོ་འབྲས་བུར་གྱུར་པ་རྣམས་ནི་སྡུག་བསྔལ་ དེ་ཡང་དགྲ་བཅོམ་དང་སྲེད་བྲལ་གྱི་ཕུང་པོ་ཐ་མ་སྡུག་བསྔལ་ཁོ་ནར་འདོད་དོ།།  གྱི་བདེན་པ་
ཡིན་ནོ། །རྒྱུར་གྱུར་པ་རྣམས་ནི་ཀུན་འབྱུང་གི་བདེན་པ་ཡིན་ཏེ། འདི་ལས་སྡུག་བསྔལ་ཀུན་འབྱུང་བ་ ཁ་ཅིག་དང་པོ་གཉིས་འཕགས་པའི་བདེན་བ་ཡིན་ཡང་འཕགས་པ་མིན་ཏེ་ཟག་བཅས་ཡིན་པས་སོ་ཕྱི་མ་གཉིས་དགེ་བ་དང་ཟག་མེད་གཞི་མཐུན་པ་ཡིན་པས་གཉིས་ཀ་ཡིན་ནོ་ཞེས་སོ།།  འི་ཕྱིར་རོ། །དེ་ཉིད་ཀྱི་ཕྱིར་འདི་གཉིས་ནི་རྒྱུ་དང་
འབྲས་བུར་གྱུར་པས་མིང་གི་སྒོ་ནས་བྱེ་བྲག་ཡོད་ཀྱི་རྫས་སུ་ནི་མ་ཡིན་ནོ། །འགོག་པ་དང་ལམ་ནི་རྫས་སུ་ཡང་བྱེ་བྲག་ཡོད་དོ་ཞེས་འབྱུང་བས་བྱེ་བྲག་ཏུ་སྨྲ་བ་བདེན་པ་དང་པོ་གཉིས་ཁྱབ་མཉམ་པར་འདོད་དོ། །གལ་ཏེ་སྡུག་བསྔལ་ དང་ཡིན་མི་བདེ་  ནི་ཚོར་བའི་ཕུང་པོའི་ཕྱོགས་གཅིག་ཡིན་ན་ཇི་

[308B] ཟག་བཅས་མ་ལུས་པ་ནི་སྡུག་བསྔལ་ལོ་ཞེས་སྦྱར་རོ། །ཅིའི་ཕྱིར་ཞེ་ན། ཅི་རིགས་པར་སྡུག་བསྔལ་དང། འགྱུར་བའི་སྡུག་བསྔལ་དང། འདུ་བྱེད་ཀྱི་སྡུག་བསྔལ་ཉིད་གསུམ་དང་ལྡན་པའི་ཕྱིར་རོ། །གང་རྣམས་སྡུག་བསྔལ་དང་
ལྡན་ཞེ་ན། ཡིད་དུ་འོང་བ་ཚོར་བ་བདེ་བ་དང་ཡིད་དུ་མི་འོང་བ་སྡུག་བསྔལ་དང་གཉིས་པོ་དེ་ལས་གཞན་པའི་ཟག་པ་དང་བཅས་པ་བཏང་སྙོམས་ཆོགས་དང་བཅས་པ་རྣམས་སོ་ཞེས་སྦྱར་རོ། །འགྲེལ་པ་ལས་ དེའི་དབང་གིས་བདེ་བ་མྱོང་བར་འགྱུར་བ་ལ་སོགས་པའི་འདུ་བྱེད་རྣམས་
ཀྱང་ཡིད་དུ་འོང་བ་ལ་སོགས་པའི་མིང་འཐོབ་བོ་ཞེས་འབྱུང་བས་ཚོར་བ་དེ་དག་གི་དབང་གིས་དེ་དག་དང་མཚུངས་ལྡན་གྱི་སེམས་དང་སེམས་བྱུང་གཞན་རྣམས་དང། མཚུངས་ལྡན་མ་ཡིན་པ་བདག་རྐྱེན་དང། དམིགས་རྐྱེན་རྣམས་ཀྱང་ཡིད་དུ་འོང་བ་ལ་སོགས་པའི་མིང་དུ་བརྗོད་དོ། །དེ་
ལ་ཅི་རིགས་ཞེས་པ་ནི་འགྱུར་བ་དང་འདུ་བྱེད་ཀྱི་སྡུག་བསྔལ་གྱིས་སྡུག་བསྔལ་བ་ཡིན་ཏེ། ངོ་བོ་བདེ་བ་ཡིན་ཡང་འགྱུར་པ་ན་སྡུག་བསྔལ་བ་དང་ཟག་བཅས་ཡིན་པའི་ཕྱིར་རོ། །ཡིད་དུ་མི་འོང་བ་རྣམས་ནི་འདུ་བྱེད་དང་སྡུག་བསྔལ་གྱིས་སྡུག་བསྔལ་བ་ཡིན་ཏེ། ཟག་བཅས་ཡིན་པ་དང་སྐྱེས་
པ་ཉིད་ནས་སྡུག་བསྔལ་དུ་མྱོང་བའི་ཕྱིར་རོ། །གཉིས་པོ་དེ་ལས་གཞན་པའི་འདུ་བྱེད་ཟག་བཅས་རྣམས་ནི་འདུ་བྱེད་ཀྱི་སྡུག་བསྔལ་ཁོ་ནས་སྡུག་བསྔལ་བ་ཡིན་ཏེ། ལས་དང་ཉོན་མོངས་པའི་གཞན་དབང་ཅན་ཡིན་པས་འཕགས་པ་རྣམས་དང་མི་མཐུན་པའི་ཕྱིར་དང། སྐད་ཅིག་མ་ཉིད་ཀྱིས་
གནོད་པའི་ཕྱིར་རོ། །ཡང་ན་ཅི་རིགས་ཞེས་བྱ་བ་ནི་འདོད་པ་ན་སྡུག་བསྔལ་གསུམ་དང། བསམ་གཏན་གསུམ་པ་མན་ཆད་ན་གཉིས་དང། བཞི་པ་ཡན་ཆད་ན་འདུ་བྱེད་ཀྱི་སྡུག་བསྔལ་འབའ་ཞིག་གིས་སྡུག་བསྔལ་བའི་ཕྱིར་རོ། །གལ་ཏེ་མི་རྟག་པ་ཉིད་ཀྱིས་འདུ་བྱེད་ཀྱི་སྡུག་བསྔལ་ཡིན་ན་ལམ་
བདེན་ཡང་སྡུག་བསྔལ་དུ་འགྱུར་རོ་ཞེ་ན། མ་ཡིན་ཏེ། ལམ་ནི་སྡུག་བསྔལ་ཐམས་ཅད་འགགས་པའི་བདེ་བ་འདྲེན་པའི་རྒྱུ་ཟག་མེད་ཡིན་པའི་ཁྱིར་འཕགས་པ་དང་མཐུན་པས་སྡུག་བསྔལ་དུ་མི་བརྗོད་དེ། སྡུག་བསྔལ་གྱི་དོན་ནི་ཟག་བཅས་གང་ཞིག་མི་རྟག་ཅིང་འཕགས་པ་དང་མི་མཐུན་པས་

[309A]༄༅། །གནོད་པ་ཡིན་པའི་ཕྱིར་རོ། །ཟག་བཅས་ཀྱི་འདུ་བྱེད་གཞན་ནི་མདོ་ལས། གང་མི་རྟག་པ་དེ་ནི་སྡུག་བསྔལ་བ་ཡིན་ནོ་ཞེས་གསུངས་པའི་ཕྱིར་དང། སྲིད་པ་ཐམས་ཅད་ནི་ཐར་པའི་མི་མཐུན་ཕྱོགས་ཡིན་པས་འཕགས་པ་དང་མི་མཐུན་པས་གནོད་པའི་ཕྱིར་སྡུག་བསྔལ་
དུ་འདོད་དེ། དེའི་ཕྱིར་སློབ་དཔོན་གྱིས། ལག་མཐིལ་སྤུ་ཉག་གཅིག་འདུག་པ། །མི་རྣམས་ཀྱིས་ནི་མི་རྟོགས་ལ། །དེ་ཉིད་མིག་ཏུ་སོང་ན་ནི། །མི་དགའ་བ་དང་གནོད་སྐྱེད་ལྟར། །བྱིས་པ་ལག་མཐིལ་འདྲ་བ་ཡིས། །འདུ་བྱེད་སྡུག་བསྔལ་སྤུ་མི་རྟོགས། །འཕགས་པ་མིག་དང་འདྲ་བ་ནི། །དེ་ཡིས་
ཤིན་ཏུ་ཡིད་དེ་ཀྱང་འབྱུང་ཞེས་བ་དང། ཇི་ལྟར་འཕགས་པ་རྣམས་སྲིད་པའི་རྩེ་མོ་བདག་ལའང་སྡུག་བསྔལ་གྱི་བློ་འཇུག་པ་ལྟར་བྱིས་པ་རྣམས་ནི་མནར་མེད་པའི་ཕུང་པོ་རྣམས་ལ་ཡང་དེ་ལྟར་སྡུག་བསྔལ་གྱི་བློ་མི་འཇུག་གོ་ཞེས་གསུངས་སོ། །འདིར་བཙུན་པ་གཞོན་ནུ་ལེན་གྱིས་བདེ་བ་
 འདུ་བྱེད་ཀྱི་སྡུག་བསྔལ་ནི་འཕགས་པ་རྣམས་ཁོ་ནས་གཟིགས་ཏེ།  ཉུང་བའི་སྒྲུབ་བྱེད་དུ། སྡུག་བསྔལ་བདུན་ཅུ་པ་ལས། སྡུག་བསྔལ་གྱི་ནི་རྒྱུ་ཕྱིར་དང། །སྡུག་བསྔལ་མང་པོས་བསྐྱེད་ཕྱིར་དང། །སྡུག་བསྔལ་ཡོད་ ཟག་བཅས་ཐམས་ཅད་སྡུག་བསྔལ་དུ་མི་འཐད་དེ་བདེ་བ་ཡང་ཡོད་བའི་ཕྱིར་རོ་ཞེ་ན།  ན་དེ་འདོད་ཕྱིར། །
བདེ་བ་སྡུག་བསྔལ་ཞེས་རྟོགས་སོ། །ཞེས་བཤད་པ་ནི་ཡང་དག་པ་མ་ཡིན་ཏེ།  སྡུག་བསྔལ་གྱི་རྒྱུ་  དེ་ནི་ཀུན་འབྱུང་གི་རྣམ་པ་ཡིན་པའི་ཕྱིར་ དེས་ཇི་ལྟར་དུཿ་ཁར་གྲུབ་པ།  དང།  ཕྱི་མ་གཉིས་ལྟར་ནའང།  ཁམས་གོང་མ་གཉིས་ཀྱི་ཕུང་པོ་ནི་སྡུག་བསྔལ་གྱི་ཚོར་བའི་རྒྱུ་མ་ཡིན་པས་ཁམས་དེ་དག་
ཏུ་སྐྱེས་པའི་འཕགས་པ་རྣམས་ཕུང་པོ་ལ་སྡུག་གྱི་བློ་མི་འཇུག་པར་ཐལ་བའི་ཕྱིར་རོ། །གང་ཡང་བཙུན་བ་དཔལ་ལེན་གྱིས་ བདེ་ཚོར་ནི་མེད་དེ།  ཚོར་བ་ཐམས་ཅད་ཀྱང་སྡུག་བསྔལ་གྱི་སྡུག་བསྔལ་ཁོ་ན་ཡིན་ཏེ། བཅོམ་ལྡན་འདས་ཀྱིས་གང་ཅི་ཚོར་ཡང་རུང་དེ་ནི་འདིར་སྡུག་བསྔལ་ལོ་ཞེས་
པ་དང། བདེ་བའི་ཚོར་བ་ནི་སྡུག་བསྔལ་དུ་བལྟ་བར་བྱའོ་ཞེས་པ་དང། མུ་བཞིའི་ཚོམས་ཀྱི་ཕྱིན་ཅི་ལོག་བཞི་བསྟན་པའི་མདོ་ལས། སྡུག་བསྔལ་ལ་བདེ་བའོ་སྙམ་དུ་འདུ་ཤེས་ཕྱིན་ཅི་ལོག་གོ་ཞེས་བྱ་བ་ལ་སོགས་བ་གསུངས་པའི་ལུང་དང། རིགས་པས་ཀྱང་བདེ་བའི་རྒྱུར་མངོན་པར་འདོད་

[309B] མི་མཁས་པ་རྣམས་སྡུག་བསྔལ་གྱི་གཉེན་པོ་ལ་བདེ་བའི་བློ་སྐྱེ་བའི་ཕྱིར་དང། ཕྲག་ཁུར་སྤོང་པ་ལྟར་སྡུག་བསྔལ་ཆུང་བ་ལ་བདེ་བ་ལ་བདེ་བར་འཛིན་པའི་ཕྱིར་འཇིག་རྟེན་
པས་བདེ་པར་གང་སྨྲ་པ་དེ་ཡང་དོན་ལ་ནི་སྡུག་བསྔལ་ཡིན་ནོ་ཞེས་བྱ་བར་རྟོགས་སོ་ཞེས་སྨྲས་པ་དེ་ཡང་རིགས་པ་མ་ཡིན་ཏེ། རེ་ བཀྲེས་སྐོམ་གྱིས་མ་བཅོས་བཙམ་གྱི་  ཞིག་ལུང་དང་པོ་ནི་བཅོམ་ལྡན་འདས་ཉིད་ཀྱིས་དགོངས་བ་ཅན་དུ་བཤད་དེ། འཕགས་པ་ཀུན་དགའ་པོས་བཅོམ་ལྡན་འདས་ལ་
བཅོམ་ལྡན་འདས་ཀྱིས་བདེ་བ་དང་སྡུག་བསྔལ་བ་དང་བདེ་བ་ཡང་མ་ལགས་སྡུག་བསྔལ་བ་ཡང་མ་ལགས་པ་དང་ཚོར་བ་འདི་གསུམ་ཡང་གསུངས་ལ། བཅོམ་ལྡན་འདས་ཀྱིས་གང་ཅི་ཚོར་ཡང་རུང་དེ་ནི་འདིར་སྡུག་བསྔལ་ལོ་ཞེས་ཀྱང་གསུངས་ན་བཅོམ་ལྡན་འདས་ཀྱིས་ཅི་ལས་དགོངས་
ནས་གང་ཅི་ཚོར་ཡང་རུང་དེ་ནི་འདིར་སྡུག་བསྔལ་ལོ་ཞེས་ཞུས་པ་ན། བཅོམ་ལྡན་འདས་ཀྱིས་ཀུན་དགའ་པོ་གང་ཅི་ཚོར་ཡང་རུང་དེ་ནི་འདིར་སྡུག་བསྔལ་ལོ་ཞེས་བྱ་བ་ནི་ངས་འདུ་བྱེད་མི་རྟག་པ་ཉིད་དང། འདུ་བྱེད་རྣམ་པར་འགྱུར་བ་ཉིད་ལ་དགོངས་ནས་བཤད་དོ་ཞེས་གསུངས་པའི་ཕྱིར་རོ། །བདེ་བའི་
ཚོར་བ་ནི་སྡུག་བསྔལ་དུ་བལྟ་བར་བྱའོ་ཞེས་པ་ནི་འགྱུར་བའི་སྡུག་བསྔལ་དང་འདུ་བྱེད་ཀྱི་སྡུག་བསྔལ་གྱི་དབང་དུ་བྱས་ནས་གསུངས་པ་ཡིན་ཏེ། ལུང་བར་མའི་དགེ་སློང་མ་ཆོས་སྦྱིན་གྱི་མདོ་ལས། བདེ་བའི་ཚོར་བ་ནི་སྐྱེ་བ་ན་ཡང་བདེ། གནས་པ་ན་ཡང་བདེ་ལ་འགྱུར་བ་ན་སྡུག་བསྔལ་ལོ། །སྡུག་
བསྔལ་གྱི་ཚོར་བ་ནི་སྐྱེ་བ་ན་ཡང་སྡུག་བསྔལ་ལ་གནས་པ་ན་ཡང་སྡུག་བསྔལ་ལོ་ཞེས་པ་དང། སྐྱེ་མཆེད་དྲུག་གི་ཚོགས་ཀྱི་མདོ་ལས། གང་མི་རྟག་པ་དེ་ནི་སྡུག་བསྔལ་བ་ཡིན་ནོ་ཞེས་གསུངས་པའི་ཕྱིར་རོ། །དེའི་ཕྱིར་མདོ་ལས་ཀྱང། རྫོགས་པའི་སངས་རྒྱས་རབ་མཁྱེན་གྱིས། །འདུ་བྱེད་
མི་རྟག་ཉིད་དང་ནི། །རྣམ་པར་འགྱུར་བ་ཉིད་མཁྱེན་ནས། །ཚོར་བ་སྡུག་བསྔལ་བར་གསུངས་སོ་ཞེས་གསུངས་སོ། །སྡུག་བསྔལ་ལ་བདེ་བའོ་སྙམ་དུ་འདུ་ཤེས་ཕྱིན་ཅི་ལོག་གོ་ཞེས་པ་ནི་འཇིག་རྟེན་པ་རྣམས་ཚོར་བ་དང་འདོད་ཡོན་དང་སྐྱེ་བ་ལ་སྡུག་བསྔལ་ཡང་ཡོད་པ་ལ་གཅིག་ཏུ་བདེ་བར་ཤེས་

[310A]༄༅། །པ་ནི་འདུ་ཤེས་ཕྱིན་ཅི་ལོག་ཡིན་ཏེ། དེ་དག་ཕལ་ཆེར་སྡུག་བསྔལ་བའི་ཕྱིར་རོ་ཞེས་དགོངས་པ་ནི་དེ་ཡིན་པའི་ཕྱིར་རོ། །གཞན་ཡང་བཅོམ་ལྡན་འདས་ཀྱིས་ཚོར་བ་གསུམ་དང། ཚོར་བའི་དབང་པོ་ལྔ་ལ་སོགས་པ་གསུངས་པ་དང་འགལ་བའི་ཕྱིར་དང།  གཞན་ཡང་སྡུག་བསྔལ་
 གྱི་དོན་གང་ཡིན།  གནོད་པ་དང་མི་འདོད་པ་སྡུག་བསྔལ་ཡིན་ ནོ་ཞེ་  ན་ འོ་ན་  ཕན་པ་དང་འདོད་པ་ཅིའི་ཕྱིར་བདེ་བར་མི་འདོད། སྡུག་བསྔལ་ཆུང་ངུ་ལ་སོགས་པ་ལ་བདེ་བ་ལ་སོགས་པའི་བློ་སྐྱེའོ་ཞེས་བྱ་བའང་རིགས་པ་མ་ཡིན་ཏེ། བདེ་བ་ཆུང་ངུ་ལ་སོགས་པ་ལའང་སྡུག་བསྔལ་གྱི་བློ་ལ་སོགས་པ་སྐྱེ་
པར་ཐལ་བར་མཚུངས་པའི་ཕྱིར་དང། སྡུག་བསྔལ་གྱི་གཉེན་པོ་ལ་བདེ་བའི་བློ་སྐྱེའོ་ཞེས་བྱ་བའང་མ་ཡིན་ཏེ། གཉེན་པོ་ནི་རེས་འགའ་བདེ་བ་དང་རེས་འགའ་བཏང་སྙོམས་ཀྱིས་བྱེད་པའི་ཕྱིར་རོ། །གང་ཡང་བདེ་བའི་རྒྱུ་རྣམ་པར་མི་གནས་པའི་ཕྱིར་རོ་ཞེས་བྱ་བ་དེ་ཡང་རིགས་པ་མ་ཡིན་ཏེ་
ཟས་ལ་སོགས་པ་ཡུལ་འབའ་ཞིག་ནི་བདེ་བའི་རྒྱུ་མ་ཡིན་གྱི་ལུས་དང་གོམས་པ་ལ་སོགས་པའང་ཡིན་ཏེ། གཟུགས་ལ་སོགས་པ་ཁྱད་བར་མེད་པ་ཉིད་འགྲོ་བ་ཐ་དད་ལ་བདེ་བ་དང་སྡུག་བསྔལ་དང་བཏང་སྙོམས་སུ་འགྱུར་བ་དམིགས་པའི་ཕྱིར་དང། གལ་ཏེ་ཟས་ལ་སོགས་པ་ཧ་ཅང་
སྤྱད་དྲགས་པས་སྡུག་བསྔལ་སྐྱེ་བ་ཙམ་གྱིས་བདེ་བའི་རྒྱུ་མེད་པར་སྨྲ་ན་སྡུག་བསྔལ་གྱི་རྒྱུ་ཡང་རྣམ་པར་མི་གནས་པར་འགྱུར་ཏེ། སྡུག་བསྔལ་གྱི་རྒྱུ་དག་ཀྱང་ལ་ལར་བདེ་བའི་རྒྱུར་འགྱུར་བའི་ཕྱིར་རོ། །རབ་ཏུ་སྨྲ་བ་འདི་བདེ་བའི་ཚོར་བ་མྱོང་བའི་མངོན་སུམ་གྱིས་བཀག་པའི་ཕྱིར་འབད་པར་མི་བྱ་
བ་ཞིག་ན་སྔོན་གྱི་སློབ་དཔོན་གྱིས་མཛད་པའི་ཕྱིར་ཁོ་བོས་ཀྱང་བྱས་སོ། །མདོ་སྡེ་པ་ལ་སོགས་པ་ན་རེ་བྱེ་བྲག་ཏུ་སྨྲ་བས་ཀུན་འབྱུང་གི་བདེན་པ་གང་ཡིན་པ་དེ་ཉིད་སྡུག་བསྔལ་གྱི་བདེན་པའང་ཡིན་ནོ་ཞེས་སྨྲས་པ་ནི་མདོ་དང་འགལ་ཏེ། མདོ་ལས་ནི་ཀུན་འབྱུང་གི་བདེན་པ་གང་ཞེ་ན། གང་འདི་དགའ་
བའི་འདོད་ཆགས་དང་ལྷན་ཅིག་པའི་སྲེད་པ་སྟེ་དེ་དང་དེ་ལ་མངོན་བར་དགའ་བ་ཅན་ཡིན་ནོ་ཞེས་སྲེད་པ་ཁོ་ན་ཀུན་འབྱུང་དུ་གསུངས་པ་དང་འགལ་བའི་ཕྱིར་རོ་ཞེས་ཟེར་རོ། །བྱེ་བྲག་ཏུ་སྨྲ་བ་ནི་ལུང་དེ་ནི་གཙོ་ཆེ་བའི་ཕྱིར་དང། རྟེན་འབྲེལ་གྱི་འགྲེལ་པ་ལས། སྲེད་དང་བྲལ་ལ་ཡང་སྲིད་མེད་ཅེས་པ་

[310B] མདོ་ལས། ལས་ནི་སྐྱེ་བའི་རྒྱུ་ཡིན་ལ། །སྲེད་པ་ནི་མངོན་པར་འགྲུབ་པའི་རྒྱུ་ཡིན་ནོ་ཞེས་བྱ་བ་དང། སྐྱེ་མཆེད་དྲུག་གི་ཚོགས་ཀྱི་མདོ་ལས། ལས་དང་སྲེད་པ་དང་ནི་མ་རིག་པ། །ཕྱི་མའི་ཚེ་ལ་འདུ་བྱེད་རྣམས་ཀྱི་རྒྱུ་ཞེས་
གསུངས་པའི་ཕྱིར་རོ། །དེ་ལྟ་ནའང་དེ་གསུམ་ག་ཀུན་འབྱུང་དུ་སྟོན་པར་འགྱུར་བ་ཞིག་ན་སྲེད་པ་ཁོ་ན་ཅིའི་ཕྱིར་བསྟན་ཞེ་ན། སྲེད་པ་དང་བཅས་པ་ཁོ་ན་འཁོར་བར་སྐྱེ་བའི་ཕྱིར་དང། རྒྱུད་གཞོལ་བའི་ཕྱིར་དང། ལུས་དམ་དུ་འཛིན་པའི་ཕྱིར་གཙོ་ཆེ་བས་ཡིན་གྱི་གཞན་དག་ཀྱང་ཀུན་འབྱུང་ཡིན་ཏེ། དེས་ན་སྡུག་བསྔལ་
དང་ཀུན་འབྱུང་ནི་ཁྱབ་མཉམ་མོ་ཞེས་འདོད་དོ། །མདོ་སྡེ་པ་ནི་དགྲ་བཅོམ་པའི་ཕུང་པོ་ཐ་མ་སྡུག་བསྔལ་ཡིན་ཡང་ཀུན་འབྱུང་མ་ཡིན་ནོ་ཞེས་བྱ་བར་འདོད་དེ། ཀུན་ལས་བཏུས་ལས་ཀྱང། དགྲ་བཅོམ་པ་ཐ་མ་བའི་མིག་ནས་ཡིད་ཀྱི་བར་ནི་མིག་ནས་ཡིད་ཀྱི་བར་དུ་ཡིན་གྱི་དེ་དག་གི་ཁམས་ནི་མ་ཡིན་
ནོ་ཞེས་བཤད་དོ། །ཁ་ཅིག་ནི་སྲེད་པ་དང་བྲལ་བའི་ཕུང་པོ་དང་སྣོད་ཀྱི་འཇིག་རྟེན་ཡང་སྡུག་བསྔལ་ཡིན་ཡང་ཀུན་འབྱུང་མ་ཡིན་ནོ་ཞེས་ཟེར་རོ། །དེ་དག་ལའང་སྡུག་བསྔལ་གྱི་རྒྱུ་ལ་ཀུན་འབྱུང་ཞེས་ཟེར་ན་ནི་དེ་དག་ཀྱང་ཀུན་འབྱུང་དུ་འགྱུར་ཏེ། དེ་དག་ཀྱང་ཕྱི་མ་ནི་སྡུག་བསྔལ་ཡིན་ལ་དེ་སྐྱེད་པའི་རྒྱུ་ཡིན་པའི་
ཕྱིར་རོ། །དེ་ལྟར་ཡིན་ཡང་ཀུན་འབྱུང་མ་ཡིན་ན་སྲེད་པ་དང་བཅས་པའི་ཕུང་པོའང་ཀུན་འབྱུང་མ་ཡིན་པར་ཐལ་བའི་ཕྱིར་རོ། །སྤྲོས་པས་ཆོག་གོ་ འོ་ན་བཅོམ་ལྡན་འདས་ཀྱིས་བདེན་པ་བཞི་ཞེས་ཀྱང་གསུངས། ཀུན་རྫོབ་དང་དོན་དམ་པའི་བདེན་པ་གཉིས་ཞེས་ཀྱང་གསུངས་ན་གཉིས་པོའི་དོན་ཅི་ཡིན་ཞེ་ན་
ཆོས་གང་ལ་ཐོ་བ་ལ་སོགས་པས་བཅོམ་པ་དང་བློས་གཞན་བསལ་ན་ཆོས་དེའི་བློ་མི་འཇུག་པ་དང། ཡང་གང་ལ་བཅོམ་པས་དེའི་བློ་མི་འདོར་ཡང་བློ་ཡིས་ཆོས་གཞན་བསལ་ན་ཆོས་དེའི་བློ་མི་འཇུག་པ་དེ་དག་ནི་རིམ་པ་ལྟར་དཔེར་ན་བུམ་པ་ལ་གྱོ་མོར་བཅོམ་ན་དེའི་བློ་མི་འཇུག་པ་དང་ཆུ་ལས་
ལ་སོགས་པའི་རྫས་བརྒྱད་ཀྱི་ཆ་ཤས་ཀྱི་ཆོས་རྣམས་བློས་སོ་སོར་བསལ་ན་ཆུའི་བློ་མི་འཇུག་པས་ཀུན་རྫོབ་ཡིན་པ་བཞིན་དུ་ཀུན་རྫོབ་ཏུ་ཡོད་པར་འདོད་དེ། ཆ་ཤས་དང་བཅས་པའི་ཕྱིར་རོ། །འདིར་དཔེ་གཉིས་བཀོད་པ་ནི་འཇོམས་པས་འཇིག་པ་དང། བློས་འཇིག་པ་གཉིས་སམ། དབྱིབས་ཀྱི་ཀུན་རྫོབ་

[311A]༄༅། །དང། ཚོགས་པའི་ཀུན་རྫོབ་གཉིས་སམ། ཀུན་རྫོབ་གཞན་ལ་བརྟེན་པ་དང། རྫས་གཞན་ལ་བརྟེན་པའི་ཀུན་རྫོབ་གཉིས་ཡོད་པའི་ཕྱིར་རོ་ཞེས་ཊཱིཀ་བྱེད་དག་འཆད་དོ། །དེས་ན་འདི་སྐད་དུ་རྒྱུན་དང་རགས་པ་ནི་ཀུན་རྫོབ་ཡིན་ཏེ། བཅོམ་མམ་བློས་བསལ་ན་དེའི་བློ་མི་འཇུག་པའི་
ཕྱིར་རོ་ཞེས་བསྟན་པ་ཡིན་ནོ། །དོན་དམ་པར་ཡོད་པ་ནི་གང་ལ་བཅོམ་པ་དང་བློས་གཞན་བསལ་ན་དེའི་བློ་མི་འཇུག་པ་ལས་གཞན་གང་ལ་བཅོམ་བ་དང་བློས་ཆོས་གཞན་བསལ་བ་ནའང་དེའི་བློ་འཇུག་པ་སྟེ་གཟུགས་ཀྱི་རྡུལ་དང་སྐད་ཅིག་ བུམ་པ་དང་ཆུ་ཡོད་དོ་བྱས་ན་ཀུན་རྫོབ་བདེན་པའི་ཕྱིར་དང།  མ་ལ་སོགས་
པ་ལྟ་བུ་ཡིན་ནོ། །འདི་དག་ཐེག་པ་གོང་མ་པ་དག་ནི་ཤར་ལ་སོགས་པ་དང་སྐྱེ་བ་ལ་སོགས་པའི་བློས་བསལ་ན་དེ་དག་གི་བློ་མི་འཇུག་པའི་ཕྱིར་ཀུན་རྫོབ་ཁོ་ན་ཡིན་གྱི་དོན་དམ་པ་ནི་མ་ཡིན་ནོ་ཞེས་ཟེར་རོ། །སྔོན་གྱི་སློབ་དཔོན་ཁ་ཅིག་ནི་འཇིག་རྟེན་ལས་འདས་པའི་ཡེ་ཤེས་ཀྱི་སྤྱོད་ཡུལ་དང་
དེའི་རྗེས་ ཚོར་སོགས་གིས་ རྒྱུན་ནི་ཀུན་རྫོབ་སྐད་ཅིག་ནི་དོན་དམ་མོ། །  ཐོབ་དེ་བཞིན་ཉིད་དུ་སྣང་བའི་ཡུལ་ནི་དོན་དམ་པར་ཡོད་པ་ཡིན་ལ། འཇིག་རྟེན་པའི་བློའི་ཡུལ་ན་ཡོད་པ་ནི་ཀུན་རྫོབ་ཡིན་ནོ་ཞེས་འཆད་དོ། །གསུམ་པ་མངོན་པར་རྟོགས་པའི་རིམ་པ་ལ་གཉིས་ལས་མདོར་བསྟན་པ་ནི་དང་པོ་ཁོ་ནར་
བདེན་པ་མངོན་པར་རྟོགས་པར་འདོད་པས་རྣམ་པར་མི་གཡེང་བའི་རྒྱུ་སོ་སོར་ཐར་པ་རིས་བདུན་གྱི་ཚུལ་ཁྲིམས་གང་ཡང་རུང་བ་ལ་གནས་ཏེ། མི་རྨོངས་པའི་རྒྱུ་བདེན་པ་མཐོང་བ་དང་མཐུན་བའི་ཐོས་པ་ལ་བརྩོན་པར་བྱེད་པ་དང། དེ་ནས་གཏན་ལ་ཕེབས་པའི་རྒྱུ་དེའི་དོན་ཕྱིན་ཅི་མ་ལོག་པར་སེམས་པར་
བྱེད་དོ། །དོན་བསམ་པ་དང་ལྡན་པས་ནི་འབྲལ་བའི་རྒྱུ་དོན་དེ་སྒོམ་པའི་ཏིང་ངེ་འཛིན་ལ་རབ་ཏུ་སྦྱོར་བར་བྱེད་པ་ཡིན་ཏེ། མདོ་ལས། དགེ་སློང་རྟུན་ཅིང་རྟག་འགྲུས་པ། །ཚུལ་ཁྲིམས་ཡང་དག་བླངས་བྱས་ནས། །སེམས་དང་ཤེས་རབ་སྒོམ་བྱེད་པས། །སྡུག་བསྔལ་ཟད་པ་ཐོབ་པར་འགྱུར་ཞེས་པ་དང། ཚུལ་
ཁྲིམས་ལ་རྟེན་ཅིང་ཚུལ་ཁྲིམས་ལ་གནས་ཏེ་ཆོས་བསྒོམ་པར་བྱའོ་ཞེས་པ་དང། བཙུན་པ་དགེ་སློང་མང་དུ་ཐོས་པ་ཞེས་བགྱི་ན་ཇི་ལྟར་ན་མང་དུ་ཐོས་པ་ལགས། ཇི་ཙམ་གྱི་ས་ན་དེ་བཞིན་གཤེགས་པས་དགེ་སློང་མང་དུ་ཐོས་པར་འདོགས་པར་མཛད། དགེ་སློང་དགེ་སློང་གིས་ཕུང་པོ་ལྔ་ལ་སྐྱོ་བ་དང། འདོད་

[311B] འགོག་པར་བྱ་བའི་ཕྱིར་ཆོས་ཐོས་པར་གྱུར་ན་དགེ་སློང་མང་དུ་ཐོས་པ་ཞེས་བརྗོད་པར་ནུས་སོ་ཞེས་གསུངས་པའི་ཕྱིར་རོ། །འོ་ན་ཐོས་བྱུང་གི་ཤེས་རབ་ལ་སོགས་པ་ཉིད་གང་ཞེ་ན། བྱེ་བྲག་ཏུ་སྨྲ་བ་ནི་ཐོས་པ་ལས་བྱུང་བའི་བློ་སྟེ་ཤེས་རབ་དང། སོགས་པས་བསྡུས་པ་བསམ་བྱུང་དང། །
སྒོམ་བྱུང་གི་ཤེས་རབ་རྣམས་ནི་རིམ་པ་ལྟར་མིང་དང། རེས་འགའ་ཡི་གེས་དོན་འདྲེན་ལ་རེས་འགའ་དོན་གྱིས་ཡི་གེ་འདྲེན་པས་མིང་དོན་གཉིས་ཀ་དང། ཡི་གེ་ལ་མི་ལྟོས་པར་དོན་ལ་འཇུག་པས་དོན་ཁོ་ནའི་ཡུལ་ཅན་ཡིན་ཏེ། དཔེར་ན་རྒྱལ་ལེགས་པར་མ་ལོབས་པ་དང། ཅུང་ཟད་
ལོབས་པ་དང། ལེགས་པར་ལོབས་པ་དག་ཤིང་ལེབ་ལ་སོགས་པའི་འཇུ་བྱ་ལ་ལྟོས་པ་དང། རེས་འགའ་ལྟོས་རེས་འགའ་མི་ལྟོས་པ་དང། ཡེ་མི་ལྟོས་བ་བཞིན་ནོ་ཞེས་འདོད་དོ། །སློབ་དཔོན་ནི་དེ་ལྟ་ན་མིང་ལ་དམིགས་པ་ཐོས་བྱུང་དང་དོན་ལ་དམིགས་པ་སྒོམ་བྱུང་ཡིན་པའི་ཕྱིར་ གཉིས་པོ་ལས།།
བསམ་བྱུང་མི་འགྲུབ་པར་འགྱུར་བས་བདག་རྐྱེན་ཡིད་ཆེས་པའི་ལུང་དང། རིགས་པས་དཔྱད་པ་དང། ཏིང་ངེ་འཛིན་ལ་མཉམ་བར་བཞག་བ་ལས་དོན་རྟོགས་པ་ནི་རིམ་པ་ལྟར་ཤེས་རབ་གསུམ་ཡིན་ནོ་ཞེས་འཆད་དོ། །རྒྱས་པར་བཤད་པ་ལ་ཚོགས་ལམ་དང། སྦྱོར་ལམ་དང། མཐོང་ལམ་གསུམ་
ལས་དང་པོ་ལ་ལམ་སྒོམ་པ་པོ་ནི་གཅིག་པུར་གནས་པས་ལུས་འདུ་འཛི་དང། སེམས་མི་དགེ་བ་ལ་སོགས་པ་ཉོན་མོངས་པ་ཅན་གྱི་རྣམ་རྟོག་ལས་བསྲིངས་པ་གཉིས་དང་ལྡན་པ་ཞིག་གིས་བསྒོམ་པར་བྱའོ། །བསྲིངས་པ་གཉིས་དང་ལྡན་པ་དེ་ཡང་འདོད་པ་ཆུང་བ་དང་ཆོག་ཤེས་པ་ལ་ཡིན་གྱི་ཆོག་མི་ཤེས་པ་དང་
འདོད་ཆེན་ཅན་ལ་ནི་མ་ཡིན་ནོ། །གཉིས་པོ་དེ་ཡང་གང་ཞེ་ན། ཆོས་མངོན་པ་བ་རྣམས་ན་རེ་ཆོས་གོས་ལ་སོགས་པ་གྱ་ནོམ་པ་རྙེད་པ་ལ་ཡང་དང་ཡང་དུ་སྲེད་ཅིང་འདོད་པ་ནི་ཆོག་མི་ཤེས་པ་ཡིན་ལ། དེ་དག་མ་རྙེད་པ་ལ་འདོད་པ་ནི་འདོད་ཆེན་ཅན་ཡིན་ནོ་ཞེས་ཟེར་ཏེ། ཆོས་གོས་ལ་སོགས་པ་ལ་ཡང་དང་ཡང་
དུ་སྲེད་པ་དེ་ཡང་མ་རྙེད་པ་ཁོ་ན་ལ་ཡིན་པའི་ཕྱིར་དེ་ཡང་འདོད་ཆེན་ཅན་དུ་ཐལ་བར་འགྱུར་བས་དེས་ན་ངན་ཉུང་རྙེད་པས་ཡིད་མི་བདེ་བ་ནི་ཆོག་མི་ཤེས་པ་དང། བཟང་མང་མ་རྙེད་པ་ལ་འདོད་པ་ནི་འདོད་ཆེན་ཅན་ཡིན་ནོ་ཞེས་སློབ་དཔོན་འཆད་དོ། །ཡང་ན་སྔོན་མ་རྙེད་པ་ལ་འདོད་པ་ནི་འདོད་ཆེན་པ་ཡིན་ལ། རྙེད་

[312A]༄༅། །པ་ན་དེ་བས་བཟང་མང་འདོད་པ་ནི་ཆོག་མི་ཤེས་པ་ཡིན་ནོ། །ཆོག་མི་ཤེས་པ་དང་འདོད་ཆེན་ལས་བཟློག་པ་ནི་དེ་གཉིས་པོའི་གཉེན་པོ་ཆོག་ཤེས་བ་དང་འདོད་ཆུང་དག་ཡིན་ནོ། །གཉེན་པོ་འདོད་ཆུང་ཆོག་ཤེས་དེ་གཉིས་ནི་འདོད་བ་ལ་སོགས་པའི་ཁམས་གསུམ་དུ་
གཏོགས་པ་དང་དྲི་མ་མེད་པ་དག་ཡིན་ལ། ཆོག་མི་ཤེས་པ་དང་འདོད་པ་ཆེ་བ་ནི་ཆགས་པ་མི་དགེ་བ་ཡིན་པས་འདོད་ཁམས་པ་ཡིན་ནོ། །འདོད་ཆུང་ཆོག་ཤེས་དེ་དག་གི་ངོ་བོ་ནི་མ་ཆགས་པའི་དགེ་བ་དག་ཡིན་ནོ། །མ་ཆགས་པ་དེ་དག་ནི་འཕགས་པ་རྣམས་ཀྱི་རིགས་ཡིན་ཏེ། དེ་དག་ལས་འཕགས་
པ་རྣམས་སྐྱེ་བའི་ཕྱིར་རོ། །འཕགས་པའི་རིགས་དེ་ཡང་དབྱེ་ན་མདོ་ལས། འཕགས་པའི་རིགས་ནི་བཞི་སྟེ། ཆོས་གོས་ལ་མ་ཆགས་པ་དང། བསོད་སྙོམས་ལ་མ་ཆགས་པ་དང། མལ་ཆ་དང་སྟན་ལ་མ་ཆགས་པ་དང། སྤོང་བ་དང་བསྒོམ་པ་ལ་དགའ་བའོ་ཞེས་གང་གསུངས་པ་དེ་དག་ལས་དང་
པོ་གསུམ་ནི་ཆོག་ཤེས་པའི་བདག་ཉིད་དོ། །གལ་ཏེ་འཕགས་པའི་རིགས་བཞི་པ་ཇི་ལྟར་ན་མ་ཆགས་པའི་རང་བཞིན་ཡིན་ཏེ། ཆོག་ཤེས་པའི་ངོ་བོ་མ་ཡིན་པའི་ཕྱིར་རོ་ཞེ་ན། བཞི་པའང་འདོད་པ་དང་སྲིད་པ་ལ་རྒྱབ་ཀྱིས་ཕྱོགས་པའི་ཕྱིར་མ་ཆགས་པ་ཡིན་ཏེ། སྤོང་བ་ནི་འགོག་པ་དང་བསྒོམ་པ་
ནི་ལམ་ཡིན་ལ་དེ་དག་ལ་དགའ་བ་ནི་མ་ཆགས་པ་དང། མཚུངས་ལྡན་གྱི་དད་པ་ཉིད་ཡིན་ནོ། །འོན་འཕགས་པའི་རིགས་བཞིས་ཅི་ཞིག་བསྟན་ཞེ་ན། དེ་ལ་དང་པོ་གསུམ་གྱིས་ནི་ཐར་པ་སྒྲུབ་པར་བྱེད་པའི་ཀུན་ཏུ་སྤྱོད་པའི་ཚུལ་བསྟན་ལ། ཐ་མས་ནི་བྱ་བའི་ལས་བསྟན་ཏེ། དེ་ལྟར་ན་མདོ་ལས། རང་
གི་ཚུལ་དང་ལས་ཀྱི་མཐའ་ཡོངས་སུ་སྤངས་ཤིང་ཐར་པ་དོན་དུ་གཉེར་བར་ཁས་འཆེས་པའི་སློབ་མ་རྣམས་ལ་ཚུལ་དང་ལས་གཉིས་བཅས་ཏེ། འཕགས་པའི་རིགས་དང་པོ་གསུམ་གྱིས་ནི་ཚུལ་བཅས་སོ། །བཞི་བས་ནི་ལས་བཅས་ཏེ། ཁྱེད་ཚུལ་འདིས་ལས་འདི་བྱེད་ན་རིང་པོར་མི་ཐོགས་པར་
ཐར་པ་ཐོབ་པར་འགྱུར་རོ་ཞེས་གསུངས་པའི་ཕྱིར་ཚུལ་དང་ལས་གཉིས་འཕགས་པའི་རིགས་བཞིས་བསྟན་ཏེ། གོས་ཟས་ལ་སོགས་པ་ལ་འདོད་པ་ཆེ་ཞིང་ཆོག་མི་ཤེས་པའི་རང་གི་ཚུལ་དང། ཞིང་ལས་དང་ཉོ་ཚོང་ལ་སོགས་པའི་ལས་ཀྱི་མཐའ་ངན་པ་དེ་དག་སྤངས་ནས་ཡང་དག་པའི་ཚུལ་

[312B] སྤོང་བསྒོམ་ལ་དགའ་ཞིང་བརྩོན་པས་ཐར་པ་འཐོབ་པར་འགྱུར་པའོ། །དགོས་པ་ཅིའི་ཕྱིར་ཚུལ་དང་ལས་འདི་ལྟ་བུ་བཅས་ཤེ་ན། མདོ་ལས། སྲེད་པ་སྐྱེ་བ་བཞི་གསུངས་པའི་གཉེན་པོའི་ཕྱིར་འཕགས་པའི་རིགས་བཞི་བསྟན་ཏེ། མདོ་ལས། དགེ་སློང་
སྤེད་པ་སྐྱེ་བ་ན་ཆོས་གོས་ཀྱི་ཕྱིར་དང། བསོད་སྙོམས་ཀྱི་ཕྱིར་དང། མལ་ཆ་དང་སྟན་གྱི་ཕྱིར་སྐྱེའོ། །གནས་པ་ན་གནས་སོ། །མངོན་པར་ཞེན་པ་ན་མངོན་པར་ཞེན་ཏོ། །དགེ་སློང་སྲེད་པ་སྐྱེ་བ་ན་འབྱུང་བ་དང་འཇིག་པ་སྟེ་དེ་ལྟ་བུའི་ཕྱིར་སྐྱེའོ་ཞེས་གསུངས་ཏེ། དེ་ལ་སྲེད་པ་སྐྱེ་བ་ནི་དང་པོར་རོ། །གནས་
པ་ནི་རྒྱུན་གནས་པའོ། །མངོན་པར་ཞེན་པ་ནི་སྤང་དཀའ་བས་དམ་དུ་འཛིན་པའོ། །འབྱུང་བ་དང་འཇིག་པ་དེ་ལྟ་བུའི་ཕྱིར་སྲེད་པ་སྐྱེ་བ་དང་གནས་པ་དང་མངོན་པར་ཞེན་པ་ནི་ཀྱེ་མ་བདག་དབང་པོ་དང་འཁོར་ལོས་བསྒྱུར་བར་གྱུར་ཀྱང་ཅི་མ་རུང་སྙམ་པ་ལ་སོགས་པ་འབྱུང་བ་ལ་སྲེད་པ་སྐྱེ་བ་ལ་ཆགས་
པ་དང། ངན་པས་འཇིགས་ནས་ཀྱེ་མ་བདག་ཤི་ཡང་ཅི་མ་རུང། མེད་པ་དང་མ་བྱུང་ཡང་ཅི་མ་རུང་སྙམ་པ་ལ་སོགས་པ་འཇིག་པ་ལ་སྲེད་པ་སྟེ་ཆད་པ་ལ་ཆགས་པའོ། །དེ་ལ་འབྱུང་འཇིག་ལ་སྲེད་པའི་གཉེན་པོར་ནི་ཐ་མ་བསྟན་ལ། སྔ་མ་དག་ནི་རང་རང་གི་གཉེན་པོར་རོ། །ཡང་ན་བདག་
གིར་འཛིན་པའི་དངོས་པོ་ཆོས་གོས་ལ་སོགས་པ་གསུམ་འདོད་པའི་སྲེད་པ་དེའི་དུས་སུ་ཞི་བར་བྱ་བའི་ཕྱིར་དང་པོ་གསུམ་བསྟན་ལ། བདག་ཏུ་འཛིན་པའི་དངོས་པོ་ལུས་ལ་འདོད་ཅིང་སྲེད་པ་དང་བདག་གིར་འཛིན་པའི་དངོས་པོ་ཆོས་གོས་ལ་སོགས་པ་འདོད་པ་གཉིས་ཀ་གཏན་དུ་ཞི་བར་
བྱ་བའི་ཕྱིར་རིགས་བཞི་པ་བསྟན་པ་ཡིན་ཏེ། དེ་ལ་དེའི་དུས་སུ་ཞི་བ་ནི་རེ་ཞིག་སྤོང་བ་ཡིན་ལ། གཉན་དུ་ཞི་བ་ནི་ཡེ་མི་སྐྱེ་བར་བྱེད་པའོ། །གཉིས་པ་བསྒོམ་བྱའི་ལམ་ལ་ཞི་གནས་ནི་སྣོད་དུ་རུང་བའི་སྒོམ་པ་པོས་བསྒོམ་པ་དེ་ལ་འཇུག་པ་ནི་གང་ནས་འཇུག་པའི་མཐའ་ཚོགས་ལམ་ཡིན་
ལ། དེ་ལའང་ཞི་གནས་བསྒྲུབ་པའི་ཕྱིར་འདོད་ཆགས་ལྷག་པར་སྤྱོད་པའི་གཉེན་པོར་མི་སྡུག་པ་དང། རྣམ་པར་རྟོག་པ་ལྷག་པར་སྤྱོད་པ་རྣམས་ཀྱི་གཉེན་པོར་དབུགས་ཏེ་ལུས་ཀྱི་རླུང་ནང་དུ་རྔུབ་པ་དང་དབུགས་ཕྱིར་འབྱུང་བ་དྲན་པ་ཡིས་འཇུག་ཅིང་སྒོམ་པར་བྱེད་དོ། །དེ་དག་སོ་སོར་འཇུག་

[313A]༄༅། །པ་ཅི་སྟེ་ཞེ་ན། དབུགས་རྔུབ་པ་དང་འབྱུང་བ་རྗེས་སུ་དྲན་པ་ནི་རླུང་ལ་ཁ་དོག་དང་དབྱིབས་སྣ་ཚོགས་མེད་ཅིང་ཁ་ནང་དུ་བལྟས་པས་དམིགས་པ་གཅིག་ལ་འཇུག་པའི་ཕྱིར་རྣམ་རྟོག་གི་གཉེན་པོ་བྱེད་ལ། མི་སྡུག་པ་ནི་དམིགས་པ་ཁ་དོག་དང་དབྱིབས་ཀྱི་བྱེ་བྲག་སྣ་
ཚོགས་ལ་འཇུག་ཅིང་ཁ་ཕྱིར་བལྟས་པའི་ཕྱིར་རྣམ་རྟོག་འདྲེན་པས་རྣམ་རྟོག་གི་གཉེན་པོ་མི་བྱེད་ཀྱི་འོན་ཀྱང་འདོད་ཆགས་ཀྱི་གཉེན་པོ་བྱེད་དེ། མདོ་ལས། དགེ་སློང་སློབ་པ་གཞོན་པའི་རབས། །སེམས་མ་བྱུང་བ་གང་ཞིག་ནི། །གལ་ཏེ་འདོད་ཆགས་འཇོམས་འདོད་ན། །དེས་ནི་དུར་ཁྲོད་འགྲོ་བར་
གྱིས། །དེ་ནས་རྣམ་པར་སྔོས་པ་ལྟོས། །དེ་ནས་རྣམ་པར་རྣགས་པ་ལྟོས། །དེ་ནས་རྣམ་བམ་རུས་པ་ཡིས། །རུས་གོང་ལ་སོགས་བལྟ་བར་གྱིས་ཞེས་གསུངས་པའི་ཕྱིར་རོ། །ཁ་ཅིག་ན་རེ། མི་སྡུག་པ་ནི་མིག་གི་ཡུལ་ལ་ཉེ་བར་རྟོག་པས་ཁ་ཕྱིར་བལྟས་པའི་ཕྱིར་རྣམ་རྟོག་གི་གཉེན་པོ་མ་ཡིན་
ལ། དབུགས་འབྱུང་རྔུབ་རྗེས་སུ་དྲན་པ་ནི་ཁ་ནང་དུ་བལྟས་པའི་ཕྱིར་རྣམ་རྟོག་གི་གཉེན་པོ་ཡིན་ནོ་ཞེས་ཟེར་རོ། །འོ་ན་མི་སྡུག་པས་ཇི་ལྟར་འདོད་ཆགས་ཀྱི་གཉེན་པོ་བྱེད་ཅེ་ན། འདོད་ཆགས་ནི་བཞི་སྟེ། ཁ་དོག་དང། དབྱིབས་དང། རེག་པ་དང། བསྙེན་བཀུར་གྱི་འདོད་ཆགས་སོ། །དེ་ལ་དང་པོའི་
གཉེན་པོར་ནི་རྣམ་པར་སྔོས་པ་དང། རྣམ་པར་རྣགས་པ་དང། རྣམ་པར་དམར་བ་གསུམ་ལ་དམིགས་ནས་མི་སྡུག་པའི་འདུ་ཤེས་སྒོམ་པར་བྱེད་དོ། །གཉིས་པའི་གཉེན་པོར་ནི་རྣམ་པར་ཟོས་པ་དང་རྣམ་པར་འཐོར་བ་གཉིས་ལ་དམིགས་ནས་མི་སྡུག་པའི་འདུ་ཤེས་སྒོམ་པར་བྱེད་དོ། །གསུམ་
པའི་གཉེན་པོར་ནི་རྣམ་པར་འབུས་གཞིགས་པ་དང། རྒྱུས་པས་བྲང་བྲེང་དུ་སྤྲེལ་བའི་ཀེང་རུས་གཉིས་ལ་དམིགས་ནས་མི་སྡུག་པའི་འདུ་ཤེས་སྒོམ་པར་བྱེད་དོ། །བཞི་པའི་གཉེན་པོར་ནི་ཤི་བའི་རོ་གཡོ་བ་མེད་པ་ལ་དམིགས་ནས་མི་སྡུག་པའི་འདུ་ཤེས་སྒོམ་པར་བྱེད་དོ། །བྱེ་བྲག་མེད་
པར་ཀེང་རུས་ཀྱི་འདུ་ཤེས་ནི་ཆགས་བཅས་ཐམས་ཅད་ལ་ཤིས་ཤིང་བསྔགས་པས་ཐམས་ཅད་ཀྱི་གཉེན་པོར་སྒོམ་པར་བྱེད་དོ། །ཀེང་རུས་ལ་ཁ་དོག་ལ་སོགས་པ་ཆགས་པའི་གཞི་རྣམ་པ་བཞི་མེད་པའི་ཕྱིར་རོ། །དེ་ལྟར་ན་མི་སྡུག་པའི་འདུ་ཤེས་ནི་རྣམ་པ་དགུའོ། །དེ་ལ་མི་སྡུག་པ་སྒོམ་པ་

[313B]  གཟུགས་ཕུང་གི་ཕྱོགས་གཅིག་  ཁ་དོག་དང་དབྱིབས་ཉི་ཚེ་ལ་དམིགས་པའི་ཕྱིར་ཉོན་མོངས་པ་རྣམ་པར་གནོན་པ་ཙམ་ཡིན་གྱི་གཏན་ནས་སྤོང་བ་ནི་མ་ཡིན་ནོ། །མི་སྡུག་པ་བསྒོམ་པའི་རྣལ་འབྱོར་དེ་ནི་རྣམ་པ་གསུམ་དུ་རིག་པར་བྱ་སྟེ། ལས་དང་པོ་
པ་དང། ཡོངས་སུ་སྦྱང་བ་བྱས་པ་དང། ཡིད་ལ་བྱེད་པ་ཡོངས་སུ་རྫོགས་པའི་རྣལ་འབྱོར་རོ། །དེ་ལ་རང་གི་ལུས་ཀྱི་རྐང་པའི་མཐེ་བོང་དམ་དཔྲལ་བའི་དབྱེས་ལ་སོགས་པ་གང་མོས་པ་ནས་ཤ་འཐེབ་གང་མྱགས་ཏེ་བོ་གནས་རུས་བ་ཉིད་དུ་སེམས་ཤིང་གོམས་པར་བྱེད་ལ། དེ་ནས་རིམ་གྱིས་ རང་གི་
ལུས་རིལ་པོ་དང། གནས་ཁང་དང། མཐར་གྱིས་ཕྱིའི་རྒྱ་མཚོའི་བར་དུ་ ཀེང་རུས་སུ་  སྤྲོ་ཞིང། ཡང་ དམིགས་པ་མཐའ་ནས།  རིམ་གྱིས་རང་གི་ལུས་འབའ་ཞིག་རུས་པ་ཡིན་པ་ལ་ སེམས་  སྡུད་ ནས་སྒོམ་  པས་ནི་ལས་དང་པོ་བའི་རྣལ་འབྱོར་རོ། །དེ་ནས་ སྤྲོ་བསྔར་བཞིན་ལ།  སེམས་བསྡུ་བ་ཁྱད་པར་དུ་བྱ་བའི་
ཕྱིར་རྐང་པའི་རུས་པ་རྣམས་བོར་ཞིང་ལུས་ལྷག་མ་རུས་པ་ཉིད་དུ་དམིགས་པ་ནས་བཟུང་ནས་ ཡུན་རིང་དུ་སྒོམ།  ནི་རིམ་གྱིས་ལུས་ཕྱེད་དང་དེ་ནས་ཐོད་པའི་ཕྱེད་ཀྱི་བར་དུ་རུས་པར་བཏང་ཞིང་བོར་ནས་ཐོད་པའི་ཕྱེད་རུས་པ་ཉིད་ཡིན་པ་ལ་སེམས་འཛིན་པས་ནི་ཡོངས་སུ་སྦྱང་བ་བྱས་པའི་རྣལ་འབྱོར་ཡིན་པར་
བཤད་དོ། །དེ་ཐོད་པ་ཕྱེད་ཀྱང་རུས་པ་ཡིན་པའི་དམིགས་པ་བོར་ནས་ སྔར་བཞིན་སྤྲོས་ནས་སྡུད་པ་ན།  སྨིན་མ་གཉིས་པོའི་བར་དུ་རུས་པར་འཐེབ་གང་ཙམ་ལ་སེམས་འཛིན་པས་ནི་ཡིད་ལ་བྱེད་པ་ཡོངས་སུ་རྫོགས་པའི་རྣལ་འབྱོར་ཡིན་ནོ་ཞེས་བྱེ་བྲག་ཏུ་སྨྲ་བ་འཆད་དོ།  །དེའི་ཆོས་ཀྱི་ཁྱད་བར་ལ།  མི་སྡུག་པའི་རྣམ་པར་
ཡིད་ལ་བྱེད་པ་འདིའི་ངོ་བོ་ནི་མ་ཆགས་པའི་དགེ་བ་དང་འཁོར་དང་བཅས་ན་ཕུང་པོ་ལྔའམ་བཞི་ཡིན་ནོ། །ས་ནི་བསམ་གཏན་གྱི་དངོས་གཞི་བཞི་ཁྱད་པར་ཅན་ཉེར་བསྡོགས་བཞི་དང་བཅས་པས་དགུ་འདོད་པ་སྟེ་བཅུ་དང། དམིགས་པ་ནི་འདོད་པའི་སྣང་བའི་ཆོས་ཁ་དོག་དང་དབྱིབས་ལ་དམིགས་པའོ། །གང་ཟག་ནི་
གླིང་གསུམ་གྱི་མི་ཁོ་ནས་སྐྱེད་དོ། །གཞན་ན་ནི་མེད་དེ། བྱང་གི་སྒྲ་མི་སྙན་པ་ནི་བླུན་པའི་ཕྱིར་དང། གཉེན་པོ་ཡིད་ལ་བྱེད་པ་མེད་པའི་ཕྱིར་རོ། །འགྲོ་བ་གཞན་དང་ཁམས་གཞན་ནའང་མེད་དོ།  །དེ་ཡང་ལྟ་ནི་དབང་རྟུལ་གྱིས་བདེན་པ་མི་རྟོགས་ལ་དབང་རྣོན་འདི་མི་སྒོམ་པས་སོ།  །རྣམ་པ་ནི་མི་སྡུག་པའི་རྣམ་པ་ཡིན་ནོ། །དུས་

[314A]༄༅། །ནི་འདས་པའི་མི་སྡུག་པ་འདས་པ་ལ་དམིགས་པ་ལ་སོགས་པའོ། །མི་སྐྱེ་བའི་ཆོས་ཅན་ནི་དུས་གསུམ་ལ་དམིགས་པའོ། །མོས་པ་ཡིད་ལ་བྱེད་པ་ཁོ་ནའི་ཕྱིར་ཟག་བཅས་ཡིན་ནོ།  །ཐོག་མེད་ནས་  སྔར་འདྲིས་པ་ འི་བྱིས་པ་  རྣམས་ཀྱིས་ནི་འདོད་ཆགས་དང་བྲལ་བ་
ཙམ་གྱིས་འཐོབ་ལ། སྔར་མ་འདྲིས་པ་ འི་འཕགས་པ་  རྣམས་ཀྱིས་ནི་སྦྱོར་བའི་སྟོབས་ཀྱིས་འཐོབ་བོ། །དབུགས་རྔུབ་པ་དང་དབུགས་འབྱུང་བ་རྗེས་སུ་དྲན་པའི་རང་བཞིན་ནི་འབྱུང་རྔུབ་ཇི་ལྟ་བར་ཤེས་པའི་ཤེས་རབ་ཡིན་ནོ། །དེ་ལ་དྲན་པ་ཞེས་བརྗོད་པ་ནི་རྒྱུ་དྲན་པའི་སྟོབས་ཀྱིས་འབྲས་བུ་ཤེས་ འདོད་པ་ལས་  རབ་དེ་སྐྱེད་ཅིང་
 འདི་འདོད་ཆགས་དང་འབྲལ་ལམ་ཡིན་པའི་ཕྱིར།  འཇུག་པས་ན་རྒྱུའི་མིང་གིས་འབྲས་བུ་ལ་ བསམ་གཏན་ཐོབ་ཀྱང་འདི་སྦྱོར་བས་བསྐྱེད་དགོས་སོ། །  བཏགས་པ་སྟེ་དྲན་པ་ཉེར་གཞག་བཞིན་ནོ།  །དེའི་ཁྱད་པར་གྱི་ཆོས་ལ།  ས་ནི་ལྔ་པ་ཡིན་ཏེ། བསམ་གཏན་དང་པོ་གསུམ་གྱི་ཉེར་བསྡོགས་གསུམ་དང། བསམ་གཏན་ཁྱད་པར་ཅན་
དང༑ འདོད་པའི་ས་པ་ཡིན་པའི་ཕྱིར་ཏེ། འདི་ནི་རྣམ་རྟོག་གི་གཉེན་པོ་དང་མཐུན་པས་ཚོར་བ་བཏང་སྙོམས་དང་མཚུངས་པར་ལྡན་པའི་ཕྱིར་དང། དངོས་གཞི་དང་པོ་གསུམ་ན་ཡིད་བདེ་དང་བདེ་བ་ཡོད་པའི་ཕྱིར་དང། རྣམ་རྟོག་གི་གཉེན་པོ་དབུགས་འབྱུང་རྔུབ་དྲན་པ་ནི་ཚོར་བ་བདེ་སྡུག་དང་མཚུངས་པར་མི་ལྡན་
པའི་ཕྱིར་དང། བཞི་པ་ཡན་ཆད་ ན་  རླུང་རྒྱུབ་དང་བྲལ་བའི་ཕྱིར་རོ། །ཁ་ཅིག་ནི་དངོས་གཞི་དང་པོ་གསུམ་ལ་མཉམ་པར་བཞག་པ་ན་ ཉེར་བསྡོགས་གསུམ་ཡང་བཏང་སྙོམས་ཀྱི་ས་པ་ཡིན་པའི་ཕྱིར་དང།  བཏང་སྙོམས་དང་མཚུངས་པར་ལྡན་པའང་སྲིད་པས་ས་བརྒྱད་པ་ཡིན་ནོ་ཞེས་འདོད་དོ། །དེའི་སྤྱོད་ཡུལ་ཏེ་
དམིགས་པ་ནི་རླུང་ཡིན་ནོ། །སྔར་འདྲིས་པ་དང་མ་འདྲིས་པའི་ཕྱིར་ རིམ་པ་ལྟར་  འདོད་ཆགས་དང་བྲལ་བ་དང་སྦྱོར་བས་འཐོབ་ལ་འདི་ནི་དེ་ཁོ་ན་ཡིད་ལ་བྱེད་པའང་ཡིན་ནོ། །འདོད་ཁམས་པའི་རྟེན་ཅན་ཡིན་ཏེ། རྣམ་པར་རྟོག་པ་མང་བའི་ཕྱིར་རོ། །དེ་ཡང་བློ་གསལ་བས་ལྷ་དང་གླིང་གསུམ་གྱི་མི་ཡིན་ཏེ་
 འགྲོ་བ་  གཞན་ དང་སྒྲ་མི་སྙན་པ།  དག་ནི་བློ་མི་གསལ་བ་དང་མཐོང་ལམ་གྱི་རྟེན་མ་ཡིན་པའི་ཕྱིར་རོ། །དབུགས་རྔུབ་པ་དང་འབྱུང་བ་དྲན་པ་འདི་ནི་ཆོས་འདི་པ་ཁོ་ནའི་ཡིན་གྱི་ འཕགས་ལམ་གྱི་རྒྱུ།  ཡང་དག་པར་སྟོན་པའི་ལུང་མེད་པའི་ཕྱིར་དང།  ལུང་མེད་པར་  རང་ཉིད་ཀྱིས་ཆོས་ཟབ་མོ་མི་རྟོགས་པའི་ཕྱིར་ཕྱི་པ་མུ་སྟེགས་

[314B] །ཟབ་མོ་ཉིད་ དྲུག་  གང་ཞེ་ན། བགྲང་བ་དང། སོགས་པས་བཟུང་བ་རྗེས་སུ་འགྲོ་བ་དང། འཇོག་པ་དང། ཉེ་བར་རྟོག་པ་དང། བསྒྱུར་བ་དང། ཡོངས་སུ་དག་པ་སྟེ་རྒྱུ་རྣམ་པ་དྲུག་དང་ལྡན་པའི་མན་ངག་གོ། དེ་ལ་བགྲང་བ་ནི་ འདུ་བྱ་བ་མེད་པར་ལུས་སེམས་རྣལ་དུ་འདུག་སྟེ།  དབུགས་རྔུབ་པ་དང་འབྱུང་བ་དག་
ལ་སེམས་གཏད་ནས་གཅིག་ནས་བཅུའི་བར་དུ་ཡིད་ཀྱིས་བགྲང་བའོ། །དེ་ལས་ཉུངས་ན་བྱིང་བ་དང་མངས་ན་རྒོད་པར་དྭོགས་པའི་ཕྱིར་མི་བགྲང་ངོ། །དེ་ཡང་གཉིས་ལ་གཅིག་ཏུ་འཛིན་ན་མ་ཚང་བར་བགྲངས་པ་དང། གཅིག་ལ་གཉིས་སུ་འཛིན་ན་ལྷག་པར་བགྲངས་པ་དང། རྔུབ་པ་ལ་འབྱུང་བ་དང་འབྱུང་བ་ལ་རྔུབ་
བར་བགྲངས་ན་འཆོལ་པར་བགྲངས་པའི་སྐྱོན་གསུམ་དང་བྲལ་བར་བགྲང་བ་ནི་ཡང་དག་པར་བགྲང་བའོ། །རྗེས་སུ་འགྲོ་བ་ནི་འདི་དག་འཇུག་པ་ནི་ལྐོག་མ་དང་སྙིང་ཁ་དང་ལྟེ་བ་དང་རྐེད་པ་དང་བརླ་དང་བྱིན་པ་དང་རྐང་མཐིལ་དང་ས་ལ་སྟོབས་ཆེ་ཆུང་གིས་འདོམ་གང་དང་མཐོ་གང་གི་པར་དུ་རིམ་གྱིས་འཇུག་གོ། འབྱུང་
བ་ན་ནི་རྐང་པའི་མཐིལ་ནས་རིམ་གྱིས་སྣའི་བུ་གནས་སྟོབས་ཆུང་ན་མཐོ་གང་དང་ཆེན་འདོམ་གང་གི་བར་དུ་འབྱུང་ངོ་ཞེས་ཤེས་པར་བྱའོ། །ཁ་ཅིག་ན་རེ་འཇུག་པ་ན་རླུང་གི་དཀྱིལ་འཁོར་དང་འབྱུང་བ་ན་རྣམ་པར་འཐོར་བྱེད་རླུང་གི་བར་དུའོ་ཞེས་ཟེར་བ་ནི་མ་ཡིན་ཏེ། འདི་ནི་དེ་ཁོ་ན་ཉིད་ཡིད་ལ་བྱེད་པ་ཡིན་པ་ན་
དེ་ནི་མི་སྲིད་པའི་ཕྱིར་རོ། །འཇོག་པ་ནི་ནོར་བུའི་ཐག་པ་བཞིན་དུ་སྣའི་རྩེ་མོ་ནས་རྐང་པའི་མཐིལ་གྱི་བར་དུ་གནས་པར་ལྟ་ཞིང་ལུས་ལ་ཕན་འདོགས་པའམ། གནོད་པའམ། གྲང་པའམ། དྲོ་བ་དག་ཅེས་རྟོག་བའོ། །ཉེ་བར་རྟོག་པ་ནི་དབུགས་འབྱུང་རྔུབ་འདི་དག་རླུང་འབའ་ཞིག་ནི་མ་ཡིན་གྱི་འོན་ཀྱང་འབྱུང་
བ་དང་འབྱུང་གྱུར་གྱི་གཟུགས་རྫས་བརྒྱད་ཀྱི་རང་བཞིན་ཡིན་ལ། དེ་ལ་རྟེན་པའི་སེམས་སེམས་བྱུང་གི་ཆོས་དང་བཅས་ན་ཕུང་པོ་ལྔ་པ་ཡིན་ནོ་ཞེས་ཉེ་པར་རྟོག་པའོ། །བསྒྱུར་བ་ནི་རླུང་ལ་དམིགས་པའི་བློ་བསྒྱུར་ནས་དྲོ་བ་ནས་ཆོས་མཆོག་གི་བར་དུ་གོང་ནས་གོང་དུ་དགེ་བའི་རྩ་བ་རྣམས་ལ་ཡང་དག་བར་
སྦྱོར་བའོ། །ཡོངས་སུ་དག་བ་ནི་མཐོང་སྒོམ་གྱི་ལམ་ལ་འཇུག་པའོ། །ཁ་ཅིག་ན་རེ་བསྒྱུར་བ་ནི་དྲན་པ་ཉེ་གཞག་ནས་རྡོ་རྗེ་ལྟ་བུའི་ཏིང་ངེ་འཛིན་གྱི་བར་དུ་ཡིན་ལ། ཡོངས་སུ་དག་པ་ནི་ཟད་པ་དང་མི་སྐྱེ་བ་ཤེས་པ་དང་མི་སློབ་པའི་ཡང་དག་པའི་ལྟ་བ་ཡིན་ནོ་ ། །བསླང་བ་ནི་དྲི་མ་ལྷག་མ་དང་བཅས་པའོ། །  ཞེས་ཟེར་རོ། །དེ་ཉིད་ཀྱི་ཕྱིར་

[315A]༄༅། །སློབ་དཔོན་གྱིས་འགྲེལ་པར། དབུགས་རྔུབ་དབུགས་འབྱུང་དྲན་པ་ནི། །བགྲང་དང་རྗེས་འགྲོ་འཇོག་པ་དང། །རྟོག་པ་དང་ནི་བསྒྱུར་བ་དང། །ཡོངས་དག་རྣམ་པ་དྲུག་ཏུ་འདོད་ཅེས་བསྡུ་བའི་ཚིགས་བཅད་མཛད་པ་ཡིན་ནོ། །དབུགས་རྔུབ་པ་དང་དབུགས་འབྱུང་བ་ས་གང་ལས་ཡིན་ཞེ་ན་
ལུས་ཀྱི་ཕྱོགས་གཅིག་ཡིན་པའི་ཕྱིར་སེམས་གང་ལ་རྟེན་པའི་ལུས་ས་གང་ཡིན་པ་དེའི་ས་པར་རིག་པར་བྱ་སྟེ། འདོད་པའི་སེམས་ལ་རྟེན་ན་འདོད་པའི་ས་པ་ཡིན་ལ་བསམ་གཏན་དང་པོ་ལ་བརྟེན་ན་བསམ་གཏན་དང་པོའི་ས་པ་ནས་གསུམ་པ་ལ་རྟེན་ན་གསུམ་པའི་ས་པའི་རླུང་ཡིན་པའི་བར་དུའོ། །
བསམ་གཏན་བཞི་པ་ན་རླུང་རྒྱུ་བ་མེད་པའི་ཕྱིར་དེའི་ས་པ་མ་ཡིན་ནོ། །དེ་ཡང་ལུས་སེམས་ཁྱད་པར་ཅན་སྤུབས་དང་བཅས་པ་དང་སེམས་དང་བཅས་པ་ལ་རྟེན་པས་ནུར་ནུར་པོ་ལ་སོགས་པ་དང་སེམས་མེད་པ་དང་གཟུགས་མེད་པ་རྣམས་ལ་ནི་མ་ཡིན་ནོ། །སྐྱེ་བ་དང་བསམ་གཏན་བཞི་པ་ལས་ལྡང་བ་ན་རླུང་
འཇུག་པ་ཁོ་ན་དང། འཆི་བ་དང་བསམ་གཏན་བཞི་པ་ལ་སྙེམས་པར་འཇུག་པ་ན་རླུང་འབྱུང་བ་ཁོ་ན་ཡིན་ནོ།  །མི་སྡུག་པ་དང།  དབུགས་རྔུབ་པ་དང་འབྱུང་བ་ནི་སེམས་ཅན་ཞེས་བྱ་བའི་གྲངས་སུ་གཏོགས་ཀྱི་རྒྱུད་ཀྱིས་མ་བསྡུས་པ་ནི་མ་ཡིན། འོན་ཀྱང་དབང་པོ་དང་ཐ་དད་པར་འཇུག་པས་ན་སེམས་ཀྱིས་མ་ཟིན་
པ་ཞེས་བྱའོ། །རླུང་དེ་དག་སྐལ་མཉམ་གྱི་རྒྱུས་བསྐྱེད་པས་རྒྱུ་མཐུན་པ་ལས་བྱུང་བ་ཡིན་གྱི་རྣམ་སྨིན་དང་རྒྱས་པས་བྱུང་བ་ནི་མ་ཡིན་ནོ། །ཆད་ནས་མཚམས་སྦྱོར་བའི་ཕྱིར་དང། རྣམ་སྨིན་གྱི་གཟུགས་ལ་ནི་ཆད་ནས་མཚམས་སྦྱོར་ ཏེ་ཐོབ་མ་ཐོབ་དང་ལྡན་པའི་ཕྱིར་རོ།  བ་མེད་པའི་ཕྱིར་དང། ལུས་རྒྱས་པ་ན་རླུང་
འགྲིབ་པའི་ཕྱིར་རོ། །དེའི་ཕྱིར་འགྲེལ་པ་ལས། ལུས་རྒྱས་པས་རླུང་འགྲིབ་པར་འགྱུར་བའི་ཕྱིར་རྒྱས་པ་ལས་བྱུང་བ་མ་ཡིན་ནོ། །དབུགས་རྔུབ་པ་དང་འབྱུང་བ་རྣམས་ཆད་ནས་ཡང་ཉིང་མཚམས་སྦྱོར་བའི་ཕྱིར་རྣམ་པར་སྨིན་པ་ལས་སྐྱེས་པ་མ་ཡིན་ནོ། །རྣམ་པར་སྨིན་པའི་གཟུགས་ལ་ནི་དེ་
ལྟ་བུ་མེད་དོ་ཞེས་འབྱུང་བ་ལ་ཊཱི་ཀ་བྱེད་དག་གིས་ཀྱང་རྣམ་པར་སྨིན་པའི་བདག་ཉིད་ཀྱི་གཟུགས་མིག་ལ་སོགས་པ་ལ་ནི་ཡང་ཉིང་མཚམས་སྦྱོར་བ་འདི་མེད་ཀྱི། སེམས་དང་སེམས་ལས་བྱུང་བ་ལ་ནི་ཡང་ཉིང་མཚམས་སྦྱོར་བ་མི་བཟློག་གོ་ཞེས་སེམས་དང་སེམས་བྱུང་ནི་རྣམ་སྨིན་སྐྱེས་ཡིན་ཀྱང་

[315B] །དེ་བཞིན་དུ་མི་ལྡན་པའི་འདུ་བྱེད་རྣམ་སྨིན་སྐྱེས་ཀྱང་གཟུགས་དང་འདྲ་བར་མངོན་ནོ། །རླུང་དེ་གཉིས་ཀྱང་རང་གི་ས་པ་དང་ས་གོང་མའི་སེམས་ཀྱིས་རྟོགས་ཀྱི་འོག་མའི་ཡིད་ཀྱིས་ནི་རླུང་དེ་གཉིས་མི་རྟོགས་སོ། །གོང་མའི་ལུས་ལ་འོག་
མའི་སེམས་ཇི་ལྟར་འབྱུང་ཞེ་ན། འདོད་པ་ནས་བསམ་གཏན་བཞི་བའི་བར་དུས་གོང་མ་ཐོབ་པའི་ལུས་ལ་འོག་མ་འདོད་པ་ལ་སོགས་པའི་སྤྲུལ་སེམས་དང་སྤྱོད་ལམ་པའི་སེམས་གཉིས་འབྱུང་བར་འདོད་དེ། དེ་གཉིས་ཀྱིས་མི་རྟོགས་སོ་ཞེས་བྱ་བའི་དོན་ཏོ། །གཉིས་པ་ལྷག་མཐོང་བསྐྱེད་བ་ནི་དེ་ལྟར་
འཇུག་པའི་སྒོ་གཉིས་ཀྱིས་ཞི་གནས་ཀྱི་ཏིང་ངེ་འཛིན་གྲུབ་ཀྱང་ལྷག་མཐོང་གི་ཤེས་རབ་མེད་ན་ཉོན་མོངས་པ་རྣམས་རྩ་བ་ནས་མི་སྤོང་སྟེ། མདོ་ལས། ཉོན་མོངས་པ་རྣམས་ནི་ཡེ་ དེ་གཉིས་ཀྱིས་ཀྱང་མི་རྟོགས་ན་ཉོན་མོངས་ཅན་གྱིས་ལྟ་ཅི་སྨོས་ཞེས་པའོ།  །དེ་ལ་མི་སྡུག་པ་དང་དབུགས་དྲན་པ་ནི་ལམ་ལ་འཇུག་པའི་སྒོ་ཡིན་ནོ། །།
ཤེས་ཀྱིས་གཞོམ་པར་བྱ་བ་ཡིན་ནོ་ཞེས་འབྱུང་བའི་ཕྱིར་རོ། །དེའི་ཕྱིར་ཞི་གནས་གྲུབ་པར་གྱུར་པ་ཡིས་ཉོན་མོངས་རྩ་བ་ནས་སྤང་ཞིང་ལྷག་མཐོང་གི་ཤེས་རབ་སྐྱེད་པའི་ཕྱིར་དྲན་པ་ཉེ་བར་བཞག་པ་བཞི་བསྒོམ་པར་བྱའོ། །དེ་ལ་དྲན་པ་ཉེར་གཞག་བསྒོམ་པས་ལྷག་མཐོང་འགྲུབ་པར་ཡང་མདོ་
 ཞི་གནས་སེམས་གནས་པའི་ཐབས་དགུ་ནི་སེམས་མི་གནས་པ་གནས་པའི་ཐབས་གསུམ་གནས་པར་བརྟན་པར་བྱེད་པའི་ཐབས་གསུམ་བརྟན་པའི་འབྲས་བུ་ལ་དབང་བསྒྱུར་བའི་ཐབས་གསུམ་མོ། །དེ་ལ་དང་བོའི་གསུམ་ནི་སེམས་འཇོག་པ་དང། རྒྱུན་དུ་འཇོག་པ་དང། ངེས་པར་འཇོག་པ་སྟེ། མདོ་སྡེའི་རྒྱན་ལས། དམིགས་པ་ལ་ནི་སེམས་གཏད་ནས་ཞེས་དང། དེའི་རྒྱུན་རྣམ་པར་གཡེང་
མི་བྱ་ཞེས་དང། རྣམ་གཡེང་མྱུར་དུ་རྟོགས་བྱས་ནས། །དེ་ལ་སླར་ནི་གླེན་པར་བྱ་ཞེས་པས་རིམ་པ་ལྟར་བསྟན་ཏེ། དང་པོར་དམིགས་པ་ལ་སེམས་རྩེ་གཅིག་ཏུ་གཏོད་པ་དང། མི་འཕྲོ་བར་འཛིན་པ་དང། ཤོར་ན་ལྡོན་པའོ། །གཉིས་པའི་གསུམ་ནི་ཉེ་བར་འཇོག་པ་དང། འདུལ་བར་བྱེད་པ་དང། ཞི་བར་བྱེད་པ་སྟེ། དེ་ཉིད་ལས། བློ་ལྡན་གོང་ནས་གོང་དུ་ཡང། །སེམས་ནི་ནང་དུ་བསྡུ་བར་བྱ་ཞེས་
དང། དེ་ནས་ཡོན་ཏན་མཐོང་བའི་ཕྱིར། །ཏིང་ངེ་འཛིན་ལ་སེམས་འདུལ་ལོ་ཞེས་དང། རྣམ་གཡེང་ཉེས་པ་མཐོང་བའི་ཕྱིར། །དེ་ལ་མི་དགའ་ཞི་བར་བྱ་ཞེས་པས་རིམ་པ་ལྟར་བསྟན་ཏེ། སེམས་གནས་པ་སྟེ་བརྟན་པར་བྱེད་པ་དང། འདུལ་བའི་ཡོན་ཏན་མཐོང་བས་བརྟན་པ་ནུས་པ་མཐུ་ཅན་དུ་བྱེད་པ་དང། རྣམ་གཡེང་གི་ཉེས་པ་མཐོང་བས་གཡེང་བའི་རྐྱེན་གྱིས་མི་འཕྲོགས་པར་བྱེད་པའོ། །

[316A]༄༅།  །གསུམ་པའི་གསུམ་ནི་ཉེ་བར་ཞི་བར་བྱེད་པ་དང། རྒྱུད་གཅིག་ཏུ་བྱེད་པ་དང། མཉམ་པར་འཇོག་པར་བྱེད་པ་སྟེ། དེ་ཉིད་ལས། བརྣབ་སེམས་ཡིད་མི་བདེ་ལ་སོགས། །ལངས་པ་དེ་བཞིན་ཞི་བར་བྱ་ཞེས་པ་དང། དེ་ནས་སྡོམ་བརྩོན་ཅན་གྱིས་ནི། །སེམས་ལ་མངོན་པར་འདུ་བྱེད་བཅས། །རང་གི་ངང་གིས་འབྱུང་བ་འཐོབ་ཅེས་པ་དང། དེ་གོམས་པ་
 ལས་འདུ་མི་བྱེད་ཅེས་པས་རིམ་པ་ལྟར་བསྟན་ཏེ། གཡེང་བའི་རྒྱུ་ཅན་གྱིས་ཉེ་ཉོན་རྣམས་ཞི་བ་དང། རྩོལ་བ་དང་བཅས་པས་རང་གི་སེམས་ལ་དབང་ཐོབ་པ་དང། འབད་རྩོལ་མེད་པར་རང་གི་སེམས་ལ་དབང་ཐོབ་པའོ། །སྤྱོད་འཇུག་ལས་ཀྱང། ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་ནས། །ཐོག་མར་ཞི་གནས་བཙལ་
 བྱ་དེ་ཡང་ནི། །འཇིག་རྟེན་ཆགས་པ་མེད་ལ་མངོན་དགས་འགྲུབ་ཅེས་གསུངས་པས།  ལས། དགེ་སློང་དག་བགྲོད་པ་གཅིག་པའི་ལམ་ནི་འདི་ཡིན་ནོ། །འདི་ལྟ་སྟེ་དྲན་པ་ཉེ་བར་བཞག་པ་རྣམས་སོ། །དགེ་བའི་ཕུང་པོ་མ་འདྲེས་པ་ནི་འདི་ཡིན་ཏེ། འདི་ལྟ་སྟེ་དྲན་པ་ཉེ་བར་བཞག་པ་བཞིའོ་ཞེས་འབྱུང་བའི་ཕྱིར་
རོ། །ཇི་ལྟར་བསྒོམ་ཞེ་ན། ལུས་གཟུགས་གྱི་ཕུང་པོ་དང། ཚོར་བའི་ཕུང་པོ་དང། སེམས་རྣམ་ཤེས་ཚོགས་དྲུག་དང། ཆོས་འདུ་ཤེས་དང་འདུ་བྱེད་དང་འདུས་མ་བྱས་རྣམས་ལ་རིམ་པ་ལྟར་འབྱུང་བ་དང་འབྱུང་གྱུར་རམ་གཟུགས་སུ་རུང་བ་དང། རང་སྟོབས་ཀྱིས་དོན་གྱི་ཁྱད་པར་མྱོང་བ་དང་
རང་སྟོབས་ཀྱིས་དོན་གྱི་ངོ་བོ་ཙམ་མྱོང་བ་དང། མཚན་མར་འཛིན་པ་ལ་སོགས་པ་རང་གི་མཚན་ཉིད་དང། འདུས་བྱས་ཐམས་ཅད་མི་རྟག་པ་དང། ཟག་བཅས་ཐམས་ཅད་སྡུག་བསྔལ་བ་དང། ཆོས་ཐམས་ཅད་སྟོང་པ་དང། བདག་མེད་པ་སྟེ་སྤྱིའི་མཚན་ཉིད་གཉིས་སུ་ཡོངས་སུ་བརྟགས་པས་
བསྒོམ་པར་བྱའོ། །དེ་ལ་དྲན་པ་ཉེར་གཞག་ནི་དབྱེ་ན་རང་བཞིན་དང། འབྲེལ་བ་དང། དམིགས་པའི་དྲན་པ་ཉེར་གཞག་གསུམ་ལས་དང་པོའི་ངོ་བོ་ནི་ཤེས་རབ་ཡིན་ནོ། །དེ་ཡང་ཐོས་པ་ལས་བྱུང་བ་ལ་སོགས་པ་སྦྱོར་བ་ལས་བྱུང་བ་ཡིན་གྱི་སྐྱེ་བས་ཐོབ་པ་ཙམ་ནི་མ་ཡིན་ནོ། །ཤེས་རབ་དྲན་
པ་ཉེ་བར་བཞག་པར་ཇི་ལྟར་འགྱུར་ཞེ་ན། བྱེ་བྲག་ཏུ་སྨྲ་བ་ན་རེ་དྲན་པའི་སྟོབས་བསྐྱེད་པས་ཤེས་རབ་དེ་དག་སྐྱེད་ཅིང་འཇུག་པའི་ཕྱིར་དྲན་པ་ཉེ་བར་བཞག་པ་སྟེ་རྒྱུས་འབྲས་བུ་ལ་བཏགས་པའི་ཕྱིར་རོ་ཞེས་འཆད་དོ། །སློབ་དཔོན་ནི་ཤེས་རབ་འདིས་དྲན་པ་ཉེ་བར་འཇོག་པའི་ཕྱིར་དྲན་པ་ཉེ་

[316B] །དེ་དག་ཀྱང་དབྱེ་ན་མདོ་ལས། ནང་གི་ལུས་དང་ཕྱིའི་ལུས་དང་ཕྱི་ནང་གི་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ་ཞེས་བྱ་བ་ལ་སོགས་པ་གསུངས་པས་གསུམ་གསུམ་དུ་འགྱུར་ཏེ། དེ་ལ་ནང་གི་ལུས་ལ་སོགས་པ་ནི་རིམ་པ་ལྟར་
རང་དང། ཕྱི་སྣོད་དང། གཞན་རྒྱུད་ཀྱི་གཟུགས་སོ། །ཕྱིའི་ཚོར་བ་ལ་སོགས་པ་ནི་ཕྱི་ལ་སོགས་པ་ལ་དམིགས་པའི་ཚོར་བ་ལ་སོགས་པའོ། །རྗེས་སུ་ལྟ་བ་ནི་ལྷག་མཐོང་དང་གནས་པ་ནི་ཞི་གནས་ཡིན་པར་ཤེས་པར་བྱའོ། །ཡང་ན་ནང་གི་ལུས་ལ་སོགས་པ་ནི་རིམ་པ་ལྟར་རང་གི་ནང་གི་སྐྱེ་མཆེད་
གཟུགས་ཅན་དང་རང་གི་ཕྱིའི་སྐྱེ་མཆེད་གཟུགས་ཅན་དང། ཕྱི་སྣོད་དང། གཞན་རྒྱུད་ཀྱི་ནང་གི་སྐྱེ་མཆེད་གཟུགས་ཅན་དང་རང་གི་ནང་གི་སྐྱེ་མཆེད་གཟུགས་ཅན་གྱི་ཚོགས་པ་ན་ཡོད་པའི་ཕྱིའི་སྐྱེ་མཆེད་རྣམས་ཡིན་ལ། ཚོར་བ་ལ་སོགས་པ་གསུམ་ནི་ལུས་གསུམ་པོ་དེ་དག་ལ་བརྟེན་ནས་འབྱུང་བ་རྣམས་
སོ་ཞེས་སློབ་དཔོན་ཐོགས་མེད་ཀྱིས་བཤད་དོ། །རང་བཞིན་དྲན་པ་ཉེར་གཞག་ལས་གཞན་ནི་ཤེས་རབ་དེ་དང་མཚུངས་པར་ལྡན་པའི་སེམས་སེམས་བྱུང་རྣམས་འབྲེལ་བ་དྲན་པ་ཉེར་གཞག་དང། སྔ་མ་གཉིས་པོ་དེ་དག་གི་དམིགས་པའི་ཡུལ་དུ་གྱུར་པ་ལས་ལུས་ལ་སོགས་པ་བཞི་ལའང་ཡུལ་ཅན་
གྱིས་བཏགས་ནས་དམིགས་པའི་དྲན་པ་ཉེར་གཞག་ཅེས་བྱའོ། །དེ་ལ་ཤེས་རབ་དང་དྲན་པ་ནི་དྲན་པ་ཉེར་གཞག་གི་ངོ་བོ་ཉིད་དང། འབྲེལ་པ་མཚུངས་ལྡན་གྱི་སེམས་སེམས་བྱུང་རྣམས་ནི་གྲོགས་དང། ལུས་ལ་སོགས་པ་ནི་དམིགས་པ་ཡིན་ནོ་ཞེས་ཀུན་ལས་བཏུས་ལས་བཤད་དོ། །དྲན་
པ་ཉེར་གཞག་དེ་དག་གི་རིམ་པ་ནི་ཇི་ལྟར་སྐྱེ་བའི་རིམ་པ་བཞིན་ཡིན་ཏེ། རགས་པའི་རིམ་པས་སྔར་རྟོགས་པའི་ཕྱིར་རོ་ཞེས་བྱེ་བྲག་ཏུ་སྨྲ་བ་རྣམས་འདོད་དོ། །སློབ་དཔོན་ནི་འདོད་པའི་འདོད་ཆགས་ཀྱི་རྟེན་ནི་ལུས་ཡིན་ལ། དེ་ཡང་ཚོར་བ་བདེ་བ་འདོད་པའི་ཕྱིར་དང། དེ་ཡང་སེམས་མ་ཞི་
པའི་ཕྱིར་དང། དེ་ཡང་ཉོན་མོངས་པའི་ཆོས་མ་སྤངས་པའི་ཕྱིར་རོ་ཞེས་འཇུག་པའི་རིམ་པ་ལྟར་བསྟན་པར་བཞེད་དོ། །གྲངས་ངེས་པ་ནི་ལུས་ལ་གཙང་བ་དང། ཚོར་བ་ལ་བདེ་བ་དང། སེམས་ལ་རྟག་པ་དང། ཆོས་ལ་བདག་ཏུ་འཛིན་པའི་ཕྱིན་ཅི་ལོག་གི་རྟོག་པ་བཞིའི་གཉེན་པོར་ལུས་ལ་སོགས་པ་དྲན་པ་

[317A]༄༅། །ཉེར་གཞག་བཞི་བསྟན་ཏོ། །དབུས་མཐའ་ལས་ནི། གནས་ངན་ལེན་ཕྱིར་སྲེད་རྒྱུའི་ཕྱིར། །གཞི་ཡི་ཕྱིར་དང་མ་རྨོངས་ཕྱིར། །བདེན་པ་བཞི་ལ་འཇུག་བྱ་བས། །དྲན་པ་ཉེ་བར་བཞག་པ་བསྒོམ་ཞེས། བདེན་བཞི་ལ་འཇུག་པར་བྱ་བའི་ཕྱིར་དེ་དག་བསྒོམ་པར་གསུངས་ཏེ་
དེ་ལ་ལུས་ནི་གནས་ངན་ལེན་འདུ་བྱེད་ཀྱི་སྡུག་བསྔལ་དང་ལྡན་པ་ཡིན་པས་དེ་ལ་བརྟགས་པས་སྡུག་བསྔལ་གྱི་བདེན་པ་ལ་འཇུག་ལ། ཚོར་བ་ལ་སྲེད་པའི་རྒྱུར་བརྟགས་པས་ཀུན་འབྱུང་གི་བདེན་པ་ལ་འཇུག་གོ་ བདག་ཏུ་ཞེན་པའི་གཞི་སེམས་ཡིན་པས་དེ་ལ་བརྟགས་པས་འགོག་བདེན་ལ་
འཇུག་སྟེ། བདག་ཆད་པར་དྭོགས་པའི་འཇིགས་པ་མེད་པའི་ཕྱིར་རོ། །འདུ་ཤེས་ལ་སོགས་པའི་ཆོས་རྣམས་ལ་སོ་སོར་བརྟགས་པས་ལམ་བདེན་ལ་འཇུག་སྟེ། ཀུན་ནས་ཉོན་མོངས་དང་རྣམ་བྱང་གི་ཆོས་རྣམས་ལ་རྨོངས་པ་མེད་པའི་ཕྱིར་རོ། །དེ་ལྟར་ན་དེ་དག་གིས་ནི་དགོས་པའང་བསྟན་ཏོ། །དེ་ལ་
དང་པོ་གསུམ་ནི་རང་རང་གི་དམིགས་པ་ལུས་ལ་སོགས་པ་སོ་སོ་ལ་དམིགས་པས་མ་འདྲེས་པ་ལ་དམིགས་པ་ཡིན་ལ། བཞི་པ་ནི་ཆོས་ཐམས་ཅད་ལ་དམིགས་ན་འདྲེས་པ་དང། འདུ་ཤེས་དང་འདུ་བྱེད་དང་འདུས་མ་བྱས་ཁོ་ན་ལ་དམིགས་ན་མ་འདྲེས་པ་ལ་དམིགས་པ་ཡིན་ནོ། །དེ་ལྟར་ལུས་ལ་
སོགས་པ་མ་འདྲེས་པ་ལ་དམིགས་པའི་དྲན་པ་ཉེར་གཞག་ལ་གོམས་པར་བྱས་ནས། དེ་ལ་གོམས་པ་དེ་ནི་ཆོས་དྲན་པ་ཉེ་བར་བཞག་པ་དམིགས་ཡུལ་སྤྱི་ལུས་དང་ཚོར་བ་དང་སེམས་དང་ཆོས་རྣམས་སྤྱིར་བསྡུས་ཏེ་འདྲེས་པ་ལ་དམིགས་པ་ལ་སེམས་གནས་ཏེ་སྤྱིའི་དམིགས་པ་དེ་དག་ལ་ནི་
རྣམ་པ་མི་རྟག་པ་དང་སྡུག་བསྔལ་བ་དང་སྟོང་པ་དང་བདག་མེད་པར་ལྟ་ཞིང་དཔྱོད་པར་བྱེད་པའོ།  །རང་མཚན་དང་སྤྱི་མཚན་དང་འདྲེས་པ་ལ་དམིགས་པ་གསུམ་ནི་ཚོགས་ལམ་ཆེ་འབྲིང་གསུམ་ཡིན་ནོ་ཞེས་གསུང་ངོ།  །དེ་ལྟར་ཞི་གནས་དང་ལྷག་མཐོང་གཉིས་ནི་ཚོགས་ལམ་གྱི་གཙོ་བོ་ཡིན་པའི་ཕྱིར་འདིར་བསྟན་གྱི། གཞན་དུ་ན་རང་རང་
གི་སེམས་བསྐྱེད་པའི་དགེ་བ་སྦྱོར་ལམ་གྱི་སྔ་རོལ་ན་ཡོད་པ་ཐམས་ཅད་ཀྱང་ཚོགས་ལམ་ཡིན་ནོ། །དེ་ལ་འདིར་ལམ་གྱི་སྤྱིའི་དོན་རྣམ་པར་བཞག་པ་ལ་ལམ་སྤྱིའི་རྣམ་པར་བཞག་པ་དང། ཚོགས་ལམ་བྱེ་བྲག་ཏུ་བཤད་པ་གཉིས་ལས་དང་པོ་ལའང་གསུམ་གྱི་མཚན་ཉིད་ནི་ཁ་ཅིག་ཐར་པ་ལ་བརྩོན་པའི་དགེ་

[317B] སངས་རྒྱས་རྣམས་ནི་ཐར་པ་ལ་འབད་པ་དང་རྩོལ་བ་མེད་པའི་ཕྱིར་ཏེ། དགེ་མཐར་ཕྱིན་པ་ཁྱོད་ལ་ནི། །སྦྱོར་བྱུང་དགེ་བ་འགའ་མ་མཆིས། །ཁྱོད་ནི་གང་ཞིག་བཞེད་ན་ཡང། །བཞེད་པ་ཙམ་ལ་རག་ལས་སོ་ཞེས་བཤད་པའི་ཕྱིར་དང། ཉན་རང་མི་སློབ་པ་དག་
ཀྱང་ཐར་པ་ཐོབ་ཟིན་པས་དེ་ལ་བརྩོན་པ་མེད་པའི་ཕྱིར་རོ། །ཁ་ཅིག་གིས་ཐར་བར་ཕྱིན་བྱེད་ཅེས་ཟེར་བ་ནི་གང་ཟག་ལ་ཁྱབ་ཆེས་པར་འགྱུར་རོ། །དེའི་ཕྱིར་རྣམ་པར་གྲོལ་བའི་འཇུག་ངོགས་སུ་གྱུར་པ་ཡིན་ཏེ། མི་སློབ་པའི་ལམ་ཡང་ལྷག་མེད་མྱང་འདས་ཀྱི་འཇུག་ངོགས་ཡིན་པའི་ཕྱིར་རོ། །དབྱེ་བ་གཉིས་
ལས་དང་པོ་ནི་ཚོགས་ལམ་ནས་མི་སློབ་པའི་ལམ་གྱི་བར་ལྔའོ། །དབྱེ་དོན་ལ་ཁ་ཅིག་ལམ་དང་པོ་གཉིས་ནི་ལམ་གྱི་རྒྱུ་ལ་འབྲས་བུའི་མིང་གིས་བཏགས་པ་དང། ཕྱི་མ་ནི་འབྲས་བུ་ལ་རྒྱུའི་མིང་གིས་བཏགས་པ་ཡིན་གྱི་མཚན་ཉིད་པ་ནི་མཐོང་སྒོམ་གཉིས་ཁོ་ན་ཡིན་ནོ་ཞེས་ཟེར་བ་ནི་མ་ཡིན་ཏེ། མི་
སློབ་པའི་ལམ་མཚན་ཉིད་པ་མ་ཡིན་ན་ལམ་གྱི་བདེན་པར་མི་འདུ་བར་འགྱུར་ལ། དེ་ལྟ་ན་བདེན་བཞིར་མ་འདུས་པའི་འདུས་བྱས་ཡོད་པར་ཐལ་བ་ལ་ལན་མེད་དོ། །ལམ་བདེན་ཡིན་ཡང་ལམ་མ་ཡིན་ན་འཕགས་པ་རྣམས་འཁྲུལ་པར་འགྱུར་ཏེ། ལམ་མ་ཡིན་པ་ལ་ལམ་བདེན་དུ་གཟིགས་པའི་ཕྱིར་
རོ༑ ༑ཁ་ཅིག་གིས་ཚོགས་སྦྱོར་གྱི་ལམ་ཡང་མཚན་ཉིད་པར་འདོད་པ་ནི་རིགས་པ་མ་ཡིན་ཏེ། དེ་དག་ལམ་བདེན་མཚན་ཉིད་པ་ཡིན་ན་ནི་ཟག་མེད་དུ་འགྱུར་ན་དེ་ལྟ་ནའང་ལམ་དེ་དག་ཐོབ་བན་འཕགས་པར་འགྱུར་ཏེ། ཟག་མེད་ཀྱི་ལམ་རྒྱུད་ལ་སྐྱེས་པའི་ཕྱིར་རོ། །ཟག་མེད་སྐད་ཅིག་མ་དང་པོ་སྡུག་བསྔལ་ལ་
ཆོས་ཤེས་པའི་བཟོད་པ་ཁོ་ནར་ཡང་དང་ཡང་དུ་བཤད་པ་དང་ཡང་འགལ་བའི་ཕྱིར་རོ། །དེའི་ཕྱིར་ཁ་ཅིག་བདེན་པ་དང་པོ་གཉིས་ཀྱིས་བསྡུས་པའི་ཕྱིར་དང། རྟོག་བཅས་ཕྱིན་ཅི་ལོག་ཡིན་པའི་ཕྱིར་དང། ཟག་བཅས་སྤང་བྱ་ཡིན་པའི་ཕྱིར་དང་པོ་གཉིས་མཚན་ཉིད་པ་མ་ཡིན་ནོ་ཞེས་ཟེར་བ་དང། ཁ་ཅིག་རྒྱུད་བླ་
མ་ལས།  ཀུན་ལས་བཏུས་ལས་བདེན་པ་རྣམས་ལ་རྣམ་པ་བཅུ་དྲུག་ནི་འཇིག་རྟེན་པ་ཡང་ཡོད། འཇིག་རྟེན་ལས་འདས་པ་ཡང་ཡོད་དེ། འཇིག་རྟེན་པ་རྣམས་དང། འཇིག་རྟེན་ལས་འདས་པ་དག་ས་བྱེ་བྲག་ཅི་ཡོད་ཅེ་ན། ཤེས་བྱ་ལ་ལེགས་པར་མ་ཞུགས་པ་དང། ལེགས་པར་ཞུགས་པ་དང། སྒྲིབ་པ་དང་བཅས་པ་དང། སྒྲིབ་པ་མེད་པ་དང། རྣམ་པར་རྟོག་པ་དང་བཅས་པ་དང། རྣམ་པར་རྟོག་པ་

[318A]༄༅།  །མེད་པའི་ཕྱིར་ཏེ། འདི་ནི་བྱེ་བྲག་གོ་ཞེས་པའི་འགྲེལ་པར་དེ་ལ་འཇིག་རྟེན་པ་རྣམས་ནི་ཤེས་བྱ་ལ་ལེགས་པར་མ་ཞུགས་པ་དང། སྒྲིབ་པ་དང་བཅས་པ་དང། རྣམ་པར་རྟོག་པ་དང་བཅས་པ་སྟེ་བདེན་བཞིའི་དེ་བཞིན་ཉིད་མ་རྟོགས་པ་དང། ཉོན་མོངས་པའི་བག་ལ་ཉལ་ཡོད་པ་དང། མངོན་པར་བརྗོད་པ་མིང་དོན་བསྲེ་བའི་ལྡོག་པའི་སྒོ་ནས་སྤྲོས་
 པའི་ཕྱིར་ཏེ་གོ་རིམ་བཞིན་ནོ། །བཟློག་པ་ནི་འཇིག་རྟེན་ལས་འདས་པ་སྟེ་ཤེས་བྱ་ལ་ལེགས་པར་ཞུགས་པ་དང། སྒྲིབ་པ་མེད་པ་དང། རྣམ་པར་མི་རྟོག་པས་འཇིག་རྟེན་པ་རྣམས་ལས་ཁྱད་པར་དུ་འགྱུར་རོ། །གལ་ཏེ་དེ་དག་རྣམ་པར་མི་རྟོག་པ་ཡིན་ན་ཇི་ལྟར་ཤེས་བྱ་ལ་ལེགས་པར་ཞུགས་པ་ཡིན་ཞེ་ན། ཞེས་པ་དང། འདི་ལྟར་འཇིག་རྟེན་ལས་འདས་པའི་མི་རྟག་
 པ་ལ་སོགས་པའི་རྣམ་པར་འཇུག་པ་ན་མི་རྟག་པ་ལ་སོགས་པའི་དོན་རང་མཚན་མངོན་སུམ་དུ་མཐོང་གི་མི་རྟག་པ་ཉིད་ཅེས་བྱ་བར་རྟོག་བཅས་སུ་མཐོང་བ་ནི་མ་ཡིན་ནོ། །ཞེས་པའི་འགྲེལ་པར་འདི་ལྟར་དེ་དག་ནི། འདི་ལ་གནས་པ་ན་མི་རྟག་པའི་དོན་མཐོང་ཞིང་མངོན་དུ་མྱོང་གི་མི་རྟག་གོ་ཞེས་མངོན་པར་བརྗོད་པ་དང་སྤྲོས་པའི་སྒོ་ནས་མཐོང་བ་ནི་མ་ཡིན་ཏེ། དེ་བཞིན་
 དུ་སྡུག་བསྔལ་ལ་སོགས་པའི་རྣམ་པ་ལྷག་མ་རྣམས་ལའང་སྦྱར་བར་བྱའོ་ཞེས་བཤད་དོ།།  དག་གསལ་གཉེན་པོའི་ཕྱོགས་ཉིད་ཀྱིས་ཞེས་གསུངས་པའི་ལམ་གྱི་བདེན་པའི་ཆོས་གསུམ་དང། ལམ་དང་རིགས་པ་དང་སྒྲུབ་པ་དང་ངེས་པར་འབྱིན་པའི་ཆོས་བཞི་མེད་པའི་ཕྱིར་དང་པོ་གཉིས་ལམ་བདེན་མཚན་ཉིད་པ་མ་
ཡིན་ནོ་ཞེས་ཟེར་བའང་རིགས་པར་བལྟའོ། །དེས་ན་ལམ་དང་པོ་གཉིས་ནི་རིམ་པ་ལྟར་ལམ་དངོས་ལ་འཇུག་པའི་སྒོ་དང་དངོས་སུ་སྦྱོར་བ་ཡིན་པས་ལམ་དུ་བཏགས་པ་ཡིན་ལ། ཕྱི་མ་གསུམ་ནི་རིམ་པ་ལྟར་བདེན་པ་མངོན་སུམ་དུ་མཐོང་བ་དང། དེའི་རྒྱུན་གོམས་པར་བྱེད་པ་དང། གོམས་པ་
མཐར་ཕྱིན་པའི་ཕྱིར་ལམ་མཚན་ཉིད་པ་ཡིན་ནོ། །སྒྲའི་དོན་ནི་ཐར་པར་འགྲོ་བའི་ཕྱིར་ལམ་ཡིན་ནོ། །གཉིས་པ་ཚོགས་ལམ་བྱེ་བྲག་ཏུ་བཤད་པ་ལ་གསུམ་ལས་མཚན་ཉིད་ནི་རྣམ་གྲོལ་ལ་འཇུག་པའི་སྒོ་སྦྱོར་ལམ་གྱི་སྔ་རོལ་ཏུ་བྱུང་བའི་དགེ་བའི་ཚོགས་སོ། །མཚན་གཞི་ནི་ཁྱད་པར་ཅན་དང། ཕལ་
པ་གཉིས་ལས་དང་པོ་ནི་ཐར་པ་ཆ་མཐུན་ཏེ་འོག་ནས་འཆད་པར་འགྱུར་རོ། །གཉིས་པ་ནི་ལས་དང་པོ་བས་ཐར་པར་བསྔོས་པའི་སྒོ་གསུམ་གྱི་ལས་དགེ་བ་ཐམས་ཅད་ཡིན་ཏེ། དེ་ཡང་འདི་ཉིད་ལས། ཚུལ་གནས་ཐོས་དང་བསམ་ལྡན་པས་ཞེས་པ་ནས་ཞི་གནས་ཀྱི་ལམ་གཉིས་ཀྱི་བར་དུ་བཤད་པ་

[318B] ཀུན་ལས་བཏུས་ལས། ཚོགས་ཀྱི་ལམ་གང་ཞེ་ན། སོ་སོ་སྐྱེ་བོའི་ཚུལ་ཁྲིམས་དང། དབང་པོའི་སྒོ་བསྡམས་པ་དང། ཟད་ཀྱི་ཚོད་ཤེས་པ་དང། ནམ་གྱི་ཆ་སྟོད་དང་ནམ་གྱི་ཆ་སྨད་ལ་མི་ཉལ་བར་རྣལ་འབྱོར་ལ་བརྩོན་པ་དང། ཤེས་བཞིན་དུ་མངོན་པར་དགའ་བའོ། །ཡང་གང་རྒྱུར་གྱུར་པའི་དགེ་བ་གཞན་དང་
ཐོས་པ་ལས་བྱུང་བ་དང། བསམས་པ་ལས་བྱུང་བ་དང། བསྒོམས་པ་ལས་བྱུང་བའི་ཤེས་རབ་ཀྱང་རུང་སྟེ་ཞེས་པ་དང། ཉན་ཐོས་ཀྱི་ས་ལས། བདག་དང་གཞན་གྱི་འབྱོར་པ་དང། །འདུན་དང་ཆུལ་ཁྲིམས་དབང་པོ་དང། །དེ་བཞིན་ཟས་དང་མི་ཉལ་དང། །ཤེས་བཞིན་དུ་ནི་སྤྱོད་པ་དང། །དེ་བཞིན་དགེ་བའི་བཤེས་
གཉེན་དང། །དམ་ཆོས་ཉན་ཅིང་སེམས་པ་དང། །བར་ཆད་མེད་དང་གཏོང་བ་དང། །དགེ་སྦྱོང་རྒྱན་ནི་ཐ་མ་ཡིན་ཞེས་འཇིག་རྟེན་དང་འཇིག་རྟེན་ལས་འདས་པའི་ལམ་གཉིས་ཀྱིས་འདོད་ཆགས་དང་འབྲལ་བར་འགྱུར་བའི་རྒྱུ་ཚོགས་བཅུ་གསུམ་བཤད་པ་ལ་སོགས་པ་རྣམས་སོ། །ཁྱད་པར་གྱི་ཆོས་ལ་ལྔ་
ལས་རྟོགས་པའི་ཁྱད་པར་ནི་ཐོས་བསམ་གྱི་ཤེས་རབ་ཀྱིས་ཆོས་ཐམས་ཅད་བདག་མེད་པར་སྤྱིའི་ཚུལ་དུ་རྟོགས་པའོ། །ཁ་ཅིག་ན་རེ་སྒོམ་བྱུང་གིས་རྟོགས་པའང་ཡོད་དེ། ཀུན་ལས་བཏུས་ལས། བསྒོམས་པ་ལས་བྱུང་བའི་ཤེས་རབ་ཀྱང་རུང་སྟེ་ཞེས་བཤད་པའི་ཕྱིར་རོ་ཞེས་འཆད་དོ། །སྤངས་པའི་ཁྱད་
པར་ནི་ཉོན་མོངས་པ་ལ་དགྲར་ལྟ་བའི་སྒོ་ནས་སུན་འབྱིན་བར་བྱེད་དོ། །ཡོན་ཏན་ནི་སྤངས་རྟོགས་ཀྱི་ཆོས་དེ་དག་དང། གཞན་ཡང་ཟག་བཅས་ཀྱི་མངོན་པར་ཤེས་པ་དག་ཀྱང་ཅི་རིགས་པར་ཡོད་དོ། །སྒྲ་དོན་ནི་ཐར་པར་འཇུག་པའི་ཚོགས་སྒྲུབ་པའི་ཕྱིར་ཚོགས་ཀྱི་ལམ་མོ། །ལུས་ཀྱི་རྟེན་ནི་ཁ་ཅིག་གླིང་
གསུམ་གྱི་སྐྱེས་པ་དང་བུད་མེད་ཀྱི་རྟེན་ལ་སྐྱེའོ་ཞེས་ཟེར་རོ། །འོན་ཀྱང་ཀླུ་ལ་སོགས་པ་ལའང་སྐྱབས་སུ་འགྲོ་བ་ཡོད་པར་བཤད་ལ། འདོད་གཟུགས་ན་སྤྱོད་པའི་ལྷའི་བུ་རྣམས་ལའང་ཚོགས་ལམ་སྐྱེ་བ་ལ་འགལ་བ་མེད་པའི་ཕྱིར་དེ་དག་ཀྱང་རྟེན་དུ་རུང་ངོ། ། སམྦྷ་ར་མཱརྒ་ཞེས་པ་ལ་སན་ཏན་རྒྱུན་དུ། བྷ་
 ཝ་སྒོམ་པ། རཏི་ནི་ཡང་ནས་ཡང་དུ། མཱརྒ་ལམ་སྟེ་རྒྱུན་མི་ཆད་པར་ཡང་ནས་ཡང་དུ་སྒོམ་པ་དང། བགྲོད་བྱའི་འཇུག་ངོགས་ཡིན་པས་ཚོགས་ལམ་མོ། །ཡང་ན་ཚོགས་གཉིས་གོམས་པས་ཐར་བ་ཆ་མཐུན་གྱི་ལམ་ལ་འཇུག་པས་ཚོགས་ལམ་མོ།  །གཟུགས་མེད་པ་དང་བྱང་གི་སྒྲ་མི་སྙན་པ་ལ་ནི་མ་ཡིན་ཏེ། སྐྱེས་བུ་དམ་པ་ལ་ཡང་དག་པར་གདམས་པ་

[319A]༄༅། །ནོད་པ་མེད་པའི་ཕྱིར་རོ། །དམྱལ་བ་ནི་སྡུག་བསྔལ་གྱིས་རྣམ་པར་གཡེངས་པས་སྐབས་མི་རྙེད་པའི་ཕྱིར་ཐར་པའི་ལམ་མི་སྐྱེ་བ་ཁོ་ན་ཡིན་ནོ། །གཉིས་པ་སྦྱོར་བའི་ལམ་ནི་ བྲ་ཡོ་ག་ནཱ་ནྲ་ཞེས་པ་སྦྱོར་ལམ་སྟེ། པྲ་ནི་བ་ར་མ་ཨཅ་ནི་དོན་དམ་པ་ཡོ་ག་སྦྱོར་བ་སྟེ། མཐོང་ལམ་དོན་དམ་མངོན་སུམ་དུ་
 མཐོང་བ་ལ་སྦྱོར་བར་བྱེད་པས་སྦྱོར་ལམ་མོ།  །ཆོས་དྲན་པ་ཉེར་གཞག་སྤྱི་ལ་དམིགས་བ་དེ་ལས་ནི་དྲོ་བར་གྱུར་པའི་ཡེ་ཤེས་འབྱུང་སྟེ། མཐོང་སྤང་གི་ཉོན་མོངས་པའི་བུད་ཤིང་སྲེག་བྱེད་མཐོང་ལམ་གྱི་མེའི་སྔ་ལྟས་སུ་གྱུར་པའི་ཕྱིར་དྲོ་བ་ཞེས་བྱའོ། །ཡེ་ཤེས་དེ་ནི་སྐད་ཅིག་གཅིག་གིས་བཞི་ག་ལ་དམིགས་
པར་མི་ནུས་ཀྱི་རྒྱུན་ཆགས་པ་ཡིན་པས་སྡུག་བསྔལ་ལ་སོགས་པ་འཕགས་པའི་བདེན་བཞིའི་སྤྱོད་ཡུལ་ཅན་ཡིན་ནོ། །དེས་ན་ཚོགས་ལམ་ནི་བདེན་བཞི་ལ་མི་དམིགས་ལ་སྦྱོར་ལམ་དྲོད་ནས་བདེན་བཞི་ལ་དམིགས་པར་ཤེས་པར་བྱའོ། །གལ་ཏེ་ཚོགས་ལམ་ན་ཕུང་པོ་ལ་དམིགས་པས་བདེན་
པ་ལའང་དམིགས་པར་འགྱུར་རོ་ཞེ་ན། མི་འགྱུར་ཏེ། དེ་ནི་བདེན་པར་མ་ཕྱེ་བའི་ཕུང་པོ་ལ་དམིགས་ལ། སྦྱོར་ལམ་ནས་བདེན་བཞིར་ཕྱེ་ནས་དམིགས་པའི་ཕྱིར་རོ། །རྣམ་པ་ནི་འོག་ནས་འཆད་པའི་མི་རྟག་པ་ལ་སོགས་པ་བཅུ་དྲུག་ཏུ་ལྟ་བ་སྟེ་དེ་ཡང་ཟག་བ་དང་བཅས་པའོ། །དྲོ་བའི་ཡེ་ཤེས་དེ་ཉིད་
ཆུང་འབྲིང་ཆེན་པོར་འཕེལ་བ་ལས་ནི་རྩེ་མོའི་ཡེ་ཤེས་འབྱུང་ལ། རྩེ་མོ་དེ་ཡང་དམིགས་རྣམ་དྲོ་བ་དེ་དང་འདྲ་བར་བདེན་བཞི་དང་ཟག་བཅས་བཅུ་དྲུག་དང་ལྡན་པ་ཡིན་ནོ། །གལ་ཏེ་དམིགས་རྣམ་འདྲན་ལོགས་ཤིག་ཏུ་སྟོན་པར་མི་རིགས་སོ་ཞེ་ན། ཆེས་མཆོག་ཏུ་གྱུར་པས་ན་མིང་གཞན་དུ་
བཏགས་སོ། །འདི་ནི་དྲོ་བའི་ཡེ་ཤེས་མངོན་པར་འཕེལ་བའི་རྩེ་མོའམ། དེ་དག་ལས་ཉམས་པའམ་བཟོད་བ་མངོན་དུ་འགྱུར་བས་དགེ་བའི་རྩ་བ་གཡོ་བའི་རྩེ་མོ་ཡིན་པའི་ཕྱིར་དེ་སྐད་བརྗོད་དོ། །དེ་ལ་དྲོད་རྩེ་གཉིས་ནི་ཉམས་པ་སྲིད་པས་གཡོ་བ་ཡིན་ལ། དེ་ལ་ཡང་གཡོ་བ་ཆུང་ངུ་ནི་དྲོ་བ་
དང་ཆེན་པོ་ནི་རྩེ་མོའོ། ། ཆེ་ཆུང་ནི་དྲོད་རྩེ་གཉིས་རིམ་པ་ལྟར་ཡིན་ལ།  བཟོད་པ་དང་ཆོས་མཆོག་ནི་ཉམས་པ་མི་སྲིད་པས་མི་གཡོ་བ་ཡིན་ལ། དེ་ཡང་མི་གཡོ་བ་ཆུང་ངུ་ནི་བཟོད་པ་དང་ཆེན་པོ་ནི་ཆོས་མཆོག་གོ་ དྲོད་རྩེ་གཉིས་ཀའང་ཆོས་དྲན་པ་ཉེར་གཞག་ཉིད་ཀྱིས་དམིགས་པ་ལ་འཇུག་ཅིང་རྣམ་པ་གཏོང་

[319B]  ལམ་གྱི་དམིགས་རྣམ་ཐམས་ཅད་ཉེར་གཞག་བཞིར་འདུ་བས་སོ།  །དང་པོར་མི་རྟག་པ་ལ་སོགས་པའི་རྣམ་པ་འགོད་ཅིང་འཇོག་ཅེས་བྱ་བའི་ཐ་ཚིག་གོ་ ཕྱིས་འཕེལ་བ་ནི་ཆོས་དྲན་པ་ཉེར་གཞག་ཏུ་མ་ཟད་ལུས་ལ་སོགས་པ་དྲན་པ་ཉེར་གཞག་གཞན་གསུམ་པོ་དག་གིས་ཀྱང་འཕེལ་བར་ཏེ་གོམས་ཤིང་བྱང་བར་
བྱེད་དོ། །དེས་ན་རྣམ་པ་གཏོད་པ་ནི་ཐོག་མར་སྒོམ་པ་ཡིན་ལ། འཕེལ་བ་ནི་བསྒོམ་པ་དེ་གོམས་སིང་བྱང་བར་བྱེད་པ་ཡིན་ཏེ་དཔེར་ན་བཟོད་པ་འབྲིང་ སྔ་མ་དམན་པ་ནི་འཕེལ་ནས་སྔོན་དུ་མི་བྱེད་དོ།  །དམིགས་རྣམ་ཕྲི་ནས་ཡང་ཡང་བསྒོམ་པ་ལྟ་བུའོ། །རྩེ་མོ་དེ་ཆུང་འབྲིང་ཆེན་པོར་རིམ་གྱིས་འཕེལ་བ་ལས་བཟོད་པའི་
ཡེ་ཤེས་སྐྱེ་སྟེ། དྲོད་རྩེའི་གནས་སྐབས་ན་རིམ་པ་ལྟར་བདེན་པ་ལ་ཆུང་ངུ་དང་འབྲིང་དུ་བཟོད་པ། བཟོད་པ་ནི་མི་ཉམས་པའི་སྒོ་ནས་རྩེ་མོའི་མངོན་པར་རྟོགས་པ་གོམས་པའི་རིམ་གྱིས་བདེན་པ་ལ་ཆེར་བཟོད་པའི་ཕྱིར་རོ། །བཟོད་པ་ལའང་གསུམ་ཡོད་པ་ལས་ཆུང་འབྲིང་རྣམ་པ་གཉིས་ནི་ཇི་ལྟར་དྲོད་
རྩེ་ཐོག་མར་བདེན་པ་རྣམས་ལ་རྣམ་པ་གཏོད་ཅིང་འགོད་པ་ཆོས་དྲན་པ་ཉེར་གཞག་གིས་རྣམ་པ་གཏོད་ཅིང་འགོད་པ་དེ་བཞིན་དུ་ཆོས་དྲན་པ་ཉེར་གཞག་ཁོ་ནས་བདེན་པ་རྣམས་ལ་ཐོག་མར་རྣམ་པ་གཏོད་ཅིང་འགོད་པར་བྱེད་དོ། །འཕེལ་བ་ལ་ནི་དྲོད་རྩེ་ལས་ཁྱད་པར་ཡོད་དེ། བཟོད་པ་ནི་ཆུང་འབྲིང་
ཆེན་པོ་ཐམས་ཅད་ཆོས་དྲན་པ་ཉེར་གཞག་ཉིད་ཀྱིས་འཕེལ་བར་བྱེད་ཀྱི་ལུས་དྲན་པ་ཉེར་གཞག་ལ་སོགས་པ་གཞན་གྱིས་མ་ཡིན་ཏེ། དེ་ནི་ཆོས་མཆོག་དང་ཉེ་ཞིང་ཆོས་མཆོག་ བས་ཆོས་དྲན་པ་ཉེར་གཞག་གི་ངོ་བོར་སྐྱེ་བར་བྱེད།  མཐོང་ལམ་དང་ཉེ་ལ་མཐོང་ལམ་ཆོས་དྲན་པ་ཉེར་གཞག་གི་ངོ་བོ་ཡིན་
པས་འདྲ་བར་བསྟན་པའི་ཕྱིར་རོ། །དེ་ལ་བཟོད་པ་ཆུང་ངུ་ནི་འདོད་པའི་བདེན་པ་བཞི་ལ་རྣམ་པ་བཅུ་དྲུག་དང་ཁམས་གོང་མ་གཉིས་དྲིལ་བའི་བདེན་བཞི་ལ་རྣམ་པ་བཅུ་དྲུག་སྟེ་རྣམ་པའི་སྐད་ཅིག་མ་སུམ་ཅུ་རྩ་གཉིས་ཚང་བར་སྒོམ་པ་ཡིན་ལ། བཟོད་པ་འབྲིང་ནི་འགྲེལ་པ་ལས། གང་གི་ཚེ་གཟུགས་
དང་གཟུགས་མེད་པའི་གཉེན་པོ་ལ་སོགས་པའི་བདེན་པའི་རྣམ་པ་དམིགས་པ་རེ་རེ་ནས་ཕྲི་ནས་འདོད་བ་ན་སྤྱོད་པའི་སྡུག་བསྔལ་ཁོ་ན་ལ་སྐད་ཅིག་མ་གཉིས་སུ་ཡིད་ལ་བྱེད་པའི་བར་དེ་ཐམས་ཅད་ནི་བཟོད་པ་འབྲིང་ཡིན་ལ། གང་གི་ཚེ་སྐད་ཅིག་མ་གཅིག་ཁོ་ན་ཡིན་པ་དེའི་ཚེ་ནི་ཆེན་པོ་ཡིན་ནོ་ཞེས་འབྱུང་

[320A]༄༅། །པའི་ཊཱི་ཀར་ཐོག་མར་རྣམ་པ་རེ་རེ་ནས་ཕྲི་ནས་མཐར་དམིགས་པའང་དོར་ནས་སྒོམ་པ་དང། དམིགས་ཡུལ་བདེན་པ་དང་རྣམ་པ་དུས་མཉམ་དུ་ཕྲི་ནས་ལྷག་མ་སྒོམ་པའི་ལུགས་གཉིས་བཤད་པའི་དང་པོ་ནི་ཁ་ཅིག་བདེན་པའི་རྣམ་པ་རེ་རེ་ནས་ཕྲི་བ་དང་དམིགས་པ་རེ་རེ་ནས་ཕྲི་ནས་ཞེས་
བྱ་བ་སློབ་དཔོན་གྱི་དགོངས་པ་ཡིན་པས་བཟོད་པ་ཆུང་ངུའི་རྣམ་པ་སུམ་ཅུ་རྩ་གཉིས་ཚང་བར་བསྒོམས་པའི་རྗེས་ལ་ཐོག་མར་ཁམས་གོང་མ་གཉིས་ཀྱི་གཉེན་པོ་ལམ་བདེན་གྱི་རྣམ་པ་བཞིའི་དང་པོ་ལམ་བོར་ཏེ་ལྷག་མ་སུམ་ཅུ་རྩ་གཅིག་སྒོམ་པ་དང། དེ་བཞིན་དུ་དེ་ནས་རིགས་པ་བོར་ཏེ་སུམ་ཅུ་དང། དེ་
ནས་སྒྲུབ་པ་བོར་ཏེ་ལྷག་མ་ཉི་ཤུ་རྩ་དགུ་དང། དེ་ནས་ངེས་པར་འབྱིན་པ་བོར་ཏེ་ལྷག་མ་ཉི་ཤུ་རྩ་བརྒྱད་དང། དེ་ནས་ལམ་བདེན་ལ་དམིགས་པ་བོར་ཏེ་ཁམས་གོང་མའི་འགོག་པ་དང་ཀུན་འབྱུང་དང་སྡུག་བསྔལ་གྱི་བདེན་པ་རྣམས་ཀྱི་རྣམ་པ་དང་དམིགས་པ་རྣམས་སྔ་མ་ལྟར་རིམ་གྱིས་རེ་རེ་ནས་དོར་ནས་ལྷག་
མ་སྒོམ་པ་དང། དེ་ནས་འདོད་པའི་གཉེན་པོ་ལམ་བདེན་ནས་སྡུག་བསྔལ་གྱི་བདེན་པའི་བར་གྱི་རྣམ་པ་རྣམས་ཀྱང་སྔ་མ་ལྟར་རེ་རེ་ནས་དོར་ནས་མཐར་འོག་ནས་འབྱུང་བ་ལྟར་གང་ཟག་བཞིའི་གཉེན་པོའི་དབང་གིས་སྡུག་བསྔལ་གྱི་བདེན་པའི་རྣམ་པ་བཞི་ལས་གང་རུང་གཅིག་ལན་གཉིས་སུ་བཟླས་ཏེ་
སྒོམ་བ་རྣམས་ཏེ། དེ་ལྟར་ན་ཁམས་གོང་མའི་གཉེན་པོ་ལམ་བདེན་གྱི་རྣམ་པ་གཅིག་ཕྲི་ནས་སྒོམ་པ་ནས་བཟུང་སྟེ་མཐར་འདོད་པའི་སྡུག་བསྔལ་གྱི་བདེན་པའི་རྣམ་པ་གཅིག་ལན་གཉིས་སུ་སྒོམ་པའི་བར་རྣམས་བཟོད་པ་འབྲིང་ཡིན་པས་དེ་ནི་སྐད་ཅིག་མ་བཞི་བརྒྱ་དང་དགུ་བཅུ་རྩ་བདུན་ཡིན་
ནོ་ཞེས་འདོད་དོ། །དེའི་ཕྱིར་འདིའི་གྲངས་ཀྱི་དབང་དུ་མཛད་ནས་དང་པོ་གསུམ་ལ་དགུ་བཅུ་སྟེ། དེ་ནས་དགུ་ཉིད་ཕྲི་བ་དགུ། །ཐ་མའི་རྣམ་པ་གཉིས་བསྣན་པ། །འདི་ཡིས་གྲངས་སུ་ངེས་པར་བཟུང་ཞེས་གསུང་ངོ། །གཉིས་པ་ནི་ཁ་ཅིག་ན་རེ་དམིགས་ཡུལ་བདེན་པ་ཡོད་བཞིན་དུ་རྣམ་པ་འདོར་བ་མི་
འཐད་ཅིང་དམིགས་ཡུལ་བདེན་པ་དོར་ན་དམིགས་པ་མེད་པའི་རྣམ་པ་མི་འཐད་པས་ཐོག་མར་དམིགས་པ་འདོར་བ་ཉིད་འཐད་པས་སློབ་དཔོན་གྱི་དགོངས་པའང་བདེན་པའི་རྣམ་པ་རེ་རེ་དང་དམིགས་པ་རེ་རེ་ནས་ཞེས་བྱ་བ་ནི་མ་ཡིན་གྱི་འོན་ཀྱང་བདེན་པ་རེ་རེའི་རྣམ་པ་གང་དག་ཡིན་པ་དེ་དག་གི་དམིགས་པ་

[320B] བསྟན་བཅོས་ལས་ཀྱང་བཟོད་པ་འབྲིང་སྐད་ཅིག་མ་བརྒྱ་རྩ་བཅུ་དགུ་ཡིན་ནོ་ཞེས་བཤད་པས་ན་བཟོད་པ་འབྲིང་ནི་སྐད་ཅིག་མ་བརྒྱ་དང་བཅུ་དགུ་ཡིན་ཏེ། འདི་ལྟར་བཟོད་པ་ཆུང་ངུ་སྔ་མ་ལྟར་རྣམ་པ་སུམ་ཅུ་རྩ་གཉིས་ཚང་བར་བསྒོམས་པའི་རྗེས་ལ་ཁམས་གོང་མ་གཉིས་བསྡོམས་
པའི་གཉེན་པོ་ལམ་བདེན་རྣམ་པ་བཞི་དང་བཅས་པ་བོར་ཏེ་ལྷག་མ་ཉི་ཤུ་རྩ་བརྒྱད་སྒོམ་པ་དང། དེ་ནས་འདོད་པའི་གཉེན་པོ་ལམ་བདེན་རྣམ་པ་བཞི་དང་བཅས་པ་བོར་ཏེ་ལྷག་མ་ཉི་ཤུ་རྩ་བཞི་སྒོམ་པ་དང། དེ་ནས་ཁམས་གོང་མ་གཉིས་ཀྱི་འགོག་བདེན་རྣམ་པ་བཞི་དང་བཅས་པ་བོར་ཏེ་ལྷག་མ་ཉི་ཤུ་སྒོམ་
པ་དང། དེ་ནས་འདོད་པའི་འགོག་བདེན་རྣམ་པ་བཞི་དང་བཅས་པ་བོར་ནས་ལྷག་མ་བཅུ་དྲུག་སྒོམ་པ་དང། དེ་ནས་ཁམས་གོང་མ་གཉིས་ཀྱི་ཀུན་འབྱུང་གི་བདེན་པ་རྣམ་པ་བཞི་དང་བཅས་པ་བོར་ཏེ་ལྷག་མ་བཅུ་གཉིས་སྒོམ་པ་དང། དེ་ནས་འདོད་པའི་ཀུན་འབྱུང་གི་བདེན་པ་རྣམ་པ་བཞི་དང་བཅས་པ་
བོར་ནས་ལྷག་མ་བརྒྱད་སྒོམ་པ་དང། དེ་ནས་ཁམས་གོང་མ་གཉིས་ཀྱི་སྡུག་བསྔལ་གྱི་བདེན་པ་རྣམ་པ་བཞི་དང་བཅས་པ་བོར་ནས་ལྷག་མ་འདོད་པའི་སྡུག་བསྔལ་གྱི་བདེན་པའི་རྣམ་པ་བཞི་སྒོམ་པ་དང། དེ་ནས་སྒོམ་པ་པོ་དེ་ཡང་དབང་པོ་རྣོན་པོ་ལྟ་བ་སྤྱད་པ་དང་རྟུལ་པོ་སྲེད་པ་སྤྱད་པ་གཉིས་ཡོད་པ་
ལས་དང་པོ་ཡིན་ན་འདོད་པའི་སྡུག་བསྔལ་གྱི་བདེན་པའི་རྣམ་པ་དང་པོ་གཉིས་གང་རུང་གཅིག་དོར་ནས་ལྷག་མ་གསུམ་སྒོམ་པ་དང། དེ་ནས་རྣམ་པ་སྔ་མ་གཉིས་དོར་ནས་ཕྱི་མ་གཉིས་སྒོམ་པ་དང། དེ་ནས་ལྟ་བ་སྤྱད་པ་དེ་ལའང་བདག་ཏུ་ལྟ་བ་སྤྱད་པ་དང་བདག་གིར་ལྟ་བ་སྤྱད་པ་གཉིས་ཡོད་པ་ལས་དང་པོ་
ཡིན་ན་བདག་ཏུ་ལྟ་བའི་གཉེན་པོ་བདག་མེད་པའི་རྣམ་པ་ལན་གཉིས་སུ་སྒོམ་ལ། གཉིས་པ་ཡིན་ན་བདག་གིར་ལྟ་བའི་གཉེན་པོ་སྟོང་པའི་རྣམ་པ་ལན་གཉིས་སུ་སྒོམ་མོ། །སྲེད་པ་སྤྱད་པ་ཡིན་ན་འདོད་པའི་སྡུག་བསྔལ་གྱི་བདེན་པའི་རྣམ་པ་བཞི་ལས་རྣམ་པ་ཕྱི་མ་གཉིས་གང་རུང་གཅིག་དོར་ནས་
ལྷག་མ་དང་པོ་གསུམ་སྒོམ་པ་དང། དེ་ནས་རྣམ་པ་ཕྱི་མ་གཉིས་དོར་ནས་དང་པོ་གཉིས་སྒོམ་པ་དང། དེ་ནས་སྲེད་པ་སྤྱད་པ་དེ་ལའང་ངའོ་སྙམ་པའི་ང་རྒྱལ་ཤས་ཆེ་བ་དང་ལེ་ལོ་ཤས་ཆེ་བ་གཉིས་ལས་དང་པོ་ཡིན་ན་ང་རྒྱལ་གྱི་གཉེན་པོ་མི་རྟག་པའི་རྣམ་པ་ལན་གཉིས་སུ་སྒོམ་ལ། གཉིས་པ་ཡིན་ན་ལེ་

[321A]༄༅། །ལོའི་གཉེན་པོ་སྡུག་བསྔལ་གྱི་རྣམ་པ་ལན་གཉིས་སུ་སྒོམ་པ་རྣམས་ཏེ། དེ་ལྟར་ན་ཁམས་གོང་མ་གཉིས་ཀྱི་གཉེན་པོ་ལམ་བདེན་རྣམ་པ་དང་བཅས་པ་བོར་ནས་ལྷག་མ་ཉི་ཤུ་རྩ་བརྒྱད་སྒོམ་པ་ནས་བཟུང་སྟེ་འདོད་པའི་སྡུག་བསྔལ་གྱི་བདེན་པའི་རྣམ་པ་བཞིའི་གང་རུང་གཅིག་ལན་
གཉིས་སུ་སྒོམ་པའི་བར་རྣམས་བཟོད་པ་འབྲིང་ཡིན་པས་སྐད་ཅིག་མ་བརྒྱ་དང་བཅུད་གུར་འགྱུར་རོ་ཞེས་ཟེར་རོ། །འདིར་ཡང། ཉེར་བརྒྱད་རྩ་བཞི་ཉི་ཤུ་དང། །བཅུ་དྲུག་བཅུ་གཉིས་བརྒྱད་དང་བཞི། །གསུམ་གཉིས་རྣམ་པ་ཐ་མ་གཅིག་ལན་གཉིས་བསྣན་པ་འདི་ཡི་གྲངས་ཞེས་བྱའོ། །དེ་ལྟར་བཟོད་པ་འབྲིང་
ལ་སྐད་ཅིག་གི་གྲངས་མང་ཉུང་གི་ལུགས་གཉིས་བཤད་ཀྱང་འགྲེལ་པའི་དགོངས་པ་ནི་ཕྱི་མ་ཉིད་ཡིན་པར་མངོན་ནོ་ཞེས་མཁས་བ་དག་གསུང་ངོ། །འོ་ན་བཟོད་པ་ཆུང་ངུ་ལ་དམིགས་རྣམ་ཚང་བར་སྒོམ་ལ་འབྲིང་ལ་རིམ་གྱིས་ཕྲི་ནས་མཐར་འདོད་པའི་སྡུག་བསྔལ་གྱི་བདེན་པ་ཁོ་ན་ལ་དམིགས་ཤིང་དེའི་
རྣམ་པ་ཁོ་ན་སྒོམ་པ་ཉིད་ཇི་ལྟར་ཞེ་ན། ཁམས་གསུམ་སུན་འབྱིན་པར་བྱེད་པ་ན་དེས་དང་པོར་ནི་གཉེན་བོ་མཐའ་དག་ལ་དམིགས་ལ་ཕྱིས་ནི་འདོད་ཁམས་ཁོ་ན་དང་པོར་ཤེས་ཤིང་སྤང་བར་བྱ་བ་ཡིན་པས་དེ་ཁོ་ན་ལ་དམིགས་པ་ཡིན་ནོ་ཞེས་ཊཱིཀ་བྱེད་དག་འཆད་དོ། །ཇི་ལྟར་བཟོད་པ་འབྲིང་གི་མཐར་སྔ་
མ་ལྟར་ན་སྐད་ཅིག་མ་དྲུག་དང་ཕྱི་མ་ལྟར་ན་སྐད་ཅིག་མ་བཅུ་གཅིག་འདོད་པའི་སྡུག་བསྔལ་གྱི་བདེན་པ་ཁོ་ན་ལ་དམིགས་པ་ལྟར་བཟོད་པ་ཆེན་པོ་ཡང་འདོད་པར་གཏོགས་པའི་སྡུག་བསྔལ་གྱི་བདེན་པ་ཁོ་ན་དམིགས་ཡུལ་དུ་བྱེད་པ་ཡིན་ལ། ཁྱད་པར་དུ་བཟོད་པ་ཆེན་པོ་དེ་ནི་སྐད་ཅིག་མ་གཅིག་ཡིན་གྱི་
སྔ་མ་རྣམས་ལྟར་རྒྱུན་ཆགས་པ་ནི་མ་ཡིན་ནོ། །ཇི་ལྟར་བཟོད་པ་ཆེན་པོ་འདོད་པའི་སྡུག་བསྔལ་གྱི་བདེན་པ་ཁོ་ན་ལ་དམིགས་བ་དང་སྐད་ཅིག་མ་གཅིག་ཡིན་པ་དེ་བཞིན་དུ་འཇིག་རྟེན་པའི་ཆོས་ཀྱི་མཆོག་ཀྱང་འདོད་པའི་སྡུག་བསྔལ་གྱི་བདེན་པ་ཁོ་ན་ལ་དམིགས་ཤིང་སྐད་ཅིག་མ་གཅིག་ཡིན་ནོ། །དེ་
ནི་ཟག་བཅས་ཡིན་ཞིང་སྔར་ཟག་མེད་མེད་བས་སྐལ་མཉམ་གྱི་རྒྱུ་མེད་པར་རང་གི་རྩལ་གྱིས་མཐོང་ལམ་དངོས་སུ་འདྲེན་པས་ན་འཇིག་རྟེན་པའི་ཆོས་ཀྱི་མཆོག་ཅེས་བྱའོ། །དེ་ལྟར་ན་འདིར་བཟོད་པ་ཆེན་པོ་དང་ཆོས་མཆོག་ དང་སྡུག་བསྔལ་ལ་ཆོས་བཟོད་དང།  གསུམ་འདོད་པའི་སྡུག་བསྔལ་གྱི་བདེན་པ་ཁོ་ན་ལ་

[321B]  །གཞན་ཡང་བཟོད་པ་ཆེན་པོ་དང། ཆོས་མཆོག་སྐད་ཅིག་མ་རེ་རེར་བསྟན་པས་དྲོ་བར་གྱུར་པ་ནས་བཟོད་པ་འབྲིང་གི་བར་ལ་རྣམ་པ་
གཏོད་འཕེལ་གྱི་ཁྱད་པར་ཡོད་ཀྱི་བཟོད་པ་ཆེན་པོ་དང། ཆོས་མཆོག་གཉིས་ལ་ནི་རྣམ་པ་གཏོད་འཕེལ་གྱི་ཁྱད་པར་མེད་པར་མངོན་ཏེ། འགྲེལ་པ་ལས། རྣམ་པ་གཏོད་པ་ནི་དང་པོ་ཉིད་དུ་བདེན་པ་རྣམས་ལ་རྣམ་པ་དག་འགོད་པའོ། །ཞེས་པ་དང། ཊཱིཀ་ལས་འཕེལ་བར་བྱེད་པ་ནི་གོམས་པས་བྱང་བར་བྱེད་པའོ། །ཞེས་དང་པོ་སྒོམ་པ་དང་དེའི་རྒྱུན་གོམས་པར་བྱེད་པ་ལ་བརྗེད་པ་ན་སྐད་ཅིག་མ་ལ་དེ་དག་
མི་རུང་བའི་ཕྱིར་རོ།  །རྣམ་པ་ནི་ཇི་ལྟར་དང་པོར་ཤེས་ཤིང་སྤང་བྱ་ཡིན་པས་བཟོད་པ་འབྲིང་གི་སྐད་ཅིག་མ་ཐ་མ་གཉིས་དང་བཟོད་པ་ཆེན་པོ་དང་ཆོས་མཆོག་དང་སྡུག་བསྔལ་ལ་ཆོས་བཟོད་ཆོས་ཤེས་རྣམས་ཀྱི་དམིགས་པ་འདོད་པའི་སྡུག་བསྔལ་གྱི་བདེན་པ་ཁོ་ན་ཡིན་པ་ལྟར་བཟོད་པ་འབྲིང་གི་སྐད་ཅིག་མ་ཐ་མ་གཉིས་
དང་བཟོད་པ་ཆེན་པོ་དང་ཆོས་མཆོག་དང་སྡུག་བསྔལ་ལ་ཆོས་བཟོད་ཆོས་ཤེས་རྣམས་ཀྱི་རྣམ་པ་རྣམས་ཀྱང་མཐུན་ཏེ། དེ་ཡང་སྔར་བཤད་པ་ལྟར་གང་ཟག་གི་བྱེ་བྲག་གིས་བདག་ཏུ་ལྟ་བ་དང་བདག་གིར་ལྟ་བ་སྤྱད་པ་དང་ངའོ་སྙམ་པའི་ང་རྒྱལ་དང་ལེ་ལོ་ཤས་ཆེ་བ་ཡིན་ན་རིམ་པ་ལྟར་ཐམས་ཅད་བདག་མེད་པ་དང་
སྟོང་པ་དང་མི་རྟག་པ་དང་སྡུག་བསྔལ་གྱི་རྣམ་པ་ཅན་ཡིན་ཏེ། ཊཱིཀ་བྱེད་དག་གིས་བཟོད་པ་ཆེན་པོ་ནི་གང་ཟག་གིས་ཇི་ལྟར་དཔྱད་པ་བཞིན་དུ་མི་རྟག་པའི་རྣམ་པ་དང། སྡུག་བསྔལ་གྱི་རྣམ་པ་དང། སྟོང་པའི་རྣམ་པ་དང། བདག་མེད་པའི་རྣམ་པ་དང་མཚུངས་པར་ལྡན་པ་ཡིན་ནོ་ཞེས་པ་དང། དེ་ལ་དམིགས་པ་ཉིད་སྐད་
ཅིག་མ་གསུམ་པ་ལ་ནི་བཟོད་པ་ཆེན་པོ་ཡིན་ནོ། །དེ་ལ་དམིགས་པ་ཉིད་སྐད་ཅིག་མ་བཞི་པ་ལ་ནི་ཆོས་ཀྱི་མཆོག་ཡིན་ནོ་ཞེས་པ་དང། བདག་ཏུ་ལྟ་བ་སྤྱད་པའི་རྣམ་པ་ཐ་མ་གཉིས་ཀྱི་སྐབས་སུ་དེའི་འོག་ཏུ་སྡུག་བསྔལ་ལ་ཆོས་ཤེས་པའི་བཟོད་པ་དང་སྡུག་བསྔལ་ལ་ཆོས་ཤེས་པ་དང་འདྲ་བས་བདག་མེད་པའི་
རྣམ་པ་གཅིག་ལ་ལན་གཉིས་སུ་མངོན་དུ་བྱེད་དེ་ཞེས་གང་ཟག་གང་ཡང་རུང་བས་བཟོད་པ་འབྲིང་གི་སྐད་ཅིག་མ་གཉིས་ལ་རྣམ་པ་གང་ཡིད་ལ་བྱས་པ་དེ་ཉིད་བཟོད་པ་ཆེན་པོ་ལའང་ཡིད་ལ་བྱེད་པར་བཤད་ཅིང། བཟོད་པ་འབྲིང་གི་སྐད་ཅིག་མ་གཉིས་ཀྱི་རྗེས་ཀྱི་སྐད་ཅིག་མ་གསུམ་པ་དང་བཞི་པ་ཉིད་བཟོད་པ་

[322A]༄༅། །ཆེན་པོ་དང་ཆོས་མཆོག་ཏུ་བཤད་ལ། བཟོད་པ་འབྲིང་གི་སྐད་ཅིག་མ་ཐ་མ་གཉིས་དང་སྡུག་བསྔལ་ལ་ཆོས་བཟོད་ཆོས་ཤེས་ཀྱང་རྣམ་པ་འདྲ་བར་བཤད་པའི་ཕྱིར་དང། འགྲེལ་པ་ལས་ཀྱང། བཟོད་པ་ཆེན་པོ་འདོད་པའི་སྡུག་བསྔལ་ལ་དམིགས་པའི་རྒྱུ་མཚན་དུ་དེ་ནི་ཆོས་ཀྱི་མཆོག་དང་ཉེ་བའི་
ཕྱིར་འདོད་པའི་སྡུག་བསྔལ་ལ་དམིགས་པ་ཁོ་ནའོ་ཞེས་པ་དང། ཊཱིཀ་བྱེད་དག་གིས་ཀྱང་བཟོད་པ་ཆེན་བོ་ཆོས་མཆོག་དང་ཉེ་ལ་ཆོས་མཆོག་མཐོང་ལམ་དང་ཉེ་བའི་ཕྱིར་དེ་དག་དྲན་པ་ཉེར་གཞག་དང་དམིགས་རྣམ་མཐུན་པར་བཤད་པའི་ཕྱིར་རོ། །དེ་ཡང་བཟོད་པ་ཆུང་འབྲིང་གཉིས་དང་ཡང་དམིགས་རྣམ་ལ་
སོགས་པ་འདྲ་བར་ཐལ་བར་འགྱུར་བས་ཆོས་མཆོག་དང་ཉེ་བ་ཙམ་གྱིས་ནི་དེར་མི་འགྲུབ་ཀྱི་འོན་ཀྱང་ཆོས་མཆོག་མཐོང་ལམ་དང་ཉེ་ལ་མཐོང་ལམ་གྱི་ཤེས་བཟོད་དང་པོ་གཉིས་ཀྱི་དམིགས་རྣམ་དེ་དག་ཡིན་པ་ཉིད་རྒྱུ་མཚན་དུ་འགྱུར་རོ། །དེ་ལྟར་བྱེ་བྲག་ཏུ་སྨྲ་བས་དྲོད་རྩེ་མོ་བཟོད་པ་རྣམས་ལ་ཆུང་འབྲིང་ཆེན་
པོ་གསུམ་གསུམ་ཡོད་ཀྱི་ཆོས་མཆོག་ནི་སྐད་ཅིག་མ་གཅིག་ཁོ་ན་ཡིན་ནོ་ཞེས་འདོད་པ་ནི་མི་རིགས་ཏེ། དེ་ལའང་ཆུང་འབྲིང་ཆེན་པོའི་དབྱེ་བ་ཡོད་པ་ལ་གནོད་པ་མེད་པའི་ཕྱིར་དང། ཐམས་ཅད་ཀྱང་བདེན་པ་བཞི་ཆར་ལ་དམིགས་པ་དང་དེ་དག་གི་རྣམ་པའང་ཡིད་ལ་བྱེད་པ་འགལ་བ་མེད་པའི་ཕྱིར་རོ། །དེས་ན་འདི་
ནི་བྱེ་བྲག་ཏུ་སྨྲ་བས་ཀུན་བརྟགས་པའོ་ཞེས་ཐེག་པ་གོང་མ་པ་དག་འཆད་དོ། །སློབ་དཔོན་སེང་གེ་བཟང་པོས་ནི་བརྒྱད་སྟོང་འགྲེལ་པ་ལས། ཇི་ལྟར་བཟོད་ཆེན་སྐད་ཅིག་མ། །གཅིག་ཡིན་དེ་བཞིན་ཆོས་ཀྱི་མཆོག་ཅེས་གང་བཤད་པ་དེ་ནི་རང་དོན་གྱི་དབང་དུ་བྱས་པ་ཡིན་ལ་འདིར་བཟོད་བ་ཆེན་པོ་སྐད་ཅིག་མ་དུ་མ་ཡིན་པར་
བསྟན་པ་དང། ཆོས་ཀྱི་མཆོག་ལ་ཆུང་འབྲིང་ཆེན་པོའི་དབྱེ་བ་བཤད་པ་ནི་གཞན་གྱི་དོན་ལ་བརྟེན་པའི་ཆུང་འབྲིང་ཆེན་བོའི་དབྱེ་པ་བཤད་པ་ཡིན་ཏེ། གཞན་གྱི་དོན་ལ་བརྩོན་པ་ལ་ནི་རབ་དང་མཆོག་རབ་ལ་སོགས་པའི་གནས་སྐབས་སྲིད་བའི་ཕྱིར་རོ་ཞེས་པ་ལ་སོགས་པ་ནི་ཉན་ཐོས་རང་དོན་བྱེད་པ་དང་བྱང་ཆུབ་
སེམས་དཔའ་གཞན་དོན་བྱེད་པའི་དབང་དུ་བྱས་ནས་འདིར་བཟོད་པ་ཆེན་པོ་དང་ཆོས་མཆོག་སྐད་ཅིག་མ་རེ་རེ་དང། གཞུང་གཞན་དུ་བཟོད་པ་ཆེན་པོ་ལ་སྐད་ཅིག་མང་པོ་དང་ཆོས་མཆོག་ལའང་ཆུང་འབྲིང་ཆེན་པོའི་དབྱེ་བ་བྱས་པར་བཤད་དོ། །དྲོ་བ་ལ་སོགས་པའི་ཡེ་ཤེས་བཞི་པོ་ཐམས་ཅད་ཀྱང་དྲན་པ་ཉེར་གཞག་

[322B] །འཁོར་དང་བཅས་ན་ནི་བཞི་པོ་ཐམས་ཅད་ཀྱང་ཕུང་པོ་ལྔ་པ་ཡིན་ཏེ། འདི་དག་མཉམ་གཞག་གི་ས་པ་ཡིན་པས་འདི་དག་ལ་གཟུགས་ནི་བསམ་གཏན་གྱི་སྡོམ་པ་ཡིན་ལ་གཞན་དག་ནི་ཤེས་པར་སླའོ། །དྲོ་བ་
ལ་སོགས་པའི་ཐོབ་པ་ནི་དྲོ་བ་ལ་སོགས་པར་མ་གཏོགས་ཏེ་གཏོགས་ན་འཕགས་པ་མཐོང་ལམ་པས་དྲོ་བ་ལ་སོགས་པ་མངོན་དུ་བྱས་པར་འགྱུར་རོ།  །དེ་ལ་ཡང།  དེ་དག་གི་ཐོབ་པ་ ས་མ་བོར་གྱི་བར་དུ་  མངོན་དུ་གྱུར་པའི་ཕྱིར་རོ་ཞེས་བྱེ་བྲག་ཏུ་སྨྲ་བ་འདོད་མོད་ཀྱི་འདི་ལ་ཐོབ་པ་རྫས་སུ་མེད་པའི་ཕྱིར་དཔྱད་པ་ནི་དོན་མེད་པ་
ཁོ་ན་ཡིན་ནོ། །སྔར་བཤད་པ་དེ་ལྟར་ན་ངེས་པར་འབྱེད་བའི་ཆ་དང་མཐུན་པ་ནི་དྲོ་བ་ལ་སོགས་པ་རྣམ་པ་བཞི་ཡིན་ནོ། །ཅིའི་ཕྱིར་དེ་དག་ལ་ངེས་པར་འབྱེད་པའི་ཆ་དང་མཐུན་པ་ཞེས་བྱ་ཞེ་ན། མཐོང་སྤང་ཐམས་ཅད་སྤོང་ཡང་སྤང་བྱའི་གཙེ་བོས་མཚོན་ནས་ཐེ་ཚོམ་སྤོང་བའི་ཕྱིར་བདེན་པ་ངེས་པ་དང། བདེན་པ་རྣམས་
ལ་འདི་ནི་སྡུག་བསྔལ་ལོ་ཞེས་བྱ་བ་ནས་འདི་ནི་ལམ་མོ་ཞེས་བྱ་བའི་བར་དུ་རྣམ་པར་འབྱེད་བའི་ཕྱིར་ངེས་པར་འབྱེད་པ་ནི་མཐོང་ལམ་ཡིན་ལ། དེའི་ཆ་ནི་མཐོང་ལམ་གྱི་ཕྱོགས་གཅིག་སྡུག་བསྔལ་ལ་ཆོས་ཤེས་པའི་བཟོད་པ་སྟེ། དེ་ཉིད་དྲོ་བ་ལ་སོགས་པས་དངོས་དང་བརྒྱུད་ནས་འདྲེན་པར་བྱེད་པ་ཉིད་ཀྱིས་
དེ་ལ་ཕན་འདོགས་པའི་ཕྱིར་ཆ་དང་མཐུན་པ་ཞེས་བྱའོ། །ངེས་འབྱེད་ཆ་མཐུན་བཞི་ཆར་ཡང་ མཉམ་གཞག་ཡིན་པས།  བསྒོམས་པ་ལས་བྱུང་བ་ཡིན་གྱི་ཐོས་བསམས་ལས་བྱུང་བ་ནི་མ་ཡིན་ནོ། །ས་ནི་བསམ་གཏན་དང་པོའི་ཉེར་བསྡོགས་མི་ལྕོགས་པ་མེད་པ་དང་བསམ་གཏན་ཁྱད་པར་ཅན་དང་བསམ་
གཏན་གྱི་དངོས་གཞི་བཞི་སྟེ་དྲུག་གི་ས་པ་སྟེ། མཐོང་ལམ་གྱི་འཁོར་ཡིན་པའི་ཕྱིར་དང། མཐོང་ལམ་གཟུགས་མེད་ལ་མི་རྟེན་ འདོད་པ་ནི་ཐོས་བསམ་གྱི་ས་པ་ཡིན་པས་དེ་ནི་ངེས་འབྱེད་དུ་མི་རུང་ངོ་ཞེས་ཁ་ཅིག་སྟེ་འདོད་པ་ལ་མི་དམིགས་  པའི་ཕྱིར་རོ། །ཅིའི་ཕྱིར་གཟུགས་མེད་ལ་མི་རྟེན་ཞེ་ན། དང་པོར་ཤེས་ཤིང་སྤང་བྱ་ཡིན་པས་
མཐོང་ལམ་འདོད་པ་ལ་དམིགས་པ་ལ་གཟུགས་མེད་པས་འདོད་པ་ལ་མི་དམིགས་པའི་ཕྱིར་རོ། །དྲོད་རྩེ་གཉིས་ནི་འོག་མ་འདོད་པའི་ཁམས་ནའང་ཡོད་པའམ་ཞེས་བྱ་བ་ནི་བཙུན་པ་དབྱངས་སྒྲོགས་ཀྱི་ལུགས་ཏེ་ས་བདུན་པ་ཡིན་ནོ། །དེ་དག་ལུས་གང་ལ་བརྟེན་ཞེ་ན། ངེས་འབྱེད་ཆ་མཐུན་བཞི་པོ་ཐམས་ཅད་

[323A]༄༅། །ཀྱང་འདོད་ཁམས་པའི་ལུས་ལ་བརྟེན་པ་ཡིན་གྱི་ཁམས་གོང་མ་ལ་རྟེན་པ་ནི་མེད་དོ་ཞེས་བྱེ་བྲག་ཏུ་སྨྲ་བ་རྣམས་འདོད་དེ། དེ་ཡང་དང་པོ་གསུམ་ནི་ཐོག་མར་གླིང་གསུམ་གྱི་མིའི་ནང་དུ་བསྐྱེད་ཅིང་སྔོན་བསྐྱེད་ཟིན་བ་རྣམས་ནི་ལྷའི་ནང་དུ་ཡང་མངོན་དུ་བྱེད་དོ།  །བཟོད་ཆེན་དང།  ཆོས་
མཆོག་ནི་ལྷ་དག་གི་ནང་དུ་ཡང་དང་པོ་སྐྱེད་པར་བྱེད་དོ། །དང་པོ་གསུམ་ནི་སྐྱེས་པས་ཀྱང་བུད་མེད་ཀྱི་རྟེན་ཅན་དང་བུད་མེད་ཀྱིས་ཀྱང་སྐྱེས་བའི་རྟེན་ཅན་ཡང་ཐོབ་པས་གཉིས་ཀའི་རྟེན་ཅན་ཐོབ་པར་འགྱུར་ འདི་དག་གི་དུས་སུ་ཕན་ཚུན་མཚན་གྱུར་པ་དང་འཆོལ་བར་སྐྱེ་བ་ལ་དགོངས།  ལ། ཆོས་མཆོག་ནི་བུད་མེད་ཀྱིས་སྐྱེས་པ་
དང་བུད་མེད་གཉིས་ཀའི་རྟེན་ཅན་ཐོབ་པར་འགྱུར་གྱི་སྐྱེས་པས་ནི་གཉིས་ཀའི་རྟེན་ཅན་ཐོབ་པ་མ་ཡིན་ཏེ། ཆོས་མཆོག་ཐོབ་པའི་སྐྱེས་པ་ནི་བུད་མེད་སོ་སོར་བརྟགས་མིན་གྱི་འགོག་པ་ཐོབ་པས་བུད་མེད་དུ་མི་སྐྱེ་བའི་ཕྱིར་རོ། །ངེས་འབྱེད་ཆ་མཐུན་རྣམས་ནི་གཟུགས་ན་སྤྱོད་པའི་དགེ་བ་ཟག་བཅས་ཡིན་པ་ལ་དེ་
དག་གི་རྣམ་སྨིན་ནི་གཟུགས་ཁམས་ཀྱི་ཕུང་པོ་ལྔ་ཡིན་ནོ། །དེ་དག་གིས་མི་རྟག་པ་ལ་སོགས་པའི་རྣམ་པས་སུན་འབྱིན་པས་སྲིད་པའི་གཉེན་པོ་ཡིན་པས་རྫོགས་བྱེད་ཡིན་གྱི་རིས་མཐུན་འཕེན་བྱེད་ནི་མ་ཡིན་ནོ།  །ཆོས་མཆོག་གི་དེ་མ་ཐག་མཐོང་ལམ་སྐྱེ་ལ་དེ་སྐྱེས་པ་དང་བུད་མེད་དུ་སྐྱེ་བ་མེད་དོ་ཞེས་པ་ནི་གྲུབ་པའི་མཐའོ།  །ཉམས་པ་
ཆ་མཐུན་གྱི་བསམ་གཏན་ནི་འཕེན་བྱེད་ཡིན་ནོ་ཞེས་སློབ་དཔོན་གང་སྤེལ་འཆད་དོ། །ངེས་བར་འབྱེད་པ་རྣམས་ཇི་ལྟར་གཏོང་ཞེ་ན། འཕགས་པ་རྣམས་ཀྱིས་ནི་ངེས་འབྱེད་ཆ་མཐུན་དེ་དག་ས་གང་ལ་བརྟེན་ནས་ཐོབ་པའི་ས་དེ་བོར་ནས་ གོང་དུ་སྐྱེས་པའི་ས་འཕོས་པས་ས་དེའི་ཐོབ་པ།  གཏོང་སྟེ། བསམ་གཏན་དང་བོའི་ས་
བས་བསྡུས་པ་ནི་བསམ་གཏན་གཉིས་པར་འཕོས་པས་ ཏེ་སྐྱེས་པས་དེའི་ཐོབ་པ།  གཏོང་བ་ལྟ་བུའོ། །དེ་ཡང་ཤི་སྟེ་གོང་དུ་འཕོས་པས་གཏོང་གི་འདོད་ཆགས་དང་བྲལ་ པའི་ས་འཕོས།  བས་ནི་མ་ཡིན་ནོ།  །གཞན་ཡང་སྐྱེ་བོ་ལྟར་འཆི་བའམ། ཡོངས་སུ་ཉམས་པས་ཀྱང་མ་ཡིན་ཏེ། དེའི་དགེ་བའི་རྩ་བའི་རྒྱུད་ནི་མཐོང་ལམ་གྱིས་ཉེ་བར་བརྟན་པར་བྱས་
པས་སོ། །འདི་འོག་ཏུ་ས་འཕོས་པས་གཏོང་བ་ནི་མེད་དེ། གོང་མའི་རྟེན་ལ་སྦྱོར་ལམ་མེད་པས་སོ་ཞེས་གསུང་ངོ།  །འཕགས་མིན་སོ་སོའི་སྐྱེ་བོ་ནི་ས་བོར་རམ་མ་བོར་ཡང་རུང་སྟེ་འཆི་བ་ སྟེ་རིས་མཐུན་འདོར་བ།  ཁོ་ནས་གཏོང་བར་འགྱུར་གྱིས་འཕོས་པས་ནི་མ་ཡིན་ །མ་འདྲིས་བས་མི་བརྟན་པའི་ཕྱིར་རོ། །སློབ་དཔོན་འདུན་བཟང་གིས་ཀྱང། སོ་སོའི་སྐྱེ་བོ་ནི་གོང་དུ་འཕོས་

[323B] །འཆི་བའི་སྲིད་བ་ལ་གནས་བས་དེ་དག་འདོར་བར་སྲིད་པ་བར་མ་ལ་གནས་པས་བོར་ཟིན་ཏེ། དེའི་གང་དུ་སྐྱེ་བ་ན་འདོར་བར་འགྱུར་བ་གང་ཡིན་པ་དེ་ནི་མེད་པས་འཆི་བ་ཁོ་ནས་བཤད་དོ་ཞེས་གསུང་ངོ། །གལ་ཏེ་དེ་ལྟ་མ་ཡིན་ན་འདི་ལ་ཐོབ་པ་དང་མངོན་གྱུར་ལྷན་ཅིག་ཏུ་ཡོད་པས་ཁམས་གོང་
ན་སྦྱོར་ལམ་ཡོད་པར་ཐལ་བར་མི་སྤོངས་སོ། །འཕགས་པ་ལ་མི་མཚུངས་ཏེ། ཐོབ་པ་ནི་སྦྱོར་ལམ་མ་ཡིན་པར་བཤད་ཟིན་བས་སོ། །  ངེས་འབྱེད་ཆ་མཐུན་དང་པོ་གཉིས་ནི་ བསམ་གཏན་གཏོགས་པའི་དགེ་བ་ནི། །ས་འཕོས་ཉམས་པ་དག་གིས་གཏོང་ཞེས་པས།  སོ་སོའི་སྐྱེ་བོ་དག་ཡོངས་སུ་ཉམས་པས་ཀྱང་གཏོང་གི་འཕགས་པ་ལ་ནི་དེ་དག་ལས་ མི་མཐུན་
ཕྱོགས་ཀྱིས་  ཉམས་པ་མེད་པའི་ཕྱིར་དང། ཕྱི་མ་གཉིས་སོ་སོའི་སྐྱེ་བོ་ལའང་ཉམས་པ་མེད་པའི་ འཕགས་ལམ་གྱི་སྦྱོར་བ་མ་བསྐྱེད་པས།  ཕྱིར་རོ། །གང་ཞིག་གིས་ངེས་འབྱེད་ཆ་མཐུན་དེ་དག་བསམ་གཏན་དངོས་གཞི་ལ་བརྟེན་ནས་སྐྱེད་པ་ཡིན་ན་ནི་དེས་ཚེ་དེ་ཉིད་ལ་བདེན་པ་མཐོང་བར་འགྱུར་ཏེ། ཡིད་འབྱུང་བ་ཤས་
ཆེ་བའི་ཕྱིར་རོ། །གལ་ཏེ་སྔར་ བཟོད་འབྲིང་མན་ཆད། །འཐོབ་པ་ནི་ས་འཕོས་པས་གཏོང་བའི་ཕྱིར་རོ།  །ཐོབ་པ་ ལས་  རྣམ་པར་ཉམས་པ་དག་གིས་ཡང་ ཕྱིས་  ཐོབ་པ་ཡིན་ན་ནི་སོ་སོ་ཐར་པའི་སྡོམ་པ་ལྟར་སྔོན་མེད་པ་ ཁོ་ན་  གསར་དུ་ཐོབ་པ་ཡིན་གྱི་འདས་པ་ཐོབ་པ་ནི་མ་ཡིན་ཏེ། སྔོན་ འཕགས་ལམ་གྱི་སྦྱོར་བ་མ་སྐྱེད་པས།  ཡང་ནས་ཡང་དུ་
 མི་ལྕོགས་མེད་དང་བསམ་གཏན་ཁྱད་པར་ཅན་ལ་རྟེན་པའི་སྦྱོར་ལམ་གྱིས་ནི་ཚེ་དེ་ཉིད་ལ་བདེན་པ་མཐོང་པར་མ་ངེས་ཏེ་ཉམས་བསྲིད་བས་སོ། །དེས་ན་དངོས་གཞིའི་སྦྱོར་ལམ་ཐམས་ཅད་འཕགས་པས་གཏོང་པར་ངེས་སོ་གསུང་ངོ།  །མགོམས་པ་དང་ འདོད་ཆགས་དང་བྲལ་བས་མི་ཐོབ་པའི་ཕྱིར་རོ།  །འབད་པས་བསྒྲུབ་པར་བྱ་བ་ཡིན་ པས་སྔོན་རང་ས་མི་འཐོབ་  པའི་ཕྱིར་རོ།  །སྨོན་ནས་
ཤེས་པ་གཅིག་གིས་སོས་འདེབས་མཁན་ཡོད་ན་འཕྲོ་ནས་སྐྱེ་ལ་མེད་ན་གཞི་ནས་སྐྱེད་དོ།  །འོ་ན་རྣམ་པར་ཉམས་པ་དང་ཡོངས་སུ་ཉམས་པ་དག་ལ་ཁྱད་ཅི་ཡོད་ཅེ་ན། ཉམས་པ་གཉིས་ནི་ ཆོས་  མི་ལྡན་པའི་རང་བཞིན་ཡིན་པར་ནི་ཁྱད་པར་ཅི་ཡང་མེད་དོ། །འོན་ཀྱང་ཡོངས་སུ་ཉམས་པ་ནི་ལོག་ལྟ་སྐྱེས་པ་ན་དགེ་རྩ་ཉམས་པ་
ལྟ་བུ་ཉོན་མོངས་པའི་ཉེས་པ་བྱས་པ་ཁོ་ནས་ཉམས་པ་ཡིན་ལ་རྣམ་པར་ཉམས་པ་ནི་སྔ་མ་ ལོག་ལྟ་སྐྱེས་པ།  ལྟ་བུ་ཉེས་པས་ཉམས་པ་དང། མཐོང་ལམ་སྐྱེས་པ་ན་སོ་སོའི་སྐྱེ་བོ་ཉམས་པ་ལྟ་བུ་དང་ལམ་ལ་རྗེས་ཤེས་སྐྱེས་པ་ན་མཐོང་ལམ་གཏོང་བ་ལྟ་བུ་ཡོན་ཏན་གྱིས་ཉམས་པའང་ཡིན་པས་ཉམས་པ་

[324A]༄༅། །སྤྱིར་སྨོས་པ་ཡིན་ཏེ། དེས་ན་ཡོངས་ཉམས་ལ་རྣམ་ཉམས་ཀྱིས་ཁྱབ་ཀྱང་རྣམ་ཉམས་ལ་ཡོངས་ཉམས་ཀྱིས་མ་ཁྱབ་པ་ ཡོད་དེ་བཅུ་དྲུག་པ་ཐོབ་པ་ན་མཐོང་ལམ་ལྟ་བུའོ་དེས་ན།  བྱེ་བྲག་དང་སྤྱིའི་ཁྱད་བར་ཡོད་དོ་ཞེས་ཤེས་པར་བྱའོ། །དེ་ལ་དྲོད་ ཀྱི་ཡོན་ཏན་  ཐོབ་པ་ནི་ཡོངས་སུ་ཉམས་ཀྱང་
ངེས་པར་མྱ་ངན་ལས་འདའ་བའི་ཆོས་ཅན་ཡིན་ལ། ཐར་པ་ཆ་མཐུན་དང་གཉིས་ཀྱི་ཁྱད་པར་ནི་བར་ཆད་བྱེད་པ་མེད་ན་བདེན་པ་མཐོང་བ་ལ་ཆེས་ཉེ་བ་ཡིན་ཏེ།  ཚེ་འདི་ལ་བདེན་པ་མཐོང་བ་སྲིད་པའི་ཕྱིར་རོ།  །རྩེ་མོ་ཐོབ་པ་དག་ནི་ཡོངས་སུ་ཉམས་ཀྱང་དགེ་བའི་རྩ་བ་ཀུན་ཏུ་མི་ཆད་པ་ཡིན།  ཏེ་དཀོན་མཆོག་ལ་མི་བྱེད་པའི་དད་པ་
བརྟན་པོ་ཐོབ་པས་རྟེན་ལྷག་པའི་ཕྱིར་རོ།  །དེ་ནི་ངན་སོང་དུ་ཡང་འགྲོ་བ་སྲིད་ལ་མཚམས་མེད་པ་བྱེད་པ་དག་ཀྱང་སྲིད་དོ། །བཟོད་པ་ཐོབ་པ་ནི་རྣམ་པར་ཉམས་ཀྱང་ངན་སོང་གསུམ་དུ་མི་འགྲོ་སྟེ། དེར་འགྲོ་བའི་རྒྱུ་ལས་དང་ཉོན་མོངས་པ་སྤངས་བའི་ཕྱིར་རོ། །དེ་ལྟར་ན་འགྲོ་བ་གསུམ་དང། དེས་མཚོན་ནས་སྒོང་དང་དྲོད་གཤེར་
ལས་སྐྱེ་བའི་སྐྱེ་གནས་གཉིས་དང། འདུ་ཤེས་མེད་པའི་སེམས་ཅན་དང་བྱང་གི་སྒྲ་མི་སྙན་དང་ཚངས་པ་ཆེན་པོ་སྟེ་སྐྱེ་བ་གསུམ་དང། ཟ་མ་དང་མ་ནིང་དང་མཚན་གཉིས་པ་སྟེ་ལུས་གསུམ་དང། བརྒྱད་པ་ཕན་ཆད་ལ་སོགས་པའི་སྲིད་པ་དང། མཐོང་སྤང་གི་ཉོན་མོངས་པ་སྟེ། འགྲོ་བ་དང་སྐྱེ་གནས་དང་སྐྱེ་བ་དང་
ལུས་དང་སྲིད་པ་དང་ཉོན་མོངས་པ་ འདི་དག་ལ་སོ་སོར་བརྟགས་མིན་ཐོབ་པས་དེ་དག་  མི་སྐྱེ་བའི་ཆོས་ཉིད་དྲུག་འཐོབ་པའི་ཕྱིར་རོ། །དེ་ཡང་བཟོད་པ་ཆུང་ངུ་དང་འབྲིང་པོས་ནི་ངན་སོང་གི་འགྲོ་བར་མི་སྐྱེ་བ་འཐོབ་ལ། ཆེན་བོས་ནི་ཐམས་ཅད་མི་སྐྱེ་བའི་ཆོས་ཉིད་འཐོབ་མོད་ཀྱི་རྩ་བར་ནི་ངན་སོང་དུ་མི་འགྲོ་བ་གཅིག་
པུ་སྨོས་སོ། །དེ་ལ་སྤྱིར་རིགས་གསུམ་ཡོད་པ་ལས་དང་པོ་སྲིད་པ་ཐ་མ་པའི་བར་དུ་སློབ་དཔོན་ལ་སློབ་བ་ལ་ལྟོས་པས་སློབ་མ་ཉན་ཐོས་ཀྱི་རིགས་ནི་དྲོད་རྩེ་གཉིས་ཐོབ་པ་དག་ཀྱང་ཉན་ཐོས་ལས་བཟློག་ནས་ནི་སངས་རྒྱས་སུ་འགྱུར་བ་སྲིད་ཀྱི་བཟོད་པ་ཐོབ་ནས་ནི་སངས་རྒྱས་ཀྱི་རིགས་སུ་འགྱུར་བ་མི་སྲིད་
དེ། བཟོད་པ་ཐོབ་པ་ནས་ངན་སོང་དུ་མི་འགྲོ་ལ་བྱང་ཆུབ་སེམས་དཔའ་ནི་གཞན་དོན་དུ་ངན་སོང་དུ་འགྲོ་བའི་ཕྱིར་རོ། །ཉན་ཐོས་ཀྱི་རིགས་དེ་ཉིད་སངས་རྒྱས་ལས་གཞན་པ་རང་སངས་རྒྱས་སུ་ནི་ཆོས་མཆོག་མ་གཏོགས་པ་གསུམ་ཡང་ཉན་ཐོས་ཀྱི་རིགས་ལས་བཟློག་ནས་ཀྱང་འགྱུར་ཏེ། དེ་ནི་ རང་དོན་གཙོ་

[324B]  གཞན་དོན་དུ་ཡང་ངན་སོང་དུ་མི་འགྲོ་བའི་ཕྱིར་རོ། །ཆོས་མཆོག་ལས་ནི་རང་སངས་རྒྱས་སུ་ཡང་མི་འགྱུར་ཏེ། དེ་ནི་སྐད་ཅིག་མ་གཅིག་ཡིན་པའི་ཕྱིར་དང། དེའི་དེ་མ་ཐག་པར་མཐོང་ལམ་སྐྱེ་བས་དེ་ནས་རིགས་ངེས་པའི་ཕྱིར་རོ། །རང་རྒྱལ་དང་སངས་རྒྱས་ཀྱི་རིགས་གཉིས་ནི་གཞན་དུ་བཟློག་པར་མི་ནུས་ཏེ་
སྟོན་པ་སངས་རྒྱས་དང་བསེ་རུ་ལྟ་བུའི་རང་སངས་རྒྱས་ ཀྱི་ལམ་  ནི་སྐྱོན་བརྒྱད་ལས་གྲོལ་བས་ཏིང་ངེ་འཛིན་མི་གཡོ་བ་དང་དབང་པོ་རྣོ་བས་གསལ་ཞིང་སྦྱངས་པས་ངེས་འབྱེད་ཆ་མཐུན་ནམ་མི་སྡུག་བ་ནས་གཟུང་སྟེ་བྱང་ཆུབ་ཟད་མི་སྐྱེ་ཤེས་པའི་བར་གྱི་ལམ་ཀུན་བསམ་གཏན་གྱི་ཡ་མཐའ་བཞི་པ་ལ་
བརྟེན་ནས་སྟན་གཅིག་ཁོ་ན་ལ་བསྐྱེད་པའི་ཕྱིར་ཏེ། དེ་ལ་ནི་བར་སྐབས་ དེར་ཤེས་པ་མི་མཐུན་པ་མི་འབྱུང་བ་དང་རང་གི་འབྲས་བུ་དེ་མ་ཐག་ཏུ་ཐོབ་པས་སྒྱིད་ལུག་པ།  མེད་པས་རིགས་གཞན་དུ་ ཐེག་པ་འོག་མར།  འགྱུར་བ་མི་རིགས་པའི་ཕྱིར་རོ་ཞེས་བྱེ་བྲག་ཏུ་སྨྲ་པ་ཟེར་རོ། །དེའི་ཕྱིར་ཉན་ཐོས་ནི་ཆོས་མཆོག་ནས་ཕྱིར་མི་ལྡོག་པ་དང་
རང་སངས་རྒྱས་བསེ་རུ་ལྟ་བུ་དང་སངས་རྒྱས་ནི་སྦྱོར་ལམ་མ་མཚོགས་ལམ་ནས་ཕྱིར་མི་ལྡོག་པ་ཡིན་ལ། ཆོས་མངོན་པ་བ་གང་དག་གི་ལྟར་ན་བསེ་རུ་ལྟ་བུ་ལས་གཞན་པ་ཚོགས་ཤིང་སྤྱོད་པའི་རངས་སངས་རྒྱས་ཀྱང་ཡོད་པར་འདོད་པ་དེ་དག་གི་ལྟར་ན་ནི་ཉན་ཐོས་ལྟར་དྲོད་རྩེ་གཉིས་ཐོབ་ནས་ཀྱང་རང་སངས་རྒྱས་ཀྱི་
རིགས་ལས་བཟློག་ནས་སངས་རྒྱས་སུ་འགྱུར་བ་སྲིད་དེ། དེའི་ལམ་བགྲོད་ཚུལ་ནི་ཉན་ཐོས་དང་མཚུངས་པའི་ཕྱིར་རོ། །བསེ་རུ་ལྟ་བུའི་རིགས་ཁོ་ན་བསྒྱུར་བར་མི་ནུས་པར་དམིགས་ཀྱིས་བཀར་བའི་ཕྱིར་རོ། །དེས་ན་འདི་ནི་ཉན་ཐོས་སྔོན་དུ་འགྲོ་བའི་རང་སངས་རྒྱས་ཏེ་སྔར་ངེས་འབྱེད་ཆ་མཐུན་བསྐྱེད་པ་ཞིག་
ཡིན་ནོ་ཞེས་སློབ་དཔོན་གང་སྤེལ་འཆད་དེ་དེ་དག་ནི་སྡེ་པ་དག་གི་ལུགས་སོ། །ཐེག་པ་གོང་མ་པ་དག་ནི་དེ་ལས་གཞན་དུ་འཆད་དེ་འདིར་ནི་སྐབས་མ་ཡིན་པས་ཁོ་བོས་མ་བཤད་དོ། །སྦྱོར་བའི་ལམ་དེ་ཡང་རྒྱུ་གང་ལས་ཤེས་ན། སྦྱོར་བའི་ལམ་དེའི་སྔོན་དུ་ནི་ངེས་པར་ཐར་པའི་ཆ་དང་མཐུན་པའི་དགེ་བ་
འགྲོ་བ་ཡིན་ནོ། །དེ་ནས་ཇི་སྲིད་ན་ཐར་ཞེ་ན། ཐམས་ཅད་པས་ཤིན་ཏུ་མྱུར་བ་ནི་སྲིད་པ་གསུམ་གྱིས་ཐར་ཏེ་ས་བོན་འདེབས་པ་དང། མྱུ་གུ་སྐྱེ་བ་དང་འབྲས་བུ་འཆགས་པ་ལྟར་སྐྱེ་བ་དང་པོ་ལ་ཐར་པའི་ཆ་མཐུན་དང་གཉིས་པ་ལ་ངེས་འབྱེད་ཆ་མཐུན་དང་གསུམ་པ་ལ་དགེ་སྦྱོང་གི་ཚུལ་གྱི་འབྲས་བུ་རྣམས་སྐྱེད་པར་

[325A]༄༅། །བྱེད་དེ། འགྲེལ་པ་ལས་ཀྱང། ཆོས་ཉིད་འདི་ལ་ནི་རྒྱུད་རིམ་གྱིས་འཇུག་པ་དང་ཡོངས་སུ་སྨིན་པ་དང་རྣམ་པར་གྲོལ་བར་འགྱུར་རོ་ཞེས་འབྱུང་སྟེ། དེ་ལ་འཇུག་པ་ དང་སྨིན་པ་དང་གྲོལ་པ།  ལ་སོགས་པ་ནི་རིམ་བ་ལྟར་ཐར་པའི་ཆ་མཐུན་དང་ངེས་འབྱེད་ཆ་མཐུན་དང་འཕགས་པའི་ལམ་ཡིན་པའི་
ཕྱིར་རོ། །དེ་ཡང་དབང་པོ་རྣོན་པོ་བརྩོན་པ་དང་ལྡན་པ་རྣམས་ཀྱི་དབང་དུ་བྱས་ཀྱི་གཞན་དག་གིས་ནི་མ་ངེས་པའི་ཕྱིར་རོ། །དེ་བས་ཀྱང་ཤིན་ཏུ་མྱུར་བ་གང་ཞིག་གི་ཚེ་སྔ་མ་ལ་ཐར་པའི་ཆ་མཐུན་གྱི་ཚོགས་བསགས་པ་དེ་ནི་ དེའི་ཕྱི་མ་ལ།  ཚེ་གཅིག་ཁོ་ན་ལས་ངེས་འབྱེད་ཆ་མཐུན་དང་འཕགས་པའི་ལམ་སྐྱེད་པར་བྱེད་དོ་ཞེས་
བྱ་བར་ཁོང་དུ་ཆུད་པར་བྱའོ་ཞེས་ཚེ་གཉིས་ལའང་ཐར་པར་ཊཱིཀ་ རྒྱལ་སྲས་མ་  ལས་བཤད་དེ། ལུང་ལས་ཀྱང་འདི་ཉིད་མང་དུ་གསུངས་ཤིང། དངོས་གཞིས་དེ་ཉིད་ལ་བདེན་མཐོང་ཞེས་པ་དང་མཐུན་པས་དེ་ཉིད་རིགས་སོ་ཞེས་གསུངས་ངོ། །ཉན་ཐོས་ཀྱི་ས་ལས་ནི་སྔ་མ་དང་མཐུན་པར་བཤད་དོ། །ཐར་པའི་
ཆ་མཐུན་དེ་ཡང་ཐོས་པ་དང་བསམས་པ་ལས་བྱུང་བ་ཡིན་གྱི་བསྒོམས་པ་ལས་བྱུང་བ་ནི་མ་ཡིན་ཏེ། དེ་ནི་རྣམ་གཡེང་གི་ས་པ་ཡིན་པའི་ཕྱིར་རམ། ཡང་ན་ཕྱི་རོལ་པའི་སྒོམ་བྱུང་ བསོད་ནམས་ཀྱི་ཆའི་སྒོམ་བྱུང་ནི།  ཐར་ཆར་མི་རུང་ཞིང། ནང་པའི་ད་དུང་མ་སྐྱེས་པའི་ཕྱིར་རོ། །དགེ་བ་དེ་ཡང་ཡིད་གཙོར་གྱུར་
པའི་སྒོ་གསུམ་གྱི་ལས་གསུམ་ཡིན་ནོ། །དེའི་ཚད་ནི་མ་ངེས་ཏེ། འགྲེལ་པ་ལས། ལ་ལ་ཞིག་གིས་ཟས་འགའ་ཙམ་བྱིན་ནས་སམ་བསླབ་པ་འགའ་ཙམ་ཡང་མནོས་ནས་ཐར་པ་འདོད་པའི་སྟོབས་བསྐྱེད་པས་ཐར་པའི་ཆ་དང་མཐུན་པ་འཕེན་པར་འགྱུར་རོ་ཞེས་པ་དང། སློབ་དཔོན་གང་སྤེལ་གྱིས་ཀྱང་
གང་ཞིག་ལ་བསམ་པ་ཐག་པ་ནས་འཁོར་བ་ དེ་ཡང་ཐར་པ་ཐོབ་བར་བྱ་སྙམ་པའི་དགེ་བ་ནི་ཡིད་གཙོ་བས། དེས་ཀུན་ནས་བསླང་པའི་ལུས་ངག་གིས་ལས་ཀྱང་ཐར་ཆར་འགྱུར་རོ། །  འདོར་བའི་བློ་དང་མྱ་ངན་ལས་འདས་པ་ལ་མོས་པ་འཇུག་པ་ཡོད་པ་དེས་ནི་སྦྱིན་པ་དང་ཚུལ་ཁྲིམས་དང་ཐོས་པ་དང་བསམས་པ་ལས་བྱུང་བ་ཉུང་ཟད་ཀྱིས་ཀྱང་ཐར་
པའི་ཆད་དང་མཐུན་པ་འཕེན་གྱི་དེ་ལས་བཟློག་པས་ནི་མང་པོས་ཀྱང་མི་འཕེན་ནོ་ཞེས་པ་དང། སློབ་དཔོན་རྒྱལ་པོའི་སྲས་ཀྱིས་ཀྱང་འདི་ནི་ཆུང་ངུ་ཟིན་ཀྱང་ཐར་པ་འདོད་པའི་སྟོབས་བསྐྱེད་པས་ཐར་པའི་ཆ་དང་མཐུན་པ་འཕེན་པར་འགྱུར་རོ་ཞེས་བཤད་པའི་ཕྱིར་རོ། །ངེས་ཚིག་ནི་ཐར་པ་མྱ་ངན་ལས་འདས་བ་ཡིན་

[325B] །དགེ་བ་དེ་ནི་གླིང་གསུམ་གྱི་མིའི་ནང་ཁོ་ན་ནས་དང་པོ་འཕེན་པར་བྱེད་ཀྱི་ལྷ་རྣམས་ལ་ཤེས་རབ་ཡོད་ཀྱང་སྐྱོ་བ་ཤས་ཆུང་ཞིང་ངན་སོང་བ་ལ་སྐྱོ་བ་ཡོད་ཀྱང་ཤེས་རབ་མི་གསལ་ལ་སྒྲ་མི་སྙན་པ་ལ་གཉིས་ཀ་
མེད་པའི་ཕྱིར་མི་འཕེན་ནོ། །འོ་ན་སྦྱོར་ལམ་གྱི་མཉམ་གཞག་གི་བློ་དེ་ཆོས་ཀྱི་དབྱིངས་ལ་བློའི་རིགས་ཅི་ཡིན་ཞེ་ན། ཁ་ཅིག་གིས་རྣལ་འབྱོར་མངོན་སུམ་དང། ཁ་ཅིག་གིས་ཡིད་ཀྱི་མངོན་སུམ་དུ་འདོད་པ་ནི་མི་རིགས་ཏེ། དེ་དག་གི་མཚན་ཉིད་མེད་པའི་ཕྱིར་དང། བདེན་བ་མཐོང་བ་དང། ཟག་པ་མེད་པའི་ཡེ་ཤེས་
སུ་ཐལ་བའི་ཕྱིར་དང། རྒྱུད་བླ་མ་ལས། སོ་སོའི་སྐྱེ་བོ་ཕྱིན་ཅི་ལོག་བདེན་པ་མཐོང་བ་བཟློག་པ་སྟེ། །ཞེས་པ་དང། དབུས་མཐའ་ལས། རྗེས་སུ་མཐུན་ལ་ཕྱིན་ཅི་ལོག་ཅེས་པ་དང། མངོན་པར་རྟོགས་པའི་རྒྱན་ལས་ཀྱང། རྣམ་རྟོག་བཞི་པོ་ལྡན་བསྟེན་པ་ཞེས་གསུངས་པ་དང་འགལ་བའི་ཕྱིར་རོ། །གང་ཡང་
བརྒྱད་སྟོང་པའི་འགྲེལ་པ་ལས་གསལ་སྣང་ཡོད་པར་བཤད་པ་དེ་ཡང་ངེས་པར་རྟོག་པའི་དབང་དུ་བྱས་ནས་གསུངས་པ་ཡིན་ནོ། །དེའི་ཕྱིར་འདི་ནི་ཆོས་ཀྱི་དབྱིངས་ལ་སྔར་ཐོས་བསམ་ལས་བྱུང་བའི་ཤེས་རབ་ཀྱིས་རྟོགས་པའི་དོན་ཇི་ལྟ་བར་དྲན་པ་ཉིད་ཡིན་ལ། སྤྱི་ལ་ཕྱི་རོལ་ཏུ་རློམ་བའི་ཆ་ནས་ནི་
ལོག་ཤེས་ཉིད་ཡིན་ནོ། །ཁ་ཅིག་གིས་བཅད་ཤེས་དང། ཁ་ཅིག་གིས་ ཁ་ཅིག་ཤེས་རབ་གསུམ་གྱིས་གོམས་པར་བྱས་པའི་རང་རིག་མངན་སུམ་ཡིན་ཏེ། དཔེར་ན་འདོད་ཆགས་ལ་སོགས་པ་གོམས་པའི་རང་རིག་བཞིན་ནོ་ཞེས་འདོད་དོ། །  ཡིད་དཔྱོད་དུ་འདོད་པ་ལའང་འགལ་བ་མེད་དེ། དྲན་པ་ཡང་དག་བཅད་ཤེས་ཀྱི་ནང་དུ་བསྡུས་པའི་ཕྱིར་
དང༑ དམིགས་རྣམ་སྔར་མ་གཏོགས་པ་ལ་མོས་པ་ཡིད་ལ་བྱེད་པའི་ཕྱིར་རོ། །སྤངས་རྟོགས་ཀྱི་ཁྱད་པར་ལ་སོགས་པ་ནི་བཤད་ཟན་ལ། ཐེག་པ་ཆེན་པོའི་རྣམ་གཞག་ནི་འདིར་མི་འདོད་པ་ཉིད་དོ། །མཐོང་བའི་ལམ་བཤད་པ་ནི་འཇིག་རྟེན་པའི་ཆོས་ཀྱི་མཆོག་གི་ཡི་ཤེས་ལས་ནི་ཆོས་ཤེས་ཀྱི་བཟོད་པ་
ཟག་པ་མེད་པའི་ཡེ་ཤེས་སྐྱེའོ། །ཆོས་བཟོད་དེ་གང་ལ་དམིགས་ཤེ་ན། ཆོས་མཆོག་དང་འདྲ་བར་འདོད་པ་ན་སྤྱོད་པའི་སྡུག་བསྔལ་ལ་དམིགས་ ནས་སྲེད་པ་སྤྱད་པ་ལ་སོགས་པའི་གང་ཟག་གི་བྱེ་བྲག་གིས་རྣམ་པ་བཞི་པོ་གང་རུང།  པ་ཡིན་ནོ། །དེའི་ཕྱིར་སྡུག་བསྔལ་ལ་ཆོས་ཤེས་པའི་བཟོད་པ་ཞེས་བྱ་སྟེ། སྡུག་བསྔལ་གྱི་ཆོས་

[326A]༄༅། །ཉིད་ཤེས་ཤིང་དེ་ལ་མི་སྐྲག་པའི་ཕྱིར་རོ། །ཡང་ན་འབྲས་བུ་ཆོས་ཤེས་བའི་རྒྱུ་ཡིན་པས་ན་འབྲས་བུས་མཚོན་ནས་ཆོས་ཤེས་པའི་བཟོད་པ་ཞེས་བྱ་སྟེ་མེ་ཏོག་དང་འབྲས་བུའི་ཤིང་བཞིན་ནོ། །དེ་སྐྱེས་ན་འཕགས་པའི་གང་ཟག་དང། ཡང་དག་པ་མྱང་འདས་ཉིད་དུ་ངེས་པར་
འགྲོ་བས་ན་ངེས་པར་འཇུག་པ་ཞེས་ཀྱང་བྱའོ། །དེའི་ཕྱིར་དེ་ནི་སོ་སོའི་སྐྱེ་བོ་བཟློག་པར་བྱེད་པ་ཞེས་ཀྱང་བྱའོ། །ཁ་ཅིག་ན་རེ་སོ་སོའི་སྐྱེ་བོ་ནི་འཇིག་རྟེན་ཆོས་མཆོག་གིས་བཟློག་པར་བྱེད་དེ་ཞེས་ཟེར་ཏེ། དེའི་ལྟར་ན་ཆོས་མཆོག་སོ་སོའི་སྐྱེ་བོ་མ་ཡིན་པར་ཐལ་བའི་ཕྱིར་རོ། །ཁ་ཅིག་ན་རེ་ཆོས་མཆོག་དང་སྡུག་བསྔལ་
ལ་ཆོས་ཤེས་པའི་བཟོད་པ་ནི་སོ་སོའི་ འདི་མ་འོངས་པ་སྐྱེ་བཞིན་པས་ནི་སོ་སྐྱེ་ཟློག་པར་བྱེད་པའི་ཕྱིར།  སྐྱེ་བོ་ཟློག་པ་ལ་བར་ཆད་མེད་པ་དང་རྣམ་གྲོལ་གྱི་ལམ་དང་རྗེས་སུ་མཐུན་པ་ཡིན་ནོ་ཞེས་ཟེར་ཏེ། རྣམ་པ་འགལ་བ་ཙམ་ཡིན་པའི་ཕྱིར་རྗེས་སུ་མཐུན་པའི་སྒྲ་སྦྱར་ཏེ་དོན་དུ་ན་སོ་སོའི་སྐྱེ་བོ་ནི་སྒོམ་སྤང་ཡིན་པས་མཐོང་
ལམ་གྱིས་ནི་སྤོང་བ་མ་ཡིན་ནོ་ཞེས་བྱེ་བྲག་ཏུ་སྨྲ་བ་རྣམས་འདོད་དོ་ཞེས་འཆད་མོད་ཀྱི་བྱེ་བྲག་ཏུ་སྨྲ་བའི་འདོད་པ་ནི་ཆོས་མཆོག་གིས་སྤོང་ཡང་སོ་སོའི་སྐྱེ་བོ་མ་ཡིན་པར་ཐལ་བའི་ཉེས་པ་མེད་དེ། འགག་པར་འགྱུར་བའི་ལམ་གྱིས་ནི། །དེ་ཡི་སྒྲིབ་པ་རབ་ཏུ་སྤོང། །ཞེས་འབྱུང་བས་ཆོས་མཆོག་གིས་
སྤོང་བཞིན་པ་ཡིན་གྱི་སྤངས་ཟིན་པ་མ་ཡིན་པའི་ཕྱིར་རོ། །གཞན་ཡང་དེ་སྒོམ་སྤང་ཡིན་ཀྱང་ངན་སོང་སྐྱེད་བྱེད་ཀྱི་ལས་རྐྱེན་མ་ཚང་བས་མཐོང་ལམ་ཐོབ་པ་ན་འགག་པ་ལྟར་ཆོས་བཟོད་སྐྱེ་བཞིན་པ་ན་རྐྱེན་མ་ཚང་བས་སོ་སོའི་སྐྱེ་བོའི་ཐོབ་པ་ཆད་པས་སྤོང་སྟེ། དེ་ལྟ་མ་ཡིན་ན་མཐོང་ལམ་པ་འཕགས་པ་
མ་ཡིན་པར་ཐལ་བའི་ཕྱིར་རོ། །དེས་ན་འདིའི་དོན་ནི་འགྲེལ་པ་ལས་མ་འོངས་པས་ནི་སོ་སོའི་སྐྱེ་བོ་ཉིད་ཟློག་པར་བྱེད་དོ། །མ་འོངས་པ་དེའི་བྱ་བ་ནི་དེ་ཁོ་ན་ཡིན་པར་ཁས་ལེན་གྱི་གཞན་ནི་མ་ཡིན་ཏེ། མར་མེ་དང་སྐྱེ་བ་བཞིན་ནོ་ཞེས་པ་དང། སློབ་དཔོན་གང་སྤེལ་གྱིས་ཀྱང་མ་འོངས་པ་བྱེད་པ་དང་ལྡན་པ་ནི་
གསུམ་སྟེ། སྐྱེ་བ་དང་མར་མེ་དང་སྡུག་བསྔལ་ལ་ཆོས་ཤེས་པའི་བཟོད་པའོ། །ཇི་ལྟར་སྐྱེ་བཞིན་པའི་མར་མེས་མུན་པ་སེལ་ཞིང་འགག་བཞིན་པས་སྡོང་བུ་དང་མར་སྲེག་པ་བཞིན་དུ་སྡུག་བསྔལ་ལ་ཆོས་ཤེས་པའི་བཟོད་པ་སྐྱེ་བཞིན་པས་སོ་སོའི་སྐྱེ་བོ་ཉིད་སྤོང་ལ་འགག་བཞིན་པས་ཕྲ་རྒྱས་བཅུ་སྤོང་ངོ་ཞེས་པ་དང་

[326B] དེ་ནི་འཕགས་པའི་ཆོས་ཐོབ་པ་ན་རྣམ་པར་ཉམས་པའི་སྒོ་ནས་ཐོབ་པ་ཆད་པས་ལྡོག་གི་ ཉོན་མོངས་པ་ཅན་མ་ཡིན་པས་གཉེན་པོས་དངོས་སུ་སྤངས་པ་ནི་མ་ཡིན་ཏེ། ཉོན་མོངས་པ་ཅན་གཟུགས་མིན་ནི། །གཉེན་པོ་སྐྱེས་བས་རྣམ་
ཉམས་འགྱུར་ཞེས་འབྱུང་བས་ཉོན་མོངས་ཅན་གཟུགས་ཅན་མ་ཡིན་ན་གཉེན་པོ་སྐྱེས་པས་སྤང་བ་ཡིན་པ་ལ་འདི་ནི་མ་བསྒྲིབས་ལུང་མ་བསྟན་ཡིན་པའི་ཕྱིར་རོ། །འོ་ན་རྣམ་པར་ཉམས་པ་དང་སྤངས་པ་དག་ལ་ཁྱད་པར་ཅི་ཡོད་ཅེ་ན། དང་པོ་ནི་རྐྱེན་མ་ཚང་བ་ཙམ་གྱིས་ཐོབ་པ་ཆད་པ་ཡིན་ལ། གཉིས་པ་ནི་གཉེན་པོ་
སྐྱེས་པས་སྤངས་པ་ཡིན་ནོ། །དེས་ན་ཐོབ་པ་ཆད་པ་སོ་སོའི་སྐྱེ་བོ་དང་མི་ལྡན་པའི་ཕྱིར་ཆོས་བཟོད་ཀྱི་གནས་སྐབས་ན་འཕགས་པ་ཁོ་ན་ཡིན་གྱི་སོ་སོའི་སྐྱེ་བོ་ནི་མ་ཡིན་ནོ་ཞེས་བཤད་པས་སྡུག་བསྔལ་ལ་ཆོས་བཟོད་སྐྱེ་བཞིན་པ་ན་སོ་སོའི་སྐྱེ་བོའི་བརྟགས་མིན་ཐོབ་པས་སྤངས་པ་ཡིན་ནོ་ཞེས་བྱ་བ་འདི་
ཡིན་ནོ། །སྡུག་བསྔལ་ལ་ཆོས་ཤེས་པའི་བཟོད་པ་སྐྱེས་པ་དེ་ནས་ནི་འདོད་པའི་སྡུག་བསྔལ་དེ་ཉིད་ལ་དམིགས་པའི་ཆོས་ཤེས་པའི་ཡེ་ཤེས་སྐྱེའོ། །འདི་ནི་དང་པོར་འདོད་པའི་ཆོས་ཀྱི་དེ་ཉིད་ཤེས་པ་ན་ཆོས་ཤེས་པ་ཡིན་གྱི་བཟོད་པ་ནི་མ་ཡིན་ཏེ། སྔར་གྱི་ཡེ་ཤེས་ཀྱིས་སྐྲག་པ་བཅོམ་ཟིན་པའི་ཕྱིར་རོ། །ཇི་
ལྟར་འདོད་པའི་སྡུག་བསྔལ་ལ་དམིགས་པའི་བཟོད་ཤེས་ཟག་མེད་སྐྱེ་བ་དེ་བཞིན་དུ་སྡུག་བསྔལ་ཆོས་ཤེས་ཀྱི་མཇུག་ཐོགས་སུ་འདོད་པའི་སྡུག་བསྔལ་གྱི་ལྷག་མ་ཁམས་གོང་མ་གཉིས་ཀྱི་སྡུག་བསྔལ་གྱི་བདེན་པ་ལ་དམིགས་པའི་རྗེས་སུ་ཤེས་པའི་བཟོད་བ་དང་ཤེས་པ་སྐྱེའོ། །ཡེ་ཤེས་དེ་དག་ནི་ཆོས་
ཤེས་པའི་རྗེས་སུ་སྐྱེས་པའི་ཕྱིར་རྗེས་སུ་ཤེས་པ་དང། གོང་མའི་སྡུག་བསྔལ་གྱི་ཆོས་ཉིད་ལ་མི་སྐྲག་པའི་ཕྱིར་བཟོད་པ་དང། སྐྲག་པ་བཅོམ་ཟིན་ལ་འཇུག་པའི་ཕྱིར་ཤེས་པ་ཡིན་ནོ། །སྡུག་བསྔལ་གྱི་བདེན་པ་ལ་དམིགས་པའི་ཡེ་ཤེས་བཞི་སྐྱེ་བ་ཇི་ལྟ་བ་བཞིན་དུ་ཀུན་འབྱུང་ལ་སོགས་པའི་བདེན་པ་གསུམ་
ལའང་དེ་བཞིན་དུ་ཤེས་པར་བྱའོ། །དེ་ལྟར་ན་བདེན་པ་མངོན་པར་རྟོགས་པའི་ལམ་འདི་ནི་སེམས་ཀྱི་སྐད་ཅིག་མ་ ཟག་མེད་  བཅུ་དྲུག་གོ་ མངོན་པར་རྟོགས་པ་ཞེས་བྱ་བ་ནི་མངོན་སུམ་དུ་མཐོང་བའོ། །འདིར་དཔྱད་པ་འདི་ཡོད་དེ་བདེན་པ་རྣམས་ཅིག་ཅར་རྟོགས་སམ། འོན་ཏེ་རིམ་གྱིས་ཡིན། དང་

[327A]༄༅། །པོ་ལྟར་ན་བདེན་པ་མངོན་པར་རྟོགས་པ་བཅུ་དྲུག་མ་ཡིན་པར་འགྱུར་ལ། གཉིས་པ་ལྟར་ན་སྤང་བྱ་རིམ་གྱིས་སྤོང་བར་འགྱུར་ན་སྟོང་ཆེན་མོ་རབ་ཏུ་འཇོམས་པ་ལས། ལྟ་བ་འདི་ལ་སྦྱང་མ་ཐག་ཏུ་ནི། །འཇིགས་ཚོགས་ལྟ་དང་ཚུལ་ཁྲིམས་བརྟུལ་ཞུགས་དང། །ཐེ་ཚོམ་དང་ནི་ཉོན་མོངས་
གསུམ་པོ་དག་ ཅིག་ཅར་སྤངས་ཏེ་འཕགས་པའི་བདེན་མཐོང་བ་ཞེས་གསུངས་པ་དང་འགལ་ལོ་ཞེ་ན། འཕགས་པ་གནས་བརྟན་བ་དང་ཆོས་སྲུང་བའི་སྡེ་པ་ལ་སོགས་པ་རྣམས་ན་རེ་བདེན་བ་ནི་ཅིག་ཅར་མངོན་པར་རྟོགས་ཏེ། ཡེ་ཤེས་ཀྱི་རྣམ་པ་བཅུ་དྲུག་བཤད་པ་ནི་བདེན་པ་བཞི་ལ་ཆོས་ཀྱི་རྣམ་པ་བཅུ་དྲུག་
བཤད་པའི་དབང་དུ་མཛད་པ་ཡིན་ཏེ། གཞན་དུ་ན་སྔར་སྨོས་པའི་མདོ་དང་འགལ་བའི་ཕྱིར་རོ་ཞེས་འདོད་དོ། །འདི་ལ་ཐམས་ཅད་ཡོད་པར་སྨྲ་བ་ལ་སོགས་པ་རྣམས་ནི་བདེན་པ་མངོན་པར་རྟོགས་པ་ནི་བཅུ་དྲུག་རིམ་གྱིས་རྟོགས་པ་ཡིན་གྱི་ཅིག་ཅར་ནི་མ་ཡིན་ནོ། །གལ་ཏེ་བདེན་བཞི་ཅིག་ཅར་མངོན་པར་རྟོགས་ན་
ཞུགས་པ་དང་གནས་པའི་རྣམ་གཞག་མི་རུང་བར་ཐལ་བའི་ཕྱིར་དང། བཅོམ་ལྡན་འདས་ཀྱིས་དཔེ་དང་བཅས་བའི་མདོ་གསུམ་གསུངས་པ་དང་འགལ་བའི་ཕྱིར་རོ། །དེ་ལ་མདོ་དང་པོ་ནི་ཡང་དག་པར་ལྡན་པའི་མདོ་ལས། ཁྱིམ་བདག་མགོན་མེད་ཟས་སྦྱིན་གྱིས་བཙུན་པ་ཅི་ལགས། འཕགས་པའི་
བདེན་པ་བཞི་པོ་མཐར་གྱིས་མངོན་པར་རྟོགས་སམ། འོན་ཏེ་མངོན་བར་རྟོགས་པ་གཅིག་ལགས་ཞེས་ཞུས་པ་དང། ཁྱིམ་བདག་འཕགས་པའི་བདེན་པ་བཞི་ནི་མཐར་གྱིས་མངོན་པར་རྟོགས་ཀྱི་མངོན་པར་རྟོགས་པ་གཅིག་བ་ནི་མེད་དོ། །ཁྱིམ་བདག་གང་ཞིག་འདི་སྐད་དུ་བདག་གིས་སྡུག་
བསྔལ་འཕགས་པའི་བདེན་པ་མངོན་པར་མ་རྟོགས་པར་ཀུན་འབྱུང་བ་འཕགས་པའི་བདེན་པ་མངོན་པར་རྟོགས་པར་བྱའོ་ཞེས་བྱ་བ་ནས་རྒྱས་པར་སྡུག་བསྔལ་འགོག་བ་འཕགས་པའི་བདེན་པ་མངོན་པར་མ་རྟོགས་པར་སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་མངོན་པར་
རྟོགས་པར་བྱའོ་ཞེས་བྱ་བའི་བར་དུ་སྨྲ་ན་དེ་སྐད་དུ་ནི་མ་སྨྲ་ཞིག་ཅེས་བརྗོད་པར་བྱའོ། །དེ་ཅིའི་ཕྱིར་ཞེ་ན། སྡུག་བསྔལ་འཕགས་པའི་བདེན་པ་མངོན་པར་མ་རྟོགས་པར་ཀུན་འབྱུང་བ་འཕགས་བའི་བདེན་པ་མངོན་པར་རྟོགས་པར་འགྱུར་བ་གང་ཡིན་པ་ད་ནི་གནས་མེད་ཅིང་གོ་སྐབས་མེད་དོ། །སྡུག་བསྔལ་

[327B] དེ་བཞིན་དུ་བདེན་པ་གཞན་ལའང་སྦྱར་ནས་དཔེ་ནི་ཁང་པ་བརྩེགས་མའམ་ཁང་པ་བརྩེགས་པ་ཆེན་པོའི་རྨང་དང་རྩིག་པ་དང་ཕྱམ་སོ་དང་གཡོགས་མ་
རྣམས་སྔ་མ་སྔ་མ་ལ་རྐང་པ་མ་བཞག་པར་ཕྱི་མ་ཕྱི་མ་ལ་རྐང་པ་གཞག་པར་བྱ་བའི་གནས་མེད་ཅིང་གོ་སྐབས་མེད་པ་དང། སྔ་མ་སྔ་མ་ལ་བཞག་ནས་ཕྱི་མ་ཕྱི་མ་ལ་གཞག་པའི་གནས་དང་གོ་སྐབས་ཡོད་པའི་སྒོ་ནས་གསུངས་སོ། །མདོ་གཉིས་པ་ནི་དགེ་སློང་ཞིག་ལ་དོན་སྔ་མ་བཞིན་ལ་དཔེ་ནི་བང་རིམ་བཞི་
པའི་ཐེམ་སྐས་ལ་འཛེག་པའི་སྒོ་ནས་གསུངས་སོ། །མདོ་གསུམ་པ་ནི་འཕགས་པ་ཀུན་དགའ་བོ་ལ་དོན་སྔ་མ་བཞིན་ལ་དཔེ་ནི་གདང་བུ་བཞི་པའི་སྐས་ལ་འཛེགས་ཏེ་ཁང་བཟང་གི་སྟེང་དུ་འཇོག་པའི་དཔེའི་སྒོ་ནས་གསུངས་བ་ཡིན་ནོ། །བདེན་པ་ཅིག་ཅར་མངོན་པར་རྟོགས་པར་གསུངས་པ་ནི་བྱ་བའི་མངོན་པར་རྟོགས་
པ་གཅིག་པའི་དབང་དུ་མཛད་ནས་གསུངས་པ་ཡིན་ཏེ། སྡུག་བསྔལ་མཐོང་བ་ན་དེའི་ཀུན་འབྱུང་སྤོང་ཞིང་འགོག་པ་མངོན་དུ་བྱེད་ལ་དེ་དག་ཀྱང་ལམ་གོམས་པས་ཡིན་པའི་ཕྱིར་རོ། །འདིར་རིམ་གྱིས་མངོན་པར་རྟོགས་པ་ནི་མཐོང་བའི་མངོན་པར་རྟོགས་པ་ཡིན་ནོ། །འོ་ན་མངོན་པར་རྟོགས་པ་དུ་མ་ཡོད་དམ་ཞེ་
ན༑ མངོན་པར་རྟོགས་པ་དེ་ནི་རྣམ་པ་གསུམ་སྟེ། མཐོང་བའི་མངོན་པར་རྟོགས་པ་དང། དམིགས་པའི་མངོན་པར་རྟོགས་པ་དང། བྱ་བའི་མངོན་པར་རྟོགས་པ་ཞེས་བྱ་བའོ། །དེ་ལ་དང་པོ་ནི་ཟག་མེད་ཀྱིས་ཤེས་རབ་ཀྱིས་བདེན་བཞིའི་རྣམ་པ་བཅུ་དྲུག་མངོན་སུམ་དུ་མཐོང་བ་སྟེ། མདོ་ལས། དགེ་སློང་དག་ཟག་
པ་མེད་པའི་ཤེས་རབ་ཀྱིས་མཐོང་བ་གང་ཡིན་པ་དེ་ནི་མཐོང་བའོ་ཞེས་འབྱུང་བས་ཤེས་རབ་ཉིད་མཐོང་བ་ཡིན་ནོ། །གཉིས་པ་ནི་ཤེས་རབ་མཚུངས་ལྡན་ གྱི་སེམས་སེམས་བྱུང་  དང་བཅས་པའོ། །གསུམ་པ་ནི་ཤེས་རབ་མཚུངས་ལྡན་དང་བཅས་པ་དང། ལྡན་པ་མ་ཡིན་པ་ཚུལ་ཁྲིམས་དང་མཚན་ཉིད་དང་ཐོབ་
པ་ལ་སོགས་པ་དག་ཀྱང་ཡིན་ཏེ། དེ་དག་གིས་སྡུག་བསྔལ་ཤེས་པར་བྱ་བ་དང། ཀུན་འབྱུང་སྤང་པར་བྱ་བ་དང། འགོག་པ་མངོན་དུ་བྱ་བ་དང། ལམ་རྒྱུད་ལ་བསྟེན་པའི་བྱ་བ་བཞི་པོ་བྱེད་པའི་ཕྱིར་རོ་ཞེས་བྱ་བར་འདོད་དོ། །དེས་ན་ཤེས་རབ་གསུམ་ཆང་དང། ཤེས་རབ་ལས་གཞན་པའི་མཚུངས་ལྡན་རྣམས་

[328A]༄༅། །ནི་ཕྱི་མ་གཉིས་དང། ཤེས་རབ་དང་ལྷན་ཅིག་པའི་མཚུངས་ལྡན་མ་ཡིན་པ་རྣམས་ནི་ཐ་མ་ཁོ་ནའོ། །མངོན་པར་རྟོགས་པ་བཅུ་དྲུག་པོ་དེ་དག་ནི་ཆོས་མཆོག་དང་ས་གཅིག་ཅིང་ཆོས་མཆོག་ནི། མི་ལྕོགས་མེད་པ་དང། ཁྱད་པར་བསམ་གཏན་ས་པའོ་ཞེས་འབྱུང་བའི་ཕྱིར་འདི་དག་
ཀྱང་ས་དྲུག་ལ་རྟེན་བ་ཡིན་ནོ། །བཅུ་དྲུག་པོ་དེའི་བཟོད་པ་བརྒྱད་དང་ཤེས་པ་བརྒྱད་པོ་དེ་དག་ནི་གོ་རིམ་བཞིན་དུ་ ཉོན་མོངས་ཀྱི་ཐོབ་པ་གཅོད་པས།  རྐུན་བོ་འབྱིན་པ་ལྟར་སྤང་བྱ་ལ་གནོད་པ་བྱེད་པ་ལ་གཞན་གྱིས་བར་ཆད་བྱ་བར་མི་ནུས་པའི་ཕྱིར་དང། སྒོ་འཕར་གཅོད་པ་ལྟར་སང་བྱ་ལས་རྒྱལ་བའི་བྲལ་ཐོབ་དང་ལྷན་ཅིག་སྐྱེ་
 བཟོད་འབྲིང་མན་ཆད་ནི་བསམ་གཏན་ལ་རྟེན་ཡང་བྱེ་བྲག་གི་ས་མི་མཚུངས་པ་སྲིད་དོ། །བཅུ་དྲུག་ཏུ་གྲངས་ངེས་པ་ནི།  བའི་ཕྱིར་བར་ཆད་མེད་པའི་ལམ་དང་རྣམ་པར་གྲོལ་བའི་ལམ་ཡིན་ནོ། །སྐད་ཅིག་མ་ཡང་ཤེས་བྱ་ལ་ཤེས་པ་སྐྱེ་བའི་བྱ་བ་རྫོགས་པའི་སྐད་ཅིག་ཡིན་གྱི་དུས་མཐའི་སྐད་ཅིག་མ་ནི་མ་ཡིན་ཏེ། ཀུན་ལས་བཏུས་ལས། སེམས་
ཀྱི་སྐད་ཅིག་ནི་ཤེས་བྱ་ལ་ཤེས་བ་འབྱུང་བ་ཡོངས་སུ་རྫོགས་པར་རིག་བར་བྱའོ་ཞེས་བཤད་བའི་ཕྱིར་རོ། །ཁ་ཅིག་ཆོས་མཆོག་ཉིད་མཐོང་སྤང་ལ་གནོད་བྱེད་ཡིན་བར་འདོད་པ་ལ་ནི་ཆོས་མཆོག་བར་ཆད་མེད་པའི་ལམ་དང་མཐོང་ལམ་རྣམ་གྲོལ་གྱི་ལམ་འབའ་ཞིག་པར་ཐལ་བའི་སྐྱོན་ཡོད་དོ། །གང་དག་ཤེས་
པ་ཐམས་ཅད་སྒོམ་ལམ་དུ་འདོད་པ་དེ་དག་ལའང་མཐོང་ལམ་སྐད་ཅིག་བཅོ་ལྔ་མ་ཡིན་པར་འགྱུར་རོ། །གང་དག་འདིར་ཐེག་བ་གོང་མའི་མཐོང་ལམ་གྱི་རྣམ་གཞག་དུ་མ་འཆད་བ་དེ་དག་ནི་སྐབས་ལས་འདས་པ་ཡིན་ནོ། །ཡེ་ཤེས་སྐད་ཅིག་མ་བཅུ་དྲུག་པོ་དེ་དག་ལས་སྐད་ཅིག་མ་དང་པོ་བཅོ་ལྔ་ནི་མཐོང་བའི་
ལམ་ཡིན་ཏེ།  གལ་ཏེ་བཟོད་པས་ཉོན་མོངས་སྤོང་ན་བསྟན་བཅོས་ལས་ཀུན་སྦྱོར་ནི་དགུ་སྟེ། ཆོས་ཤེས་པས་སྤང་བར་བྱ་བ་བཞི་དང། རྗེས་སུ་ཤེས་པས་སྤང་བར་བྱ་བ་བཞི་དང། སྒོམ་པས་སྤང་བར་བྱ་བའོ་ཞེས་པ་དང་འགལ་ཞེ་ན། བཟོད་པ་རྣམས་ནི་ཤེས་པའི་འཁོར་ཡིན་པས་བཟོད་པས་སྤང་བྱ་ལ་ཤེས་པའི་སྤང་བྱར་བཤད་དེ་འཁོར་གྱིས་བཅོམ་པ་ལ་རྒྱལ་པོས་བཅོམ་ཞེས་པ་བཞིན་ནོ། །སྒོམ་སྤང་ནི་ཤེས་པ་ཁོ་ནས་ཏེ།།
 དེ་ལ་བར་ཆད་མད་ལམ་ཡང་ཤེས་པའི་ངོ་བོ་ཡིན་པའི་ཕྱིར་རོ།།  བདེན་པ་རྣམས་སྔར་མ་མཐོང་བ་མངོན་སུམ་དུ་མཐོང་བའི་ཕྱིར་རོ།  །ཞེ་ན་རྟགས་དེ་ཆོས་ཅན་གྱི་ཕྱོགས་གཅིག་ལ་མ་གྲུབ་སྟེ། ཤེས་པ་ནི་བཟོད་པའི་དམིགས་པ་འཛིན་པའི་ཕྱིར་རོ་ཞེ་ན། དེ་དག་ཀྱང་མཐོང་ལམ་གྱི་བར་ན་ཡོད་པའི་ཤེས་པ་ཡིན་པའི་ཕྱིར་རྒྱུད་ལ་བསམས་པའམ། ཡང་ནམ་མཐོང་བའམ་མཐོང་བའི་ཕྱིར་ཏེ།།

[328B] གང་ཟག་འདིའི་མ་མཐོང་བ་མཐོང་བ་འཇུག་པ་སྟེ་དེ་སྲིད་དུ་མཐོང་བའི་ལམ་མོ། །ལམ་ལ་རྗེས་ཤེས་ནི་སྒོམ་ལམ་ཡིན་ཏེ་དགེ་སྦྱོང་ཚུལ་གྱི་འབྲས་བུ་འདུས་བྱས་ཡིན་པའི་ཕྱིར་དང། ཤེས་པ་བརྒྱད་དང་རྣམ་པ་བཅུ་དྲུག་ཐོབ་པའི་ཕྱིར་དང། ལམ་སྔ་མ་ཉམས་པའི་ཕྱིར་དང། རྒྱུན་ཆགས་པ་ཕྱིན་པའི་ཕྱིར་རོ། །འདི་སྒོམ་ལམ་ཡིན་ན་ཉམས་པ་སྲིད་པར་འགྱུར་རོ་ཞེ་ན། མ་ཡིན་ཏེ་མཐོང་སྡང་གི་སྤངས་པ་
 འཛིན་པའི་གཞིའི་གཉེན་པོ་ཡིན་པས་སོ་ཞེས་ཟེར་ཏེ་དེ་ལྟ་ན་སྒོམ་ལམ་ཐམས་ཅད་ཀྱང་མཐོང་ལམ་དུ་ཧ་ཅང་ཐལ་བས་མི་འཐད་དོ། །ཅིའི་ཕྱིར་ཤེས་པ་བདུན་མཐོང་ལམ་ཡིན་ཞེ་ན། བདེན་པ་མཐོང་བ་ཐམས་ཅད་མ་རྫོགས་པས་བཟོད་པ་གཉིས་ཀྱི་བར་མར་གྱུར་པའི་ཕྱིར་རོ། །ཁ་ཅིག་མཐོང་ལམ་གྱི་སྐལ་མཉམ་གྱི་རྒྱུ་ཡིན་པའི་ཕྱིར་ཞེས་ཟེར་རོ།  །བཅུ་བཞི་པ་མན་ཆད་ཀྱིས་ནི་ཁམས་
གོང་མའི་ལམ་མ་མཐོང་བའི་ཕྱིར་མཐོང་ལམ་དུ་མ་བཤད་དོ། །བཅུ་དྲུག་པ་ནི་སྔ་མ་རྣམས་ཀྱིས་མཐོང་ཟིན་པའི་བདེན་པ་ལ་དམིགས་ནས་ལམ་གོམས་པར་བྱེད་བའི་ཕྱིར་སྒོམ་ལམ་ཡིན་ནོ། །ཤེས་པ་སྔ་མ་བདུན་ནི་མཐོང་བའི་བྱ་བ་མ་རྫོགས་པའི་ཕྱིར་མཐོང་ལམ་དུ་བཤད་ཀྱི་སྒོམ་ལམ་ནི་མ་ཡིན་ནོ། །འོ་ན་བཅུ་དྲུག་
པའང་ལམ་ལ་ངེས་པར་འབྱིན་པའམ། ལམ་ལ་རྗེས་བཟོད་སྔར་མ་མཐོང་བ་མཐོང་བའི་ཕྱིར་མཐོང་ལམ་དུ་འགྱུར་རོ་ཞེ་ན། མཐོང་མ་མཐོང་ནི་བདེན་པ་མཐོང་བ་དང་མ་མཐོང་བའི་དབང་དུ་བྱས་ཀྱི་རྣམ་པའི་དབང་དུ་མ་བྱས་པས་ ཤེས་པའི་  རྣམ་པ་གཅིག་མ་མཐོང་བས་ནི་མ་མཐོང་བར་མི་འགྱུར་ཏེ་ཉག་མ་
གཅིག་མ་བརྔས་ཀྱང་ཞིང་མ་བརྔས་པར་མི་འགྱུར་བ་བཞིན་ནོ། །མཐོང་ལམ་སྐད་ཅིག་མ་བཅོ་ལྔར་བཤད་པ་གང་དག་ཡིན་པ་དེ་དག་ཏུ་དབང་པོ་རྣོན་པོ་ནི་སྔོན་རང་ཉིད་ཀྱི་མདོ་ལ་སོགས་པའི་ཆོས་ཀྱི་དོན་གྱི་རྗེས་སུ་འབྲང་བས་ན་ཆོས་ཀྱི་རྗེས་སུ་འབྲང་བ་དང། རྟུལ་པོ་ནི་སྔོན་གཞན་གྱི་ལུང་ལ་བརྟེན་ནས་དད་པས་
ཚིག་གི་རྗེས་སུ་འབྲང་བས་ན་དད་པས་རྗེས་སུ་འབྲང་བ་ཞེས་བྱ་བའི་མིང་འཐོབ་བོ། །དོན་དེ་ལྟར་གནས་པ་ན་སྤྱིའི་དོན་ནི་གསུམ་ཡིན་ཏེ། མཐོང་ལམ་གྱི་རྟེན་དང། ལམ་དང། འབྲས་བུའོ། །དེ་ལ་དང་པོ་ལའང་ལུས་ཀྱི་རྟེན་ནི་གླིང་གསུམ་གྱི་སྐྱེས་པ་དང་བུད་མེད་དང་འདོད་ཁམས་པའི་ལྷ་རིས་དྲུག་ལ་སྐྱེའི་
གཞན་ལ་ནི་མ་ཡིན་ཏེ། ངན་སོང་གསུམ་དང་བྱང་གི་སྒྲ་མི་སྙན་པ་ནི་རྣམ་སྨིན་གྱི་སྒྲིབ་པས་བསྒྲིབས་པའི་ཕྱིར་དང། ཟ་མ་དང་མ་ནིང་དང་མཚན་གཉིས་པ་རྣམས་རྟེན་དམན་པའི་ཕྱིར་དང། ཁམས་གོང་མའི་སྐྱེ་བོ་དག་ནི་འཁོར་བ་ལ་སྐྱོ་བ་མེད་པའི་ཕྱིར་རོ། །སེམས་ཀྱི་རྟེན་ནི་བསམ་གཏན་ས་དྲུག་པ་ཡིན་

[329A]༄༅། །ཏེ་ཟག་མེད་ཡིན་ཞིང་གཟུགས་མེད་འདོད་པ་ལ་མི་དམིགས་ལ། དེ་ནི་ཆོས་མཆོག་དང་ས་གཅིག་ཅེས་བཤད་པའི་ཕྱིར་རོ། །གཉིས་པ་ལའང་བཞི་ལས་མཐོང་ལམ་གྱི་མཚན་ཉིད་ནི་བདེན་བཞིའི་དེ་ཁོ་ན་ཉིད་སྔར་མ་མཐོང་བ་མངོན་སུམ་དུ་མཐོང་བ་ཡིན་ནོ། །གང་དག་བདག་མེད་
མངོན་སུམ་དུ་མཐོང་བ་མཐོང་སྤང་གི་གཉེན་པོ་བྱེད་བ་ཞེས་ཟེར་བ་དེ་ངག་གི་ལྟར་ན་གཏེན་པོ་མཚན་ཉིད་པ་ལ་འདོད་ན་ཤེས་པ་རྣམས་མཐོང་ལམ་མ་ཡིན་བར་འགྱུར་ཏེ། གཉེན་བོ་མཚན་ཉིད་པ་ནི་བར་ཆད་མེད་པའི་ལམ་ཡིན་པའི་ཕྱིར་རོ། །འོན་ཏེ་གཉེན་པོ་ཙམ་ལ་འདོད་ན་ནི་སྒོམ་ལམ་ཡང་དེར་འགྱུར་ཏེ་
མཐོང་སྤང་ཐག་སྲིང་བའི་གཉེན་པོ་ཡིན་པའི་ཕྱིར་རོ། །ཁ་ཅིག་ཆོས་མཆོག་ཆེན་པོའི་རྗེས་སུ་བདག་མེད་མངོན་སུམ་དུ་མཐོང་བ་སྒོམ་ལམ་ཆུང་ངུའི་རྒྱུར་གྱུར་བ་ཞེས་ཟེར་བ་དེ་ལའང་གལ་ཏེ་སྒོས་ལམ་ཆུང་ངུའི་དངོས་ཀྱི་རྒྱུ་ཡིན་ན་ནི་ལམ་ལ་རྗེས་བཟོད་མ་གཏོགས་བ་རྣམས་མཐོང་ལམ་མ་ཡིན་པར་འགྱུར་ལ་
བརྒྱུད་པའི་རྒྱུ་ཡིན་ན་ནི་བཟོད་པ་ཕྱི་མ་དེ་ཉིད་མཐོང་ལམ་མ་ཡིན་པར་འགྱུར་རོ། །དངོས་དང་བརྒྱུད་བའི་རྒྱུ་ཅི་རིགས་བ་ཞེས་བྱ་བར་འདོད་ན་ནི་མཚན་ཉིད་མ་ངེས་བ་ཡིན་བར་འགྱུར་རོ། །དེ་བཞིན་དུ་ཆོས་མཆོག་གི་རྗེས་སུ་འབྱུང་བ་ལའང་དེ་མ་ཐག་གམ་བརྒྱུད་ནས་ཞེས་བརྗོད་བར་བྱའོ། །དེའི་ཕྱིར་བཤད་བ་སྔ་མ་ཉིད་
སྐྱོན་མེད་པ་ཡིན་ནོ། །རབ་ཏུ་དབྱེ་བ་ནི་གང་ཟག་གིས་ནི་ཉན་ཐོས་ལ་སོགས་པ་གསུམ་དང། ཡུལ་གྱིས་ནི་སྡུག་བསྔལ་མཐོང་བ་ལ་སོགས་པ་བཞི་དང། ངོ་བོས་ནི་བཟོད་བ་དང་ཤེས་བ་གཉིས་དང། རྣམ་པ་ལས་ནི་སྡུག་བསྔལ་ལ་ཆོས་ཤེས་པའི་བཟོད་བ་ལ་སོགས་པ་བཅོ་ལྔ་དང། ཁམས་ཀྱི་གཉེན་
པོ་ལས་ནི་ཆོས་ཤེས་དང་རྗེས་ཤེས་གཉིས་ཡིན་ནོ། །སྔོན་གྱི་སློབ་དབོན་དག་གིས་ཡེ་ཤེས་མཐོང་བ་དང། བདེན་པ་མཐོང་བ་གཉིས་སུ་བཤད་པ་ནི་འདིར་མི་འདོད་དེ། ཡེ་ཤེས་ཀྱང་ལམ་བདེན་གྱི་ནང་དུ་འདུས་པའི་ཕྱིར་རོ། །མང་པོས་བཀུར་བ་བདག་མཐོང་ལམ་སྐད་ཅིག་མ་བཅུ་གཉིས་སུ་སྨྲ་བའང་གལ་ཏེ་
བདེན་པ་མ་མཐོང་བ་མཐོང་བ་མཐོང་ལམ་ཡིན་ན་བཅོ་ལྔ་བ་མན་ཆད་མཐོང་ལམ་དུ་འགྱུར་ཏེ། བདེན་བཞི་སྔར་མ་མཐོང་བ་ནི་ཡེ་ཤེས་དེ་དག་ཡིན་པའི་ཕྱིར་རོ། །འོན་ཏེ་རྣམ་བ་མ་མཐོང་བ་མཐོང་བ་ཙམ་གྱིས་ཡིན་ན་ནི་སྐད་ཅིག་མ་དང་པོ་ཁོ་ན་མཐོང་ལམ་དུ་འགྱུར་རོ། །བདེན་བ་དང་རྣམ་པ་ཚོགས་པ་

[329B] །ཁྱད་པར་གྱི་ཆོས་ནི་མཐོང་སྤང་མ་ལུས་པ་སྤངས་པ་དང། བདེན་པའི་ཆོས་ཉིད་མངོན་སུམ་དུ་རྟོགས་པ་དང། མི་སྐྱེ་བའི་ཆོས་ཉིད་དྲུག་གམ་བརྒྱད་ཐོབ་པ་ལ་སོགས་པའི་ཡོན་ཏན་དང་
ལྡན་ནོ། །མིང་གི་རྣམ་གྲངས་ནི་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་ཐོབ་པ་དང། མི་སྐྱེ་བའི་ཆོས་ལ་བཟོད་པ་ཐོབ་པ་དང། བྱང་ཆུབ་སེམས་དཔའི་མཐོང་ལམ་གྱི་དབང་དུ་བྱས་ནས་བྱང་ཆུབ་སེམས་དཔའི་སྐྱོན་མེད་པ་ལ་ཞུགས་པ་ལ་སོགས་པ་མདོ་ལས་རྣམ་པ་མང་དུ་བཤད་
དོ༑ ༑འབྲས་བུ་ནི་སྒོམ་ལམ་འདྲེན་པར་བྱེད་པའོ། །ད་ནི་གང་ཟག་བཤད་པར་བྱ་སྟེ། དེ་ལ་གང་ཟག་ཅེས་བྱ་བ་ནི་ཕུང་པོ་བྮིའམ་ལྔའི་རྒྱུན་ལ་བཏགས་པ་ཡིན་ཏེ། ལུང་སིལ་བུ་ལས། རྒྱུན་ལ་གང་ཟག་ཅེས་བྱ་སྟེ། །མཚན་ཉིད་འཛིན་ལ་ཆོས་ཞེས་བརྗོད། །འདི་ལ་གང་ཡང་འཁོར་བ་མེད། །སུ་ཡང་མྱ་ངན་
འདས་པ་མེད། །ཅེས་བ་དང། མདོ་ལས་ཀྱང། ཕུང་པོ་རྣམས་ལ་གང་ཟག་ཅེས་བྱའོ་ཞེས་གསུངས་པའི་ཕྱིར་དང། དགྲ་བཅོམ་མ་བྲག་གིས་ཀྱང་ཇི་ལྟར་ཡན་ལག་ཚོགས་རྣམས་ལ། །ཤིང་རྟའི་མིང་དུ་བཤད་པ་ལྟར། །དེ་བཞིན་ཕུང་པོ་རྣམས་བརྟེན་ནས། །ཀུན་རྫོབ་སེམས་ཅན་ཞེས་བྱའོ། །ཞེས་པ་དང་
བཙུན་བ་གཞོན་ནུ་ལེན་གྱིས་ཀྱང། །ཕུང་པོའི་རྒྱུན་ནི་གང་ལ་དགེ་མི་དགེའི་འབྲས་བུ་ཡོད་བ་ཉིད། །དེ་ལ་སྲོག་ཅེས་བྱ་སྟེ་དེ། །སྲོག་མེད་བསྟན་པས་མེད་པར་འགྱུར་ །ཁ་ཅིག་ན་རེ་ཕུང་པོ་ལྔ་ཚོགས་པ་ལ་གང་ཟག་ཏུ་བརྗོད་ན་གཟུགས་མེད་ན་གང་ཟག་མེད་པར་འགྱུར་ལ། ཁ་ཡར་
བ་ལ་བརྗོད་ན་བུམ་པའང་གང་ཟག་ཏུ་འགྱུར་བས་ས་བོན་ཐམས་ཅད་པའི་རྣམ་པར་ཤེས་པའི་རྒྱུན་ནི་གང་ཟག་ཡིན་ཏེ། རྒྱུད་གསུམ་གྱི་རྣམ་པར་ངེས་པ་ལས། ཁ་ཡར་བ་དང་ཚོགས་པ་ཞེས། །བརྟགས་ན་ཕུང་པོ་ལྔའི་རྒྱུན། །གང་ཟག་མ་ཡིན་དེ་ཡི་ཕྱིར། །ས་བོན་ཀུན་གྱི་རྣམ་ཤེས་ཀྱི། །རྒྱུན་ནི་གང་
ཟག་ཡིན་པར་འདོད། །ཅེས་བཤད་པའི་ཕྱིར་རོ་ཞེས་ཟེར་བ་ནི་རྣལ་འབྱོར་སྤྱོད་པ་པའི་ལུགས་ཡིན་ནོ། །དེས་ན་འཕགས་པའི་གང་ཟག་ནི་ཟག་མེད་ཀྱི་ཡེ་ཤེས་དང་ལྡན་པའི་ཕུང་པོ་བཞི་འམ་ལྔའི་རྒྱུན་ལ་བརྗོད་པ་ཡིན་ནོ། །དེ་འཆད་པ་ན་བརྒྱད་དུ་དབྱེ་བ་དང། བདུན་དུ་དབྱེ་བ་དང། གཉིས་སུ་དབྱེ་བ་གསུར་

[330A]༄༅། །ལས་དང་པོ་ལའང་འདོད་ཆགས་དང་བྲལ་བ་སྔོན་དུ་འགྲོ་བ་དང། མཐར་གྱིས་བ་དང། ཁྱད་པར་བཤད་པ་གསུམ་གྱི་དང་པོ་ནི་འཇིག་རྟེན་པའི་སྒོམ་ལམ་གྱིས་སྲིད་རྩེ་མ་གཏོགས་བའི་ས་བརྒྱད་པོ་ལས་ཅི་རིགས་པར་འདོད་ཆགས་བྲལ་བ་སྔོན་དུ་སོང་ནས་མཐོང་ལམ་ཐོབ་པར་
བྱེད་པ་སྟེ། དེ་ཡང་འགྲེལ་པ་ལས་ཕལ་ཆེར་ལས་འདོད་ཆགས་དང་བྲལ་བ་དང་འདོད་པ་ལས་འདོད་ཆགས་དང་བྲལ་བ་གཉིས་བཤད་པ་ལས་དང་པོ་ནི་འདོད་པའི་རྣམ་པ་དྲུག་པ་ནས་བརྒྱད་པའི་བར་སྤངས་པ་དང། གཉིས་པ་ནི་འདོད་པའི་རྣམ་པ་དགུ་པ་སྤངས་པ་ནས་ཅི་ཡང་མེད་པའི་སྐྱེ་མཆེད་ཀྱི་དགུ་
པ་སྤངས་པའི་བར་ལ་ཊཱིཀས་བཤད་ཀྱི་རྣམ་པ་ལྔ་པ་སྤངས་ནས་མཐོང་ལམ་ཐོབ་པ་ནི་ཆགས་བྲལ་སྔོན་འགྲོར་མ་བཤད་ལ། འཇིག་རྟེན་པ་ཡིས་ཐོབ་འབྲས་ནི་ཞེས་བའི་འགྲེལ་པར་ཡང་འཇིག་རྟེན་པའི་ལམ་གྱིས་ཐོབ་པའི་འབྲས་བུ་གཉིས་ཞེས་འབྱུང་བའི་ཕྱིར་འབྲས་བུ་བར་བ་གཉིས་ལ་ཡོད་ཀྱི་སྔ་ཕྱི་
གཉིས་ལ་ནི་ཆགས་བྲལ་སྔོན་འགྲོ་མེད་དོ། །ཀུན་ལས་བཏུས་ལས་ཀྱང། ཕལ་ཆེར་ལས་འདོད་ཆགས་དང་བྲལ་བ་ནི་ཡང་དག་པ་ཉིད་དུ་ངེས་པར་གྱུར་པ་ལ་ཞུགས་ནས་ལན་ཅིག་ཕྱིར་འོང་བར་འགྱུར་རོ། །འདོད་བ་རྣམས་ལས་འདོད་ཆགས་དང་བྲལ་བ་ནི་ཡང་དག་པ་ཉིད་དུ་ངེས་པར་གྱུར་བ་ལ་ཞུགས་ནས་
 ཉན་ས་ལས་ཀྱང། དང་པོ་ནས་འདོད་པ་ལ་འདོད་ཆགས་དང་བྲལ་བ་ཞིག་ཡིན་ནི་དེ་མཐོང་ལམ་ཐོབ་མ་ཐག་ཏུ་ཕྱིར་མི་འོང་བར་འགྱུར་རོ། །གལ་ཏེ་ཤས་ཆེར་ལ་འདོད་ཆགས་དང་བྲལ་པ་ཞིག་ཡིན་ན་ནི། དེ་མཐོང་ལམ་ཐོབ་མ་ཐག་ཏུ་ལན་ཅིག་ཕྱིར་འོང་བར་འགྱུར་རོ། །དེ་འདོད་པ་ལ་འདོད་ཆགས་དང་མ་བྲལ་བ་ཞིག་ཡིན་ན་ནི་རྒྱུན་དུ་ཞུགས་པར་འགྱུར་རོ། །ཞེས་འབྱུང་ཞིང། འདིའི་བཞུགས་གནས་ནི་རྫས་ཐ་དད་དོ། །
ཕྱིར་མི་འོང་བར་འགྱུར་རོ་ཞེས་གཉིས་པོ་ཁོ་ན་བཤད་ཅིང། ཡང་དག་པ་ཉིད་དུ་ངེས་པར་གྱུར་པ་ལ་ཞུགས་པ་ནི་མཐོང་ལམ་ཉིད་ལ་བཤད་དོ། །གཉིས་པ་ནི་སྔར་མཐོང་སྒོམ་གྱི་སྤང་བྱ་མ་སྤངས་བས་འཆིང་བ་མཐའ་དག་དང་ལྡན་པ་ཞིག་དང་པོར་མཐོང་ལམ་གྱིས་མཐོང་སྤང་རྣམས་སྤངས་ནས་དེ་ནས་འཇིག་རྟེན་
ལས་འདས་པའམ་འཇིག་རྟེན་པའི་སྒོམ་ལམ་ཡང་རུང་སྟེ་སྡོམ་སྤང་རྣམས་རིམ་གྱིས་སྤོང་བའོ། །དེ་ལ་མཐོང་ལམ་སྐད་ཅིག་བཅོ་ལྔ་མན་ཆད་ལ་ཞུགས་བའི་དད་བ་དང་ཆོས་ཀྱི་རྗེས་སུ་འབྲང་བ་དེ་དག་གལ་ཏེ་སྔོན་འཇིག་རྟེན་བའི་ལམ་གྱིས་སྒོམ་པས་སྤང་བར་བྱ་བ་གཅིག་ཀྱང་མ་སྤངས་པའི་འཆིང་བ་མཐའ་

[330B] །ཡང་སྐད་ཅིག་བཅོ་ལྔ་མན་ཆད་ལ་གནས་པའི་གཉིས་པོ་དེ་ཉིད་སྔར་འཇིག་རྟེན་པའི་ལམ་གྱིས་འདོད་པའི་སྒོམ་སྤང་གཅིག་ནས་རྣམ་པ་ལྔ་བ་འབྲིང་གི་འབྲིང་པོའི་བར་དུ་བཅོམ་པ་གང་ཡིན་པ་དེ་ཡང་འབྲས་བུ་དང་པོ་ལ་ཞུགས་པ་
ཡིན་ནོ།  །འབྲས་བུ་དང་པོ་ཐོབ་པའི་ཆེད་དུ་བརྩོན་བཞིན་པའི་འཕགས་པ་ཡིན་པའི་ཕྱིར་འཆིང་བ་ཀུན་ལྡན་བཞིན་ནོ།།  ཡང་དེ་གཉིས་འབྲས་བུ་གཉིས་བ་ལན་ཅིག་ཕྱིར་འོང་ལ་ཞུགས་པ་ནི་སྔར་འདོད་པའི་སྒོམ་སྤང་དྲུག་པ་ནས་དགུ་བ་ཚུན་ཆད་ནི་དགུ་པ་མ་གཏོགས་པ་སྟེ། བརྒྱད་པ་ཆེན་པོའི་འབྲིང་གི་བར་འཇིག་རྟེན་བའི་ལམ་གྱིས་ཟད་ཅིང་
སྤངས་པ་སྐད་ཅིག་མ་བྕ་ལྔ་པ་ལ་གནས་པ་ཡིན་ནོ། །ཡང་དེ་གཉིས་སྔར་འཇིག་རྟེན་པའི་ལམ་གྱིས་འདོད་པའི་ཉོན་མོངས་པ་མ་ལུས་པ་ལས་ ཞེས་པ་འདི་ལ་ནི་སྨྲ་སྒོ་ལས། ལ་ནི་གཉིས་པ་བཞི་པ་དང། །བདུན་པ་སྡུད་དང་སྦྱོར་བ་དང། །སྨོན་དང་ཚད་འཛིན་གཞི་དང་ནི། །ཚེ་སྐབས་དག་ཏུ་འདོད་པ་ཡིན། །ཞེས་འབྱུང་བས་ཤིང་ལ་གཅོད་ཅེས་པ་ལྟ་བུ་གཉིས་པ་དང། ཤིང་ལ་ཆུ་འདྲེན་ཞེས་
 པ་ལྟ་བུ་བཞི་པ་དང། ཤིང་ལ་བྱ་གནས་ཞེས་པ་ལྟ་བུ་བདུན་པ་དང། ལག་པ་བསྙལ་ལ་ཟན་བཟའ་ཞེས་པ་ལྟ་བུ་སྡུད་པ་དང། གང་ན་དུ་བ་ཡོད་པ་འདི་ན་ནི། མེ་ཡོད་ལ་འདི་ན་ནི་མེ་མེད་དོ། །ཞེས་པ་ལྟ་བུ་སྦྱར་བ་དང། །བདག་ནམ་ཞིག་ན་འདི་ལྟ་བུ་ཞིག་ཏུ་གྱུར་ལ་གྱུར་ནས་ཀྱང་ཞས་པ་ལྟ་བུ་སྨོན་པ་དང། གཞི་དེ་ཙམ་དུ་བྱ་བ་ལ་ཇི་ཙམ་ལ་དེ་ཙམ་ལ་ཞེས་པ་ལྟ་བུ་ཚད་འཛིན་པའི་གཞི་དང། དུས་དེ་ལའམ་དེར་ཞེས་
 པ་ལྟ་བུ་ཚེ་སྐབས་ལ་འཇུག་པ་དང། བརྒྱད་ལས་འབྲས་བུ་གཉིས་པའི་ཕྱིར་ཞེས་བཞི་བ་དགོས་ཆེད་ཀྱི་ལ་ཡིན་པར་འགྲེལ་ཊཱིཀ་གིས་བཤད་དོ།  །འདོད་ཆགས་དང་བྲལ་བའམ་ཡང་ན་དེ་ནས་བཟུང་སྟེ་གོང་མ་ཅི་ཡང་མེད་པའི་སྐྱེ་མཆེད་ཀྱི་བར་གང་ཡང་རུང་བ་ལས་འདོད་ཆགས་བྲལ་བ་ཞིག་གིས་མཐོང་ལམ་སྐད་ཅིག་མ་བཅོ་ལྔ་ཐོབ་པ་ནི་
འབྲས་བུ་གསུམ་པ་ཕྱིར་མི་འོང་ལ་ཞུགས་པ་ཡིན་ནོ། །དད་བ་དང་ཆོས་ཀྱི་རྗེས་སུ་འབྲང་བ་གང་ཞིག་འབྲས་བུ་དང་པོ་རྒྱུན་ཞུགས་ལ་སོགས་པ་གང་ལ་ཞུགས་པའི་སྐད་ཅིག་མ་བཅོ་ལྔ་པ་ལ་གནས་པ་དེ་ནི་སྐད་ཅིག་མ་བཅུ་དྲུག་བ་ལ་ནི་རྒྱུན་ཞུགས་ལ་སོགས་པ་དེའི་འབྲས་བུ་ལ་གནས་པར་འགྱུར་གྱི་ཞུགས་
པ་དང་དད་པས་རྗེས་འབྲང་དང་ཆོས་ཀྱི་རྗེས་འབྲང་དུ་ནི་མི་འགྱུར་རོ། །དེའི་ཕྱིར་ཆགས་བྲལ་སྔོན་འགྲོའི་ཞུགས་གནས་ལ་རྟོགས་པ་ལ་ཁྱད་པར་ཡོད་ཀྱི་སྤངས་པ་ལ་ཁྱད་པར་མེད་དེ། ཡེ་ཤེས་སྐད་ཅིག་མ་བཅོ་ལྔ་པ་དང་བཅུ་དྲུག་པས་ཕྱེ་བའི་ཕྱིར་དང། སྤངས་པ་ནི་འདྲ་བའི་ཕྱིར་རོ། །དགྲ་བཅོམ་པ་ལ་ནི་

[331A]༄༅། །ཆགས་བྲལ་སྔོན་འགྲོས་ཐོབ་པ་མེད་དེ། སྲིད་རྩེའི་སྒོམ་སྤང་མ་སྤངས་པར་དགྲ་བཅོམ་མི་ཐོབ་ཅིང་མཐོང་ལམ་གྱིས་སྒོམ་སྤང་མི་སྤོང་བའི་ཕྱིར་དང། ཟག་ པ་དང་  བཅས་ བའི་  འོག་ས་དང་རང་སས་མི་སྤོང་ལ་དེ་བས་མཐོ་བའི་འཇིག་རྟེན་བའི་ས་མེད་པས་སྲིད་རྩེའི་སྒོམ་སྤང་སྤོང་
བའི་འཇིག་རྟེན་པའི་ལམ་ཡང་མེད་པའི་ཕྱིར་རོ། །གང་ཞིག་མཐོང་ལམ་སྐད་ཅིག་བཅོ་ལྔ་པ་མན་ཆད་ལ་འདོད་པའི་སྒོམ་སྤང་ལྔ་པ་མན་ཆད་སྤངས་ནས་ ཏེ་བཟོད་པས་གཞོམ་མིན་སྒོམ་ཁོ་ནས། ཞེས་འཇིག་རྟེན་བའི་སྒོམ་ལམ་གྱིས་སྤང་ངོ་ཞེ་ན།  བཅུ་དྲུག་པ་ལ་དྲུག་པ་སྤོང་བ་ནི་མི་སྲིད་དེ། དེ་ནི་བཅོ་ལྔ་པ་མན་ཆད་ཞི་གནས་གང་
 རྒྱུན་ཞུགས་ལའང་ཆགས་བྲལ་སྔོན་འགྲོ་མེད་དེ། བདེན་བ་ཐམས་ཅད་མ་མཐོང་བར་སྲིད་རྩེའི་མཐོང་སྤང་མི་སྤོང་བས་སྔར་འཇིག་རྟེན་པའི་ལམ་གྱིས་རང་གི་སྤང་བྱ་ཐམས་ཅད་སྤངས་པ་མི་སྲིད་པའི་ཕྱིར་རོ། །  ལ་བརྟེན་པ་དེ་ལ་བཅུ་དྲུག་པ་ཡང་རྟེན་གྱི་ས་གཞན་ལ་བརྟེན་བ་མེད་པའི་ཕྱིར་རོ། །དེ་བཞིན་དུ་བཅོ་ལྔ་བ་ལ་བརྒྱད་པ་མན་ཆད་སྤངས་ནས་བཅུ་དྲུག་པ་ལ་
དགུ་པ་སྤོང་བའང་མི་སྲིད་པར་ཤེས་པར་བྱའོ། །དེའི་ཕྱིར་འདོད་ཆགས་དང་བྲལ་བ་སྔོན་དུ་འགྲོ་བའི་འཕགས་པ་ནི་བར་མ་གཉིས་ཁོ་ནར་ཟད་དོ། །གང་གི་ཚེ་མཐོང་ལམ་གྱི་འབྲས་བུ་སྐད་ཅིག་མ་བཅུ་དྲུག་པ་ཐོབ་པ་དེའི་ཚེ་སྔར་གྱི་དབང་པོ་རྣོན་པོ་ཆོས་ཀྱི་རྗེས་འབྲང་དང་རྟུལ་བོ་དད་བས་རྗེས་འབྲང་དག་ནི་
རིམ་པ་ལྟར་མཐོང་བས་ཐོབ་པ་དང་དད་པས་མོས་པ་ཞེས་བྱ་བའི་མིང་འཐོབ་སྟེ། དེ་ནས་གཟུང་ནས་དགྲ་བཅོམ་པའི་འབྲས་བུ་ལ་ཞུགས་པའི་བར་དུ་ཡང་དེ་བཞིན་དུ་ཤེས་བར་བྱའོ།  །རྒྱུན་ཞུགས་ཀྱི་དབྱེ་བ་ལ་ཞུགས་གནས་གཉིས་ལས། ཞུགས་པ་ནི་ལམ་གྱིས་ཕྱེ་ན་མཐོང་ལམ་སྐད་ཅིག་བཅོ་ལྔ་ལ་གནས་པས་བཅོ་ལྔའོ། །དེ་རེ་
རེའང་འདོད་ཆགས་དང་བལ་བས་དྲུག་སྟེ། སྒོམ་སྤང་མ་སྤངས་པ་ནས་ལྔ་པ་སྤངས་བའི་བར་རོ། །དེ་རེ་རེ་ཡང་གཉིས་གཉིས་ཏེ་དད་པའི་རྗེས་འབྲང་ནི་རིགས་ཀྱིས་ལྔ་སྟེ། ཉམས་པའི་ཆོས་ཅན་ནས་རྟོགས་པའི་སྐལ་པ་ཅན་གྱི་བར་རོ། །དེ་རེ་རེའང་དབང་པོས་གསུམ་མོ། །དེ་རེ་རེ་ཡང་རྟེན་གྱིས་དགུ་དགུ་སྟེ་གླིང་གསུམ་དང་ལྷ་དྲུག་གོ། དེ་ལྟར་བསྡོམས་པས་ཁྲི་ཉིས་སྟོང་བདུད་
བརྒྱ་ལྔ་བཅུའོ། །དེ་བཞིན་དུ་ཆོས་ཀྱི་རྗེས་འབྲང་ལ་རིགས་ལ་དབྱེ་བ་མེད་པས་ཉིས་སྟོང་བཞི་བརྒྱ་སུམ་བཅུའོ། །འབྲས་གནས་ལ་དད་མོས་ནི་གཞན་པའི་རྗེས་འདྲང་དང་འདྲ་ལ་ལམ་གྱི་དབྱེ་བ་མེད་དེ་ཐམས་ཅད་བཅུ་དྲུག་པར་ཟད་བས་ན་བརྒྱད་བརྒྱ་དང་བཅུ་ཡོད་དོ། །མཐོང་ཐོབ་ནི་གཞན་ཆོས་ཀྱི་རྗེས་འབྲང་དང་འདྲ་ལ། ཁམ་གྱིས་དབྱེ་བ་མེད་བས་བརྒྱ་དང་དྲུག་ཅུ་རྩ་གཉིས་ཏེ་

[331B] །ཆགས་བྲལ་སྔོན་འགྲོའི་ཕྱིར་འོང་ལ་ཞུགས་གནས་གཉིས་ལས། ཞུགས་པ་ལའང་གཉིས་ལས་དད་པས་རྗེས་འབྲང་ནི་གཞན་རྒྱུན་ཞུགས་དང་འདྲ་ལ། འདོད་ཆགས་དང་བྲལ་བས་གསུམ་སྟེ། བཞི་སྟོང་བརྒྱད་བརྒྱ་དྲུག་ཅུའོ། །ཆོས་ཀྱི་རྗེས་འབྲང་ནི་རིགས་ལ་དབྱེ་བ་མེད་ལ་གཞན་ཆོས་རྗེས་འབྲང་བ་སྔ་མ་དང་འདྲ་བས་སྟོང་ཉིས་བརྒྱ་བཅོ་ལྔའོ། །དེའི་
གནས་པ་ལ་དད་མོས་ནི་རིགས་ལ་དབྱེ་བ་མེད་ཅིང་གཞན་དད་པའི་རྗེས་འབྲང་བཞིན་ཏེ་བཞི་བརྒྱ་དང་ལྔ་བཅུའོ། །གནས་པ་གཉིས་པ་མཐོང་ཐོབ་ནི་ལམ་ལ་དབྱེ་བ་མེད་ལ་གཞན་ནི་ཆོས་ཀྱི་རྗེས་འབྲང་བཞིན་ཏེ་བརྒྱད་ཅུ་རྩ་གཅིག་གོ། ཆགས་བྲལ་སྔོན་འགྲོའི་ཕྱིར་མི་འོང་ལ་ཞུགས་གནས་གཉིས་ལས། ཞུགས་པ་གཉིས་ནི་རིགས་ལྔ་དང་གཅིག་ཡིན་པ་དང་དབང་པོ་གསུམ་གསུམ་དུ་
འགྱུར་པར་དང་རྟེན་གྱི་ས་དགུ་ཡིན་པ་ནི་སྔ་མ་ཁོ་ན་བཞིན་ཡིན་ལ། བྱེ་བྲག་ཏུ་དད་པས་རྗེས་འབྲང་ནི་འདོད་ཆགས་དང་བྲལ་བས་དྲུག་ཅུ་རེ་བཞི་སྟེ་བསམ་གཏན་བཞི་དང་གཟུགས་མེད་དང་པོ་གསུམ་གྱིས་ཕྱེ་བ་དྲུག་ཅུ་རེ་གསུམ་དང། འདོད་པའི་ཆུང་ངུ་སྤངས་པའམ། བསམ་གཏན་དང་པོའི་འཆིང་བ་མཐའ་དག་དང་ལྡན་པ་གང་རུང་ངོ། །དེ་ལྟན་འབུམ་ཉི་ཁྲི་དགུ་སྟོང་དྲུག་བརྒྱ་ཡོད་དོ། །
ཆོས་ཀྱི་རྗེས་འབྲང་ནི་རིགས་ཀྱིས་དབྱེ་བ་མེད་ལ་གཞན་དེ་དང་འདྲ་སྟེ་ཉི་ཁྲི་ལྔ་སྟོང་དགུ་བརྒྱ་ཉི་ཤུའོ། །འདིའི་གནས་པ་ནི་བྱེ་བྲག་མང་བས་བརྗོད་པ་མང་པོར་འགྱུར་ཏེ་བལ་ཆེང་འོག་གི་མཐར་གྱིས་བ་དང་འདྲ་བར་སྦྱོར་གསུང་ངོ།  །འོ་ན་ཅིའི་ཕྱིར་འདོད་པའི་སྒོམ་སྤང་ལྔ་པའི་པར་དུ་སྤངས་ཀྱང་སེམས་བཅུ་དྲུག་པ་ལ་རྒྱུན་དུ་ཞུགས་པ་ཁོ་ན་ཞེས་བྱའི་ལན་ཅིག་
ཕྱིར་འོང་ལ་ཞུགས་པ་ཞེས་མི་བྱ་ཞེ་ན། གང་གི་ཕྱིར་རྒྱུན་དུ་ཞུགས་པའི་འབྲས་བུ་ ཙམ་པོ་  ཐོབ་བའི་སེམས་བཅུ་དྲུག་བ་ལ་གནས་པ་དེས་དེ་དུས་ན་འབྲས་བུ་ཁྱད་པར་ཅན་གྱི་ལམ་ཕྱིར་འོང་ལ་ཞུགས་པ་ཐོབ་པ་མེད་པས་སོ་དེའི་ཕྱིར་དེ་ནི་དེ་ལ་ཞུགས་པ་མ་ཡིན་ནོ་ཞེས་སྦྱར་རོ། །ཅིའི་ཕྱིར་ཞེ་ན། རྒྱུན་
ཞུགས་ཀྱི་འབྲས་བུ་ལ་གནས་པ་ཁྱད་པར་ཅན་ཐོབ་པར་བྱ་བའི་ཕྱིར་ ཉོན་མོངས་བ་སྤོང་བའི་སྦྱོར་བ་ལ་  མི་བརྩོན་པ་ དེ་སྲིད་དུ་ཞུགས་པ་མ་  ཡིན་པའི་ཕྱིར་རོ།  །ཤུགས་ཀྱིས་ན་གཉེན་པོ་ལ་སྦྱོར་བ་དང་བྲལ་ཐོབ་ཟག་མེད་སྐྱེས་ནས་ཞུགས་པ་ཡིན་ནོ།  །འདི་ལྟར་འབྲས་བུ་སྔ་མ་ལ་གནས་པ་རྣམས་ནི་ཕྱི་མ་ཐོབ་པར་བྱ་བའི་ཕྱིར་མི་བརྩོན་པ་ན་
སེམས་ཀྱི་སྐད་ཅིག་བཅུ་དྲུག་པ་དེའི་ཚེ་འབྲས་བུ་ལ་གནས་པ་ཙམ་ཡིན་གྱི་འབྲས་བུ་ལ་གནས་པ་ཁྱད་པར་ཅན་མ་ཡིན་པའི་ཕྱིར་རོ། །གནས་པ་ཁྱད་པར་ཅན་ནི་ཕྱི་མ་ཐོབ་པར་བྱ་བའི་ཕྱིར་བརྩོན་པའོ། །འདིས་ནི་འདོད་པའི་སྒོམ་སྤང་བརྒྱད་པ་སྤངས་པ་སེམས་བཅུ་དྲུག་པ་ལ་གནས་པ་དང། འདོད་པའམ་ཅི་

[332A]༄༅། །ཡང་མེད་པའི་སྐྱེ་མཆེད་ལས་འདོད་ཆགས་དང་བྲལ་པ་སེམས་བཅུ་དྲུག་པ་ལ་གནས་པ་དེ་དག་ཀྱང་རིམ་པ་བཞིན་ཕྱིར་མི་འོང་དང་དགྲ་བཅོམ་པའི་འབྲས་བུ་ལ་ཞུགས་པར་མི་འགྱུར་བའི་རྒྱུ་མཚན་ཡང་བཤད་བ་ཡིན་ནོ། །དེ་དག་ཀྱང་འབྲས་བུ་ལ་གནས་པ་ཁྱད་བར་ཅན་ནས་ནི་ཕྱི་མ་
ལ་ཞུགས་པ་ཡིན་ནོ་ཞེས་བཤད་པར་བྱའོ། །དེས་ནི་སེམས་བཅོ་ལྔ་ལ་གནས་བ་དེ་དག་འདོད་པའི་སྒོམ་སྤང་ལྔ་པ་སྤངས་ཀྱང་ཕྱིར་འོང་ལ་ཞུགས་པར་མི་འགྱུར་བའང་ཤེས་པར་བྱ་སྟེ། འབྲས་བུ་ཐོབ་པའི་ཚེ་ཕྱིར་འོང་མི་ཐོབ་པའི་ཕྱིར་རོ། །དེ་ཉིད་ཇི་ལྟར་ཞེ་ན། སེམས་བཅུ་དྲུག་པ་ཐོབ་པ་ན་འབྲས་བུ་ལ་
གནས་པ་ཐོབ་བ་ཡིན་ན་དེ་ནི་ཕྱིར་འོང་མ་ཡིན་ཏེ། ཕྱིར་འོང་ནི་འདོད་པའི་སྒོམ་སྤང་དྲུག་པ་སྤངས་པའི་ཕྱིར་དང། དེ་ནི་ལྔ་པ་སྤངས་པ་ཡིན་པའི་ཕྱིར་རོ། །དེ་བཞིན་དུ་བརྒྱད་པ་སྤངས་པ་སེམས་བཅོ་ལྔ་པ་ལ་གནས་པ་ཕྱིར་མི་འོང་ལ་ཞུགས་པར་མི་འགྱུར་བ་དང། ཅི་ཡང་མེད་པའི་སྐྱེ་མཆེད་མན་ཆད་ལས་
འདོད་ཆགས་དང་བྲལ་བ་སེམས་བཅོ་ལྔ་པ་ལ་གནས་པ་དགྲ་བཅོམ་ལ་ཞུགས་པར་མི་འགྱུར་བ་ལ་སོགས་པའང་ཤེས་པར་བྱའོ། །དེས་ན་ཆགས་བྲལ་སྔོན་འགྲོ་ནི་འཕགས་པ་སྔ་མ་གསུམ་གྱི་ཞུགས་འབྲས་རྫས་ཐ་དད་ཅིང་ཕྱིར་མི་འོང་ཁྱད་པར་ཅན་ཉིད་དགྲ་བཅོམ་ལ་ཞུགས་པའང་ཡིན་
པས་རྫས་བདུན་དུ་འགྱུར་རོ། །ཁ་ཅིག་འདི་བྱེ་བྲག་ཏུ་སྨྲ་བས་ཀུན་བརྟགས་པར་འཆད་པ་ནི་མ་ཡིན་ཏེ། ཀུན་ལས་བཏུས་ལས་ཀྱང་བཤད་པའི་ཕྱིར་རོ། །གལ་ཏེ་ཀུན་ལས་བཏུས་ལས་བཤད་པ་ནི་འདི་དང་མཐུན་པ་མ་ཡིན་ཏེ། འདོད་པའི་སྒོམ་སྤང་དྲུག་བ་སྤངས་པ་སེམས་བཅོ་ལྔ་པ་ལ་གནས་པ་
ཕྱིར་འོང་ལ་ཞུགས་པ་དང། དེ་ཉིད་སེམས་བཅུ་དྲུག་པ་ལ་གནས་པ་ཕྱིར་འོང་གི་འབྲས་བུ་ལ་གནས་པ་དང། འདོད་པའི་སྒོམ་སྤང་ཐམས་ཅད་སྤངས་པ་སེམས་བཅོ་ལྔ་པ་ལ་གནས་པ་ཕྱིར་མི་འོང་ལ་ཞུགས་པ་དང། སེམས་བཅུ་དྲུག་པ་ལ་གནས་པ་ཕྱིར་མི་འོང་གི་འབྲས་བུ་ལ་གནས་པར་
བཤད་པའི་ཕྱིར་རོ་ཞེ་ན། དེར་ནི་སྤང་བྱའི་ཉུང་བའི་མཐའ་དངོས་སུ་བཤད་ནས་འདིར་སྨོས་པ་མང་བའི་མཐའ་ཤུགས་ལ་གོ་བར་བྱ་བའི་ཕྱིར་ཡིན་ལ། འདིར་ནི་མང་བའི་མཐའ་དངོས་སུ་བཤད་ནས་དེ་ལས་བཤད་པའི་ཉུང་བའི་མཐའ་སྤངས་པ་ཤུགས་ལ་གོ་བར་བྱ་བའི་ཕྱིར་སྒོ་གཉིས་སུ་བསྟན་

[332B] །གལ་ཏེ་འཇིག་རྟེན་པའི་ལམ་གྱིས་སྒོམ་སྤང་སྤོང་ན་ཁམས་ལས་འདོད་ ཕྱིས་དེ་ལས་འོག་མའི་ཉོན་མོངས་པ་ཀུན་དུ་མི་འབྱུང་བར་འགྱུར་ཏེ། སྔར་སྤངས་ཟིན་པའི་ཕྱིར་རོ། །གལ་ཏེ་སྤངས་ཀྱང་
འབྱུང་ན་འཕགས་པ་དེ་དག་ལའང་འབྱུང་བས་ཕྱིར་མི་འོང་ལ་སོགས་པར་མི་འགྱུར་རོ་ཞེ་ན། འདི་ལ་བྱེ་བྲག་ཏུ་སྨྲ་བ་ནི་འཕགས་པ་རྣམས་ལའང་ཉམས་པ་ཡོད་ན་སོ་སོའི་སྐྱེ་བོ་རྣམས་ལ་ལྟ་ཅི་སྨོས། འོན་ཀྱང་འདོད་ཆགས་དང་བྲལ་བ་སྔོན་དུ་འགྲོ་བའི་འཕགས་པ་དེ་དག་ལ་ནི་ཉམས་པ་མི་སྲིད་དེ་
འཇིག་རྟེན་དང་འཇིག་རྟེན་ལས་འདས་པའི་ལམ་གཉིས་ཀྱིས་བརྟན་པར་བྱས་པའི་ཕྱིར་རོ་ཞེས་ཟེར་རོ། །མདོ་སྡེ་བ་ལ་སོགས་པ་ནི་འཇིག་རྟེན་པའི་ལམ་གྱིས་སྤང་བྱའི་མངོན་གྱུར་སྤོང་བ་དང་ས་བོན་ཉམས་སྨད་བར་བྱེད་པ་ཙམ་ཡིན་གྱི་རྩ་བ་ནས་མི་སྤོང་བས་འདོད་ཆགས་དང་བྲལ་བའང་སླར་ལྡོག་ལ་
འོན་ཀྱང་འདོད་ཆགས་དང་བྲལ་བ་སྔོན་དུ་འགྲོ་བའི་འཕགས་པ་དེ་དག་ནི་འཇིག་རྟེན་པའི་ལམ་གྱིས་སྒོམ་སྤང་གི་ཉོན་མོངས་བའི་མངོན་གྱུར་སྤངས་པའི་ཕྱིར་དང། ས་བོན་ཡང་དེ་མ་ཐག་བར་སྐྱེ་བའི་འཇིག་རྟེན་ལས་འདས་བའི་སྒོམ་ལམ་གྱིས་སྤང་བའི་ཕྱིར་དེ་ཕྱིན་ཆད་འདོད་པར་ལན་ཅིག་ལས་འོང་མི་སྲིད་བ་དང་ཕྱིར་མི་འོང་བའི་ཕྱིར་
དེ་དང་དེར་བརྗོད་དོ་ཞེས་འཆད་དོ། །ཀུན་ལས་བཏུས་ལས། རྒྱུན་དུ་ཞུགས་པ་ཅིག་ཅར་ངེས་པར་འབྱིན་བ་ཞེས་གསུངས་པ་ནི་བསམ་གཏན་དང་པོའི་ཉེར་བསྡོགས་མི་ལྕོགས་མེད་ལ་བརྟེན་ནས་མཐོང་ལམ་ཐོབ་པས་མཐོང་སྤང་སྤངས་ཏེ་རྒྱུན་ཞུགས་ཀྱི་འབྲས་བུ་ཐོབ་པར་བྱས་ཏེ། དེའི་རྗེས་ལ་འཇིག་
རྟེན་ལས་འདས་པའི་སྒོམ་ལམ་གྱིས་ཁམས་གསུམ་གྱི་བདེན་པ་ལ་ཅིག་ཅར་དམིགས་ནས་སྒོམ་པས་འདོད་པའི་སྒོམ་སྤང་ཆུང་ངུའི་ཆུང་ངུ་ལ་སོགས་པ་སྤངས་པ་ནི་སྲིད་རྩེའི་ཡང་ཆུང་ངུའི་ཆུང་ངུ་ལ་སོགས་པ་སྤོང་བས་ཕྱིར་འོང་དང་ཕྱིར་མི་འོང་ཐོབ་པ་མེད་པར་དགྲ་བཅོམ་པ་མངོན་དུ་བྱེད་པའོ། །ད་
ནི་མཐར་གྱིས་པ་བརྗོད་པར་བྱ་སྟེ། དེ་ནི་སྔར་མཐོང་སྒོམ་གྱི་སྤང་བྱ་གཅིག་ཀྱང་མ་སྤངས་པ་འཆིང་བ་མཐའ་དག་དང་ལྡན་པ་ཞིག་དང་པོར་མཐོང་ལམ་གྱིས་ཁམས་གསུམ་གྱི་མཐོང་སྤང་སྤངས་ཏེ། དེ་ནས་སྒོམ་ལམ་ཟག་བཅས་ཟག་མེད་གང་རུང་གིས་སྒོམ་སྤང་སྤངས་ཏེ་འབྲས་བུ་བཞི་རིམ་གྱིས་ཚང་བར་

[333A]༄༅། །ཐོབ་པ་དང་གསུམ་མམ་གཉིས་འཐོབ་པའང་ཡོད་དོ། །དེ་ལ་རྒྱུན་ཞུགས་དང། ལན་ཅིག་ཕྱིར་འོང་དང། ཕྱིར་མི་འོང་དང། དགྲ་བཅོམ་པ་ལ་ཞུགས་པ་དང་གནས་པ་བཤད་པ་བཞི་ལས་དང་པོ་ནི་ཇི་ལྟར་འདོད་ཁམས་ན་སྒོམ་སྤང་གི་ཉོན་མོངས་པ་རྣམ་པ་དགུ་ཡོད་པ་དེ་བཞིན་
དུ་བསམ་གཏན་དང་པོ་ནས་སྲིད་རྩེའི་བར་གྱི་ས་དང་ས་བརྒྱད་པོ་རེ་རེ་ན་ཡང་སྤང་བར་བྱ་བའི་ཉེས་པ་ཆེན་པོ་འབྲིང་ཆུང་ངུ་གསུམ་གསུམ་དང་དེ་དག་རེ་རེ་ལའང་ཆེན་པོའི་ཆེན་པོ་ནས་ཆུང་ངུའི་ཆུང་ངུའི་བར་རྣམ་པ་དགུ་དགུ་ཡོད་པས་སྤྱིར་བརྒྱད་བཅུ་རྩ་གཅིག་ཡོད་དོ། །ཇི་ལྟར་ས་དེ་དག་རེ་རེ་ན་སྤང་བྱ་དགུ་
དགུ་ཡོད་པ་དེ་བཞིན་དུ་གཉེན་པོ་ཡོན་ཏན་སྒོམ་པའི་ལམ་བར་ཆད་མེད་པ་དང་རྣམ་གྲོལ་གྱི་ལམ་རྣམས་ཀྱང་དགུ་དགུ་བ་རྒྱད་ཅུ་རྩ་གཅིག་ཡོད་དོ། །ཇི་ལྟར་ཞེ་ན། དེ་དག་རེ་རེ་ན་སྒོམ་ལམ་ཆུང་ངུ་དང་འབྲིང་དང་ཆེན་པོ་རྣམ་པ་གསུམ་གསུམ་ཡོད་ལ་དེ་རྣམས་ཀྱི་རེ་རེ་ཞིང་ཡང་ཆུང་ངུའི་ཆུང་ངུ་ལ་སོགས་པའི་དབྱེ་བས་
ཐ་དད་པའི་ཕྱིར་རོ། །དེ་ལ་སྤང་བྱ་ཆེན་པོའི་ཆེན་པོ་ནི་སྤང་སླ་བའི་ཕྱིར་གཉེན་པོ་སྒོམ་ལམ་ཆུང་ངུའི་ཆུང་ངུས་སྤོང་བ་ཡིན་ཏེ་གོས་ཀྱི་ མི་ལྕོགས་མེད་ནས་བཟུང་སྟེ།  དྲི་མ་རགས་པ་འབད་བ་ཆུང་ངུས་སྤོང་བ་བཞིན་ནོ། །དེ་བཞིན་དུ་སྤང་བྱ་ཆུང་ངུའི་ཆུང་ངུ་ནི་སྒོམ་ལམ་ཆེན་པོའི་ཆེན་པོས་སྤོང་བ་ལ་སོགས་པའང་ཤེས་
པར་བྱ་སྟེ། དང་པོ་ནི་ལམ་ཆེན་བོ་མི་སྲིད་པའི་ཕྱིར་དང། ལམ་ཆེན་པོ་སྐྱེས་པ་ན་ཉོན་མོངས་པ་ཆེན་པོ་མི་སྲིད་པའི་ཕྱིར་རོ། །དེ་ལ་མཐོང་ལམ་སྐད་ཅིག་མ་བཅོ་ལྔ་ནི་འབྲས་བུ་དང་པོ་ལ་ཞུགས་པ་དང་བཅུ་དྲུག་པ་ནི་གནས་པ་ཙམ་པོ་ཡིན་པར་སྔར་བཤད་ལ། རྒྱུན་ཞུགས་ཀྱི་འབྲས་གནས་གང་ཞིག་སྔར་
སྒོམ་པས་སྤང་བར་བྱ་བའི་ཉོན་མོངས་པ་གཅིག་ཀྱང་མ་ཟད་དེ་མ་སྤངས་ན་དེ་ནི་རེ་ལྟར་ཏེ་རབ་ཏུ་ཐོགས་ན་ལན་བདུན་སྐྱེ་བ་སྲིད་པའི་ཕྱིར་སྲིད་པ་ལན་བདུན་པ་ཞེས་བྱ་སྟེ། མདོ་འགའ་ཞིག་ལས་པོ་ཟོས་ན་ལན་བདུན་པ་དང།  སྤྱིར་དད་མོས་ཙམ་ལ་དབྱེ་ན་དབང་པོས་གསུམ་མོ་རིགས་ཀྱིས་ལྔའོ། །སྤངས་བས་འཆིང་བ་ཀུན་
ལྡན་ནས་ལྔ་བ་སྤངས་པའི་བར་དྲུག་གོ། རྟེན་གྱིས་དགུའོ། །ལམ་གྱིས་དབྱེར་མེད་དེ་ཐམས་ཅད་ཀྱང་བཅུ་དྲུག་བར་ཟད་པའོ། །སྤྱིར་བརྒྱད་བརྒྱ་དང་བཅུའོ། །མཐོང་ཐོབ་ཀྱང་རིགས་ཀྱིས་དབྱེར་མེད་གཞན་ནི་སྔ་མ་དང་འདྲ་སྟེ་སྤྱིར་བརྒྱ་དང་དྲུག་ཅུ་རྩ་གཉིས་སོ།  །མཆོག་ཏུ་ཐོགས་ན་ལན་བདུན་པ་ཞེས་བཤད་དོ། །བྱེ་བྲག་ཏུ་སྨྲ་བ་རྣམས་ན་རེ་ལྷའི་སྲིད་པ་བདུན་

[333B] །མདོ་སྡེ་བ་ལ་སོགས་པ་ན་རེ་དེ་ལྟ་ན་ཁམས་མང་པོའི་མདོ་ལས། གང་ཟག་ལྟ་བ་ཕུན་སུམ་ཚོགས་པ་སྲིད་པ་བརྒྱད་
མངོན་པར་འགྲུབ་པ་གང་ཡིན་པ་དེ་ནི་གནས་མ་ཡིན་ཞིང་གོ་སྐབས་མེད་དེ་འདི་ནི་གནས་མེད་དོ་ཞེས་བཤད་པ་དང་འགལ་ལོ་ཞེས་ཟེར་རོ། །བྱེ་བྲག་ཏུ་སྨྲ་བ་ན་རེ་དེ་ནི་འགྲོ་བ་རིས་མཐུན་གཅིག་ཏུ་མི་སྐྱེ་བའི་དབང་དུ་བྱས་པ་ཡིན་ཏེ། དེ་ལྟ་མ་ཡིན་པར་སྒྲ་ཇི་བཞིན་དུ་བརྟག་ན་ནི་མདོ་ལས། ལྷ་དང་མི་རྣམས་ཀྱི་ནང་
དུ་ལན་བདུན་འཁོར་ཞིང་སོང་ནས་སྡུག་བསྔལ་ཀྱི་མཐར་བྱེད་དོ་ཞེས་འབྱུང་བས་བར་སྲིད་ཀྱང་མེད་པར་འགྱུར་རོ་ཞེས་ཟེར་རོ། །འོ་ན་དེ་ལྟ་ན་གནས་ཐམས་ཅད་དུ་འཆི་བ་མི་རུང་བར་འགྱུར་རོ་ཞེ་ན། མདོ་ལས་སྲིད་པ་ལན་བདུན་པར་གསུངས་བ་ནི་འདོད་པའི་སྲིད་པའི་དབང་དུ་བྱས་པའི་ཕྱིར་ཉེས་པ་མེད་དོ་
ཞེས་ཟེར་རོ། །འདི་ནི་ལས་གྱི་སྟོབས་ཀྱིས་འཕངས་པའི་ཕྱིར་དང། དུས་དེ་སྲིད་ཀྱིས་རྒྱུད་སྨིན་པས་སྲིད་པ་བདུན་ལས་ལྷག་པར་ཡང་མི་སྐྱེ་ལ་དེའི་གོང་དུ་ བར་སྐབས་སུ་ལམ་གོང་མ་དང།  ཡང་དགྲ་བཅོམ་པ་མངོན་དུ་མི་བྱེད་དེ་སྤྲུལ་གོམ་པ་བདུན་པས་ཟིན་པ་དང་རིམས་ དེ་ལ་དགོངས་ནས་གསུངས་པས།  ཉིན་
བཞི་པ་བཞིན་ནོ། །དེ་ནི་སངས་རྒྱས་ ཀྱི་བསྟན་པ་དང་སངས་རྒྱས།  འཇིག་རྟེན་དུ་མི་འབྱུང་བ་ན་ནི་ཁྱིམ་པའི་རྟེན་ཉིད་ལ་ཆོས་ཉིད་ཀྱིས་ཐོབ་པའི་དགྲ་བཅོམ་ཐོབ་པས་དགེ་སློང་ཡིན་ནོ། །ཁ་ཅིག་ན་རེ་ཕྱི་རོལ་པ་ལ་སོགས་ དེ་སྲིད་དུ་མྱོང་བར་ངེས་པའི་ལས་ཡོད་པའི་ཕྱིར། འདི་ནི་རེ་ལྟར་ཐོགས་ན་ཞེས་པ་དང་འགལ་ལོ། །  པའི་དགེ་
 རྒྱུན་ཞུགས་འབྲས་གནས་ཙམ་པོ་ནི་སྲིད་པ་ལན་བདུན་པ་ཡིན་ཏེ། གོང་མའི་ལྷར་བསྐྱེད་པ་ནི་མིར་སྐྱེ་བ་མེད་དེ། འབྲས་བུ་ལ་ཉམས་བཞིན་དུ་འཆི་བ་ལ་སོགས་པར་ཐལ་བའི་སྐྱོན་ཡོད་པས་སོ། །གང་ཞིག་མིའི་རྟེན་ལ་རྒྱུན་ཞུགས་སུ་གྱུར་པ་དེ་ནི་མཐར་དེ་ཁོ་ནར་འོངས་ནས་མྱ་ངན་ལས་འདའ་ལ། ལྷའི་ནང་དུ་དེ་ཐོབ་པའང་མཐར་ལྷའི་རྟེན་ལ་མྱ་ངན་ལས་འདའོ། །སྲིད་པ་བརྒྱད་པ་མི་འབྱུང་
བ་ནི་ལམ་དེའི་རང་བཞིན་དེ་ཡིན་པའི་ཕྱིར་ཏེ་དེ་སྲིད་ཀྱིས་ངེས་པར་རྒྱུད་སྨིན་པའི་ཕྱིར་སྤྲུལ་གོམ་བདུན་པས་ཟིན་པ་བཞིན་ནོ། །དེ་སྲིད་དུ་སྐྱེ་བ་འགྲུབ་སྟེ། ཐ་མའི་ཆ་མཐུན་གཉིས་དང་གོང་མའི་ཆ་མཐུན་ལྔ་སྟེ་ཀུན་སྦྱོར་བདུན་ལུས་པའི་ཕྱིར་རོ། །སོ་སྐྱེ་རྒྱུད་སྨིན་པ་ཁ་ཅིག་ཡང་ལན་བདུན་པ་ཡོད་དོ། །  སྦྱོང་གི་ཚུལ་གྱིས་དགྲ་བཅོམ་ཐོབ་བོ་ཞེས་ཟེར་རོ། །རྒྱུན་ཞུགས་ཀྱི་

[334A]༄༅། །འབྲས་གནས་གང་ཞིག་སྒོམ་ལམ་ཟག་བཅས་ཟག་མེད་གང་རུང་གིས་འདོད་པའི་སྒོམ་སྤང་གི་ཉོན་མོངས་པའི་རྣམ་པ་གསུམ་མམ་རྣམ་པ་བཞིའི་བར་ལས་རྣམ་པར་གྲོལ་བ་ སྟེ་འདི་ནི་བདེན་པ་མཐོང་བའི་སྔོན་ནམ་ཕྱིས་སྤངས་ཀྱང་རུང་ངོ། །གང་ཟག་  དེ་ནི་ བཞི་སྤངས་ན།  ཚོ་
གཉིས་སམ་ གསུམ་སྤངས་ན་  གསུམ་དུ་རིགས་ནས་རིགས་སུ་སྐྱེ་བ་སྟེ། དེ་ལའང་ལྷའི་རིགས་ནས་རིགས་སུ་སྐྱེ་བ་དང། མིའི་རིགས་ནས་རིགས་སུ་སྐྱེ་བ་གཉིས་སོ། །ཉོན་མོངས་པ་གཅིག་དང་གཉིས་སྤངས་པ་དེ་ནི་ཚེ་དྲུག་གམ་སྔར་རིགས་ནས་རིགས་སུ་སྐྱེ་བ་ཡིན་ནོ་ཞེས་མ་སྨོས་ཀྱང་ཤུགས་ལ་གོའི་ཞེས་
སྔོན་གྱི་སློབ་དཔོན་ཁ་ཅིག་འཆད་དོ། །ཁ་ཅིག་ན་རེ་དེ་ཡང་ལན་གཉིས་སམ་གསུམ་དུ་རིགས་ནས་རིགས་སུ་སྐྱེ་བ་ཡིན་པའི་ཕྱིར་ལོགས་སུ་མ་བཤད་དོ་ཞེས་ཟེར་རོ། །ཅིའི་ཕྱིར་ལྔ་པ་སྤངས་པའང་རིགས་ནས་རིགས་སུ་སྐྱེ་བར་མ་སྨོས་ཤེ་ན། འདོད་པའི་ཉོན་མོངས་པ་ལྔ་པ་སྤངས་པ་ནི་དྲུག་པའང་ ཚེ་དེ་ཉིད་ལ།།
ངེས་པར་སྤོང་བའི་ཕྱིར་རིགས་ནས་རིགས་སུ་སྐྱེ་བ་མ་ཡིན་ཏེ། རྣམ་པ་དྲུག་པ་གཅིག་པུས་ནི་ཕྱིར་འོང་གི་འབྲས་བུ་ལ་གེགས་བྱ་བར་མི་ནུས་པའི་ཕྱིར་རོ། །དེ་ལྟ་ན་བར་ཆད་གཅིག་པའི་རྣམ་པ་དགུ་པ་གཅིག་པུས་ཀྱང་ཕྱིར་མི་འོང་བའི་འབྲས་བུ་ལ་གེགས་བྱེད་པར་མི་འགྱུར་རོ།  །ཁམས་ལས་མི་འདའ་བའི་ཕྱིར་རོ། །།
ཞེ་ན། དེ་ནི་མི་མཚུངས་ཏེ། བར་ཆད་གཅིག་པ་ནི་འདོད་ཁམས་ལས་འདའ་དགོས་པས་དཀའ་བའི་ཕྱིར་རྣམ་པ་གཅིག་གིས་ཀྱང་གེགས་བྱ་བར་ནུས་ལ། ཕྱིར་འོང་ནི་ཁམས་ལས་འདའ་མི་དགོས་པས་རྣམ་པ་དྲུག་པ་གཅིག་པུས་གེགས་བྱ་པར་མི་ནུས་པའི་ཕྱིར་རོ། །གཉིས་པ་ཕྱིར་འོང་བཤད་པ་ནི་རྒྱུན་
ཞུགས་ཀྱི་འབྲས་གནས་འདོད་པའི་སྒོམ་སྤང་རྣམ་པ་ལྔའི་བར་དུ་བཅོམ་པ་གང་ འགྲེལ་པར་ནི་ལྟ་དག་གི་ནང་དུ་སོང་ནས་མིའི་འཇིག་རྟེན་དུ་ལན་ཅིག་འོང་བའི་ཕྱིར། ཕྱིར་འོང་བ་སྟེ། ཕན་ཆད་སྐྱེ་བ་མེད་པའི་ཕྱིར་རོ་ཞེས་འདོད་ལྷར་སོང་ནས་མིར་ལན་ཅིག་ཕྱིར་འོང་དུ་བཤད་ལ་མདོ་ལས་འདོད་ཆགས་དང་ཞེ་སྡང་དང་གཏི་མུག་རྣམས་བསྲབས་པའི་ཕྱིར་ལན་ཅིག་ཕྱིར་འོང་བ་
ཞེས་འབྱུང་བ་ནི་སྒོམ་སྤང་ཆུང་གསུམ་ལུས་པ་ཡིན་ལ།  ཡིན་པ་དེ་ནི་འབྲས་ དང་དྲུག་པ་སྤོང་བའི་བར་ཆད་མེད་ལམ་ལ་གནས་པ།  བུ་དང་པོ་ལ་གནས་པར་མ་ཟད་འབྲས་བུ་གཉིས་པ་ཕྱིར་འོང་ལ་ཞུགས་པའང་ཡིན་ནོ། །ལན་ཅིག་ཕྱིར་འོང་འབྲས་གནས་ཙམ་པོ་ནི་བདེན་པ་མཐོང་ནས་འདོད་པའི་སྒོམ་སྤང་རྣམ་པ་

[334B] ཉོན་མོངས་པ་ཆུང་ངུ་གསུམ་གྱིས་ནི་འདོད་པར་ལན་ཅིག་ལས་སྐྱེ་བ་མི་སྲིད་པའི་ཕྱིར་རོ། །ཕྱིར་འོང་གི་འབྲས་གནས་འདོད་པའི་སྒོམ་སྤང་གི་ཉེས་པའི་ཆ་བདུན་དང་བརྒྱད་ཟད་པ་གང་ཡིན་པ་དེ་ནི་ དགྲ་བཅོམ་ཐོབ་པ་ལ་  ཚེ་གཅིག་པ་དང་ ཕྱིར་མི་འོང་
ཐོབ་པ་ལ་ཉོན་མོངས་ཀྱི།   བར་ཆད་གཅིག་པ་ཞེས་བྱ་སྟེ་གནས་པ་ཁྱད་པར་ཅན་ནོ།  །འདི་ལ་དབྱེ་ན་ཞུགས་པ་ལ་དད་མོས་མཐོང་ཐོབ་གཉིས་ཀ་ཡང་དབང་པོས་གསུམ་གསུམ་དང། རྟེན་གྱིས་དགུ་དགུ་དང། སྤངས་པ་དང་ལམ་གྱིས་ལྔ་ལྔའོ། །དད་མོས་ནི་རིས་ཀྱིས་ལྔ་སྟེ་སྤྱིར་དྲུག་བརྒྱ་དང་བདུན་ཅུ་རྩ་ལྔའོ། །མཐོང་ཐོབ་ནི་རིགས་ཀྱིས་དབྱེར་མེད་པས་བརྒྱ་དང་
སུམ་ཅུ་རྩ་ལྔའོ། །གནས་པ་གཉིས་ནི་གཞན་དང་སྔ་མ་འདྲ་ལ་སྤངས་པ་དང་ལམ་གྱིས་གསུམ་གསུམ་སྟེ། དད་མོས་ནི་བརྒྱད་ཅུ་རྩ་ལྔ་དང། མཐོང་ཐོབ་ནི་ཉི་ཤུ་རྩ་བདུན་ཡོད་དོ། །  ཚེ་གཅིག་གིས་ཕྱིར་མི་འོང་ལ་བར་ཆད་བྱེད་པ་ནི་སྔར་བཤད་པ་ལྟར་འདི་ནི་འདོད་ཁམས་ལས་འདའ་དགོས་ཤིང་ཁམས་ལས་འདའ་བ་ནི། བཟོད་དང་ཕྱིར་མི་འོང་
དགྲ་བཅོམ། །འཐོབ་ལ་ལས་གེགས་ཤིན་ཏུ་བྱེད་ཅེས་འབྱུང་ལ། ཉོན་མོངས་པའང་ལས་དང་འདྲ་བས་སྤང་དཀའ་བའི་ཕྱིར་ཉོན་མོངས་པ་གཅིག་གིས་ཀྱང་བར་ཆད་བྱེད་པའི་ཕྱིར་རོ། །གསུམ་པ་ཕྱིར་མི་འོང་བཤད་བ་ནི་ཕྱིར་འོང་གི་འབྲས་གནས་ཁྱད་པར་ཅན་དེ་ཉིད་འབྲས་བུ་གསུམ་པ་ཕྱིར་མི་འོང་བའི་
འབྲས་བུ་ལ་ཞུགས་པའང་ཡིན་ནོ། །ཕྱིར་འོང་གི་འབྲས་གནས་དེ་ཉིད་འདོད་པའི་སྒོམ་སྤང་དགུ་པ་ཟད་པས་ཕྱིར་མི་འོང་བ་ཡིན་ཏེ།  མཐོང་ལམ་མ་ཐོབ་ཀྱི་སྔོན་དུ་གསུམ་དང་བཞི་སྤངས་པ་དང་བདུན་དང་བརྒྱད་སྤངས་པ་འབྲས་བུ་ཙམ་ཐོབ་པ་ནི་རིགས་སྐྱེའམ་བར་ཆད་གཅིག་པ་མ་ཡིན་ཏེ། དེ་དག་གི་གཉེན་པོ་ཟག་མེད་ཀྱི་དབང་པོ་མ་ཐོབ་པའི་ཕྱིར་རོ། །དེ་
དག་གམ་དེ་དག་གི་གོང་མའི་གཉེན་པོ་འབྲས་བུ་ཁྱད་པར་ཅན་མངོན་སུམ་དུ་བྱས་ན་ཡིན་ནོ།  །འདོད་པར་ཕྱིར་སྐྱེ་བ་ལེན་པ་མི་སྲིད་པའི་ཕྱིར་རོ། །ཕྱིར་མི་འོང་གི་འབྲས་བུ་ལ་གནས་པ་དེ་ཉིད་ནི་གསུམ་དུ་དབྱེ་སྟེ། གཟུགས་སུ་ཉེ་བར་འགྲོ་བ་དང། གཟུགས་མེད་པར་ཉེ་བར་འགྲོ་བ་དང། ཚེ་འདི་ལ་མྱ་ངན་ལས་འདའ་བའོ། །དེ་ལ་གཟུགས་
སུ་ཉེ་བར་འགྲོ་བ་དེ་ནི་རྣམ་པ་ལྔ་སྟེ། བར་མ་དོར་མྱ་ངན་ལས་འདའ་བ་དང། སྐྱེས་ནས་མྱ་ངན་ལས་འདའ་བ་དང། མངོན་པར་འདུ་བྱེད་པ་དང་བཅས་པ་དང། མངོན་པར་འདུ་བྱེད་པ་མེད་པར་ཡོངས་སུ་མྱ་ངན་ལས་འདའ་བ་དང། གོང་དུ་འཕོ་བ་རྣམས་སོ། །དེ་ལ་དང་པོ་ནི་འདི་ནས་ཤི་འཕོས་ཏེ་གཟུགས་ཀྱི་ གནས་བཅུ་

[335A]༄༅། །དྲུག་གང་རུང་གི།  བར་དོར་ ལྷག་མེད་  དགྲ་བཅོམ་ཐོབ་པར་བྱེད་པའོ།  འདི་ཆོས་ཉིད་ཀྱིས་བར་དོར་ཡུན་རིང་གནས་ལ་སྐྱེ་བའི་ཉེན་མོངས་པ་མེད་པས་སོ།  །གཉིས་པ་ནི་ བར་དོར་འདའ་མ་ནུས་པ་དེ་  ལམ་སྒོམ་པ་ལ་མངོན་པར་བརྩོན་པ་དང་ལམ་ངང་གིས་འབྱུང་བ་གཉིས་ཀ་ཡོད་པས་ཚངས་རིས་ལ་སོགས་པར་སྐྱེས་
མ་ཐག་ཏུ་དགྲ་བཅོམ་ཐོབ་པར་བྱེད་པའོ།  །ཁ་ཅིག་ཕུང་པོ་ལྷག་མེད་དུ་འདའ་ཟེར་བ་ནི་མི་རིགས་ཏེ། ཚེ་འདོར་བའི་དབང་མེད་པའི་ཕྱིར་རོ། །དེ་ལ་དབང་ཐོབ་པ་ལ་རབ་མཐའི་བསམ་གཏན་བཞི་པ་ཐོབ་པའི་མི་དགྲ་བཅོམ་དབང་རྣོན་དགོས་པའི་ཕྱིར་རོ། །དེ་ལྟ་ན་བར་དོར་འདའ་བ་དེ་ཚེ་ལ་དབང་བར་འགྱུར་རོ་ཞེ་ན་མི་དབང་ཡང་བར་དོར་གནས་པར་བྱེད་པའི་ལས་ནི་སྐྱེས་ནས་མྱོང་འགྱུར་ལྟ་བུའི་མཐུ་
ཅན་མེད་པས་མྱུར་དུ་ལྷག་མེད་དུ་འདའ་ལ། འདི་ནི་ཚད་དེ་རྫོགས་ནས་སོ། །དེས་ན་ནི་མཚུངས་སོ།  །གསུམ་པ་ནི་བརྩོན་པ་ཡོན་ཀྱང་ལམ་ངང་གིས་འབྱུང་བ་མེད་པས་དེ་ལམ་སྒོམ་པ་ལ་རྩོལ་བ་དང་བཅས་པས་དགྲ་བཅོམ་ཐོབ་པར་བྱེད་པའོ། །བཞི་པ་ནི་བརྩོན་པ་དང་ལམ་ངང་གིས་འབྱུང་བ་གཉིས་ཀ་མེད་པས་ཚངས་རིས་ལ་
སོགས་པར་སྐྱེས་ནས་ཡུན་རིང་པོ་ལོན་ནས་ལམ་སྒོམ་པ་ལ་རྩོལ་བ་མེད་པར་དགྲ་བཅོམ་ཐོབ་པར་བྱེད་པའོ་ཞེས་བྱེ་བྲག་ཏུ་སྨྲ་བ་འདོད་ལ། སློབ་དཔོན་ནི་མདོ་ལས། མངོན་པར་འདུ་བྱེད་པ་མེད་པར་ཡོངས་སུ་མྱ་ངན་ལས་འདའ་བ་དང། མངོན་པར་འདུ་བྱེད་པ་དང་བཅས་པས་ཡོངས་སུ་མྱ་ངན་ལས་འདའ་
བ་ཞེས་མངོན་པར་འདུ་བྱེད་མེད་པར་མྱང་འདས་སྔར་འབྱུང་བས་དེ་དང་མཐུན་པར་འབད་རྩོལ་མེད་པ་དང་ཡོང་པས་འཐོབ་པའི་སྒོ་ནས་མངོན་པར་འདུ་བྱེད་པ་མེད་པ་དང་འདུ་བྱེད་པས་བསྒྲུབ་པར་བྱ་བ་ཡིན་པས་ལམ་ངང་གིས་འབྱུང་བ་དང་ངང་གིས་འབྱུང་བ་མ་ཡིན་པས་འདུ་བྱེད་མེད་པ་གསུམ་པར་
བཞེད་དོ། །ལམ་ངང་གིས་འབྱུང་བར་འདྲ་ཡང་སྐྱེས་ནས་དང་ཁྱད་པར་མེད་པར་མི་འགྱུར་ཏེ། སྐྱེས་ནས་མྱང་འདས་ནི་ལམ་ཆེས་ངང་གིས་འབྱུང་བ་དང། རྒྱུ་བསགས་པའི་སྒོ་ནས་ལམ་ཆེས་ཆེ་བ་དང། ལམ་ཆེས་ཆེ་བ་ཉིད་ཀྱིས་ཟད་པར་བྱས་པས་ཕྲ་རྒྱས་ཆེས་ཆུང་བ་ཡིན་ལ། འདུ་བྱེད་མེད་པ་ནི་དེ་ལྟ་
མ་ཡིན་པའི་ཕྱིར་རོ། །ལྔ་པ་ནི་ཚངས་རིས་ལ་སོགས་པ་བསམ་གཏན་དང་པོའི་གནས་གཞན་དག་ཏུ་དགྲ་བཅོམ་མ་ཐོབ་པར་འོད་ཆུང་ལ་སོགས་པ་གོང་དུ་འཕོས་ནས་དགྲ་བཅོམ་ཐོབ་པར་བྱེད་པ་སྟེ། གོང་དུ་འཕོ་བ་ ནི་འདིར་ཕྱིར་མི་འོང་ཐོབ་ཀྱང་ལན་གྲངས་གཞན་ལ་མྱོང་འགྱུར་གྱི་ལས་ཀྱི་མཐུས་བར་དོ་དང་སྐྱེས་གནས་

[335B]  དེ་ནི་རྒྱུའི་སྒོ་ནས་ཤེས་རབ་ལ་དགའ་བས་ལྷག་མཐོང་སྤྱད་པ་བསམ་གཏན་སྤེལ་བ་དང། ཏིང་ངེ་འཛིན་ལ་དགའ་བས་ཞི་གནས་སྤྱད་པ་བསམ་གཏན་མ་སྤེལ་བ་གཉིས་ལས་དང་པོ་རྒྱུའི་སྒོ་ནས་བསམ་གཏན་སྤེལ་མ་བསྒོམས་ན་འབྲས་བུའི་སྒོ་ནས་འོག་མིན་གྱི་མཐར་ཐུག་པར་འགྲོ་བདེ་ཡང་དབྱེ་ན་འཕར་བ་དང་ཕྱེད་དུ་
འཕར་བ་དང་གནས་ཐམས་ཅད་དུ་འཆི་འཕོ་བ་གསུམ་ལས་དང་པོ་ནི་འདོད་པར་སྐྱེ་བའི་འཕགས་པས་བསམ་གཏན་བཞི་པ་གོམས་པར་བྱས་པ་ཞིག་བསམ་གཏན་དང་པོའི་བདེ་བའི་རོ་མྱངས་པས་གོང་མ་གསུམ་ལས་ཉམས་ཏེ་ཤི་འཕོས་པ་ན་ཚངས་རིས་ལ་སོགས་པར་སྐྱེས་ནས་སྔོན་གོམས་པའི་ཤུགས་ཀྱི་
བསམ་གཏན་བཞི་པ་ བཅོ་ལྔ་  སྤེལ་ཏེ་འོག་མིན་དུ་སྐྱེས་ནས་དགྲ་བཅོམ་ཐོབ་པར་བྱེད་པའོ། །གཉིས་པ་ནི་ ཚངས་རིས་ཀྱི་རྟེན་ལ་གསུམ་སྤེལ་ལམ་དྲུག་སྤེལ་གོམས་ནས།  རྒྱུན་སྔ་མ་ལ་གཙང་མ་རིས་ཀྱི་ལྷ་ལྔའི་འོག་མ་གང་རུང་གཅིག་ཏུ་སྐྱེས་ནས་དེ་ནས་ བཅོ་ལྔ་པ་བསྒོམས་ནས་  འོག་མིན་དུ་སྐྱེས་ཏེ་དགྲ་བཅོམ་ཐོབ་པར་བྱེད་པའོ། །
གསུམ་པ་ནི་ཚངས་ཆེན་མ་ བསྒོམས་  གཏོགས་པ་གནས་རིས་བཅུ་དྲུག་པོ་ཐམས་ཅད་དུ་སོང་སྟེ་འོག་མིན་གྱི་ལུས་ལ་དགྲ་བཅོམ་ཐོབ་པར་བྱེད་པའོ། །ཚངས་ཆེན་དུ་མི་སྐྱེ་བ་ནི་ལྟ་བའི་གནས་ཡིན་པ་དང། གཙོ་བོ་གཅིག་པའི་གནས་ཡིན་པས་འཕགས་པ་རྣམས་ཀྱིས་སྤངས་པའི་ཕྱིར་རོ། །གང་དག་འོད་གསལ་མན་
ཆད་དུ་རིམ་གྱིས་སྐྱེས་ནས་དེའི་རྟེན་ལ་དགྲ་བཅོམ་ཐོབ་པ་ལ་སོགས་པའང་ཡོད་པར་རིགས་པའི་ཕྱིར་འདི་གསུམ་དུ་ངེས་པ་ནི་མ་ཡིན་པར་གསལ་ལོ། །ཕྱིར་མི་འོང་བ་ཞེས་བྱ་བའང་འདོད་པ་ཁོ་ནར་ཕྱིར་མི་འོང་བ་ནི་མ་ཡིན་གྱི་འོན་ཀྱང་ས་གང་དུ་སྐྱེས་པའི་འཕགས་པ་དེ་ས་དེ་དང་འོག་མར་ཕྱིར་མི་འོང་ བས་ཕྱིར་
མི་འོང་རྫོགས་  པའི་ཕྱིར་ཏེ། བསམ་གཏན་དང་པོར་སྐྱེས་པའི་ཕྱིར་མི་འོང་བ་འདོད་པ་དང་བསམ་གཏན་དང་པོར་ཕྱིར་མི་འོང་བ་ལ་སོགས་པ་ལྟ་བུ་སྟེ། འཕགས་བ་དེ་དག་ཡང་ན་ནི་རྟེན་དེ་ལ་དགྲ་བཅོམ་ཐོབ་པར་བྱེད་ལ། དེར་མ་ཐོབ་ན་ནི་གོང་དུ་འཕོ་པ་ཡིན་ཏེ། ཁྱད་པར་དུ་འགྲོ་བ་ཡིན་པའི་ཕྱིར་རོ།  །སྤེལ་མ་ཉམས་ནས་
སྤྲིན་མེད་ལ་སོགས་པར་སྐྱེ་བ་ནི་མེད་དེ། སྤེལ་མའི་ཏིང་ངེ་འཛིན་བཞི་པའི་ས་པ་ཡིན་ལ་དེ་རང་སའི་ཉོན་མོངས་ཀྱིས་ཉམས་པར་མི་འགྱུར་ལ་མ་ཉམས་ན་གནས་གཙང་དུ་སྐྱེ་བའི་ཕྱིར་རོ།  །གཉིས་པ་རྒྱུའི་སྒོ་ནས་བསམ་གཏན་སྤེལ་མ་བསྒོམས་པ་ལས་གཞན་རྒྱུའི་སྒོ་ནས་བསམ་གཏན་མ་སྤེལ་བ་ནི་སྲིད་པའི་རྩེ་མོའི་མཐར་ཐུག་པར་འགྲོ་བ་ཡིན་ཏེ། བསམ་གཏན་

[336A]༄༅། །དང་པོ་ནས་བཞི་པའི་གནས་གཙང་མ་ལྔ་མ་གཏོགས་པ་རྣམས་སུ་རིམ་གྱིས་སོང་སྟེ། དེ་ནས་གཟུགས་མེད་པ་རྣམས་སུ་སོང་ནས་སྲིད་རྩེར་དགྲ་བཅོམ་ཐོབ་པར་བྱེད་པའོ། །གོང་དུ་འཕོ་བ་དེ་དག་ལ་བར་སྐབས་ས་འོགྲ་
དང་སྲིད་རྩེའི་མཐར་ཐུག་པ་ཞེས་བྱ་བ་ནི་དེ་དག་ལས་གོང་དུ་འགྲོ་བ་མེད་པའི་ཕྱིར་ཏེ། དཔེར་ན་རྒྱུན་ཞུགས་ལ་སྲིད་པ་གཉིས་སམ་གསུམ་མངོན་བར་གྲུབ་ནས་མྱ་ངན་ལས་འདའ་བ་སྲིད་ཀྱང་ཕྱིན་ཆད་སྲིད་པ་བརྒྱད་པ་མི་འགྲུབ་པས་ན་མཆོག་ཏུ་ཐོགས་ན་ལན་བདུན་པ་ཞེས་བཤད་པ་བཞིན་ནོ། །
གལ་ཏེ་སྲིད་རྩེའི་མཐར་ཐུག་པར་འགྲོ་བ་གཟུགས་སུ་འགྲོ་བར་ཇི་ལྟར་འགྱུར་ཏེ། དེ་ནི་གཟུགས་མེད་དུ་འགྲོ་བ་ཡིན་པའི་ཕྱིར་རོ་ཞེ་ན། བདེན་མོད་ཀྱི་གནས་གཙང་མ་མ་གཏོགས་པ་རྣམས་སུ་རིམ་གྱིས་འོངས་ནས་གཟུགས་མེད་པར་འགྲོ་བའི་ཕྱིར་དེ་སྐད་དུ་བརྗོད་དོ། །འདི་དག་གནས་གཙང་མར་
མི་འགྲོ་བ་ནི་གནས་གཙང་མ་དག་ནི་འཕགས་པའི་གནས་ཡིན་པས་དེ་ནས་ཤི་འཕོས་ནས་གཟུགས་མེད་བྱིས་པའི་གནས་སུ་མི་སྐྱེ་བའི་ཕྱིར་དང། སྐྱེ་བ་དེ་དག་ཀྱང་འཕགས་པའི་གནས་སུ་མི་འགྲོ་བ་ནི་ཆོས་ཉིད་ཡིན་པའི་ཕྱིར་རོ། །གཟུགས་སུ་ཉེ་བར་འགྲོ་བ་ལས་གཞན་ནི་གཟུགས་མེད་
པར་ཉེ་བར་འགྲོ་བའི་ཕྱིར་མི་འོང་བ་སྟེ། འདོད་པར་ཕྱིར་མི་འོད་ཐོབ་པ་གཟུགས་ལས་འདོད་ཆགས་དང་བྲལ་བ་དག་ནི་གཟུགས་མེད་དུ་སྐྱེས་ནས་དགྲ་བཅོམ་འཐོབ་པའི་ཕྱིར་རོ། །དེ་ཡང་དབྱེ་ན་སྐྱེས་ནས་དང། མངོན་པར་འདུ་བྱེད་བཅས་དང། བྱེད་པ་མེད་པར་མྱ་ངན་ལས་འདའ་བ་དང། གོང་
དུ་འཕོ་བ་དང་རྣམ་བ་བཞིའོ། །དེ་ན་བར་སྲིད་མེད་པས་བར་མ་དོར་མྱ་ངན་ལས་འདའ་བ་ནི་མེད་དོ། །རྣམ་པ་བཞི་ཞེས་བྱ་བའང་ཅི་ཡང་མེད་པའི་སྐྱེ་མཆེད་མན་ཆད་ཀྱི་དབང་དུ་བྱས་ཀྱི་སྲིད་རྩེ་ལ་ནི་གོང་དུ་འཕོ་བའང་མེད་པའི་ཕྱིར་རོ། །ཕྱིར་མི་འོང་སྔར་གྱི་དེ་དག་ལས་གཞན་ནི་མཐོང་ཆོས་ཚེ་འདི་ཉིད་
ལ་དགྲ་བཅོམ་ཐོབ་ནས་མྱ་ངན་ལས་འདའ་བའོ།  །མཐོང་ཆོས་ལ་འདའ་བ་ལ་རྟེན་གྱིས་དབྱེ་ན་དགུ་དང། སྤངས་པས་བསམ་གཏན་དང་བཟུགས་མེད་བཞིའི་སྒོམ་སྤང་དགུ་བཞི་སོ་དྲུག་ཕྲག་གཉིས་ལས་སྲིད་རྩེའི་དགུ་པ་སྤངས་པ་བོར་ཏེ་བདུན་ཅུ་རྩ་གཅིག་ངོ། །དབྱེ་བ་གཞན་ནི་འདྲ་སྟེ་སྤྱིར་ཆིག་སྟོང་དྲུག་བརྒྱ་དང་དྲུག་ཅུ་རེ་གཉིས་ཡོད་དོ།།  དེ་ལྟར་གཟུགས་སུ་འགྲོ་

[336B] །གཟུགས་སུ་འགྲོ་བ་གཅིག་ཏུ་བགྲངས་ན་ནི་གསུམ་ཡིན་ནོ། ༑བར་མ་དོར་མྱ་ངན་ལས་འདའ་བ་ལ་སོགས་པ་ལྔ་པོ་དེ་དག་རེ་རེ་ལའང་གནས་གཞན་གྱིས་ཕྱེ་ན་བསམ་གཏན་ས་བཞི་
ལ་ཁ་ཆེ་བ་ལྟར་ན་མདུན་ན་འདོད་ལས་གནས་གཞན་ཐ་དད་མེད་པ་དང། ལྟ་བའི་གནས་ཡིན་པས་ཚངས་ཆེན་མ་གཏོགས་པ་བཅུ་དྲུག་བཅུ་དྲུག་དང། རིགས་ཀྱིས་ཕྱེ་ན་ཉམས་པའི་ཆོས་ཅན་ལ་སོགས་པ་དྲུག་དྲུག་དང། འདོད་ཆགས་དང་བྲལ་བས་ཕྱེ་ན་འཆིང་བ་མཐའ་དག་དང་ལྡན་པ་ནས་རང་སའི་རྣམ་པ་བརྒྱད་ལས་
འདོད་ཆགས་དང་བྲལ་བའི་བར་དགུ་དགུ་དང། དབང་པོས་ཕྱེ་ན་དབང་པོ་རྣོན་པོ་ལ་སོགས་པ་གསུམ་གསུམ་དུ་འགྱུར་བས་དེ་ལྟ་ན་བར་མ་དོར་མྱ་ངན་ལས་འདའ་བ་ལ་དབྱེ་ན་ཉིས་སྟོང་ལྔ་བརྒྱ་དགུ་བཅུ་རྩ་གཉིས་སུ་འགྱུར་རོ། །དེ་བཞིན་དུ་སྐྱེ་ནས་མྱ་ངན་ལས་འདའ་བ་ལ་སོགས་པ་བཞི་ལའང་སྦྱར་ཏེ་སྦྱིར་ཕྱིར་མི་
འོང་བ་ཁྲི་ཉིས་སྟོང་དགུ་བརྒྱ་རྩ་དྲུག་ཅུར་འགྱུར་རོ། །གཟུགས་མེད་དུ་འགྲོ་བ་ལའང་རྟེན་གྱིས་བཞི་དང། དབང་པོས་གསུམ་དང། རིགས་ཀྱིས་དྲུག་དང། འདོད་ཆགས་དང་བྲལ་བས་དགུ་དགུ་དང། ངོ་བོས་བར་མ་དོར་མྱ་ངན་ལས་འདའ་བ་མ་གཏོགས་པ་བཞི་སྟེ། རེ་རེ་ལ་དྲུག་བརྒྱ་བཞི་བཅུ་རྩ་བརྒྱད་བརྒྱད་ཡོད་པས་
བསྡོམས་ན་ཉིས་སྟོང་ལྔ་བརྒྱ་དགུ་བཅུ་རྩ་གཉིས་ཀྱི་དབྱེ་བ་ཤེས་པར་བྱ་ཞིང། དེ་དག་ཐམས་ཅད་ཀྱི་འོག་སའི་རྣམ་པ་དགུ་པ་ལས་འདོད་ཆགས་དང་བྲལ་བ་གང་ཡིན་པ་དེ་ནི་གོང་མའི་འཆིང་བ་མཐའ་དག་དང་ལྡན་པ་ཡིན་པས་འདོད་པའི་དགུ་པ་སྤངས་པ་དེ་ཉིད་བསམ་གཏན་དང་པོའི་འཆིང་བ་མཐའ་དག་
དང་ལྡན་པ་ཡིན་པ་ལ་སོགས་པར་སྦྱར་རོ། །མཐོང་བའི་ཆོས་ལ་མྱ་ངན་ལས་འདའ་བ་ལ་རིགས་ཀྱིས་དྲུག་དང། དབང་པོས་གསུམ་གྱིས་དབྱེ་བ་ཤེས་པར་བྱའི་རྟེན་དང་འདོད་ཆགས་དང་བྲལ་བའི་དབྱེ་བ་ནི་མེད་དེ། རྟེན་ནི་འདོད་པ་གཅིག་ཏུ་ཟད་པའི་ཕྱིར་དང། འདོད་པའི་ཉོན་མོངས་པ་མ་སྤངས་པ་ནི་
ཕྱིར་མི་འོང་མ་ཡིན་པའི་ཕྱིར་རོ་ཞེས་འཆད་མོད་ཀྱི། རྟེན་གྱིས་གླིང་གསུམ་གྱི་མི་དང་ལྷ་རིས་དྲུག་སྟེ་དགུ་དང། འདོད་ཆགས་དང་བྲལ་བས་བསམ་གཏན་དང་པོ་དང་སྲིད་རྩེའི་བར་གྱི་དགུ་བརྒྱད་བདུན་ཅུ་རྩ་གཉིས་སྤངས་པས་ཁྲི་ཆིག་སྟོང་དྲུག་བརྒྱ་དྲུག་ཅུ་རྩ་བཞིར་འགྱུར་རོ་ཞེས་གསུང་ངོ།  །ས་རེ་ན་སྤང་བྱ་དགུ་དགུ་

[337A]༄༅།  །འཆིང་བ་ཀུན་ལྡན་དང་བསྡོམས་ནས་རེར་བཅུ་བཅུར་འགྱུར་རོ་ཞེ་ན་མི་འགྱུར་ཏེ། འོག་སའི་དབུ་པ་སྤངས་མ་ཐག་པ་དང་དེའི་གོང་མའི་འཆིང་བ་ཀུན་ལྡན་གཉིས་གཅིག་ཏུ་བརྩི་སྟེ། རང་སའི་དགུ་པ་སྤངས་པ་ནི་དེར་སྲིད་པ་འགྲུབ་པ་མི་རུང་བས་དེའི་དབྱེ་བ་ཡིན་ནོ་ཞེས་གསུང་ངོ། །དེ་ལྟར་ན་གནས་དང་རིགས་དང་འདོད་ཆགས་དང་བྲལ་ད་དང་དབང་པའི་བྱེ་
 བྲག་གིས་དབྱེ་ན་ཁྲི་ཉིས་སྟོང་དགུ་བརྒྱ་དྲུག་ཅུའོ། །དེ་ལྟར་ན་གནས་གཅིག་ན་རིགས་དྲུག་གོ་ རིགས་རེ་རེ་ལའང་སྤངས་པས་དགུ་དགུ་སྟེ་དགུ་དྲུག་ལྔ་བཅུ་བཞིའོ། །ལྔ་བཅུ་ང་བཞི་བ་བཅུ་དྲུག་ནི་བརྒྱད་བརྒྱ་དྲུག་ཅུ་རྩ་བཞིའོ། །དེ་དབང་པོའི་བྱེ་བྲག་གིས་སུམ་འགྱུར་དུ་བྱས་པའོ། །འཆད་པར་འགྱུར་བ་ལྔའང་དེ་བཞིན་དུ་སྦྱར་བས་ཐམས་ཅད་བསྡོམས་ནས་གཟུགས་སུ་འགྲོ་བའི་ཕྱིར་མི་འོང་
 ཁྲི་ཉིས་སྟོང་དགུ་བརྒྱ་དྲུག་ཅུ་ཡོད་དོ།།  འོ་ན་མདོ་ལས་གཟུགས་སུ་ཉེ་བར་འགྲོ་བའི་ཕྱིར་མི་འོང་དགུར་བཤད་པའི་དོན་ཅི་ཞེ་ན། བར་མ་དོར་མྱ་ངན་ལས་འདའ་བ་ལ་ཞོགས་མའི་མེ་སྟག་ཆུང་ངུ་མངོན་པར་གྲུབ་བཞིན་དུ་འཆི་བ་དང། ལྕགས་ཀྱི་ཚྭ་ཚྭ་སྟེང་དུ་ཡར་བཞིན་དུ་འཆི་བ་དང། ལྕགས་ཀྱི་ཚྭ་ཚྭ་སྟེང་དུ་ཡར་ནས་
ས་ལ་མ་ལྷུང་བར་འཆི་བའི་དཔེ་གསུམ་གྱིས་མྱུར་བ་དང། མྱུར་བ་མ་ཡིན་པ་དང། ཡུན་རིང་མོ་ཞིག་ནས་མྱ་ངན་ལས་འདའ་བ་གསུམ་དང། སྐྱེས་ནས་མྱ་ངན་ལས་འདའ་བ་ལ་སྐྱེས་མ་ཐག་དང། འདུ་བྱེད་བཅས་དང། བྱེད་པ་མེད་པ་གསུམ་དང། གོང་དུ་འཕོ་བ་ལ་འཕར་བ་ལ་སོགས་
པ་གསུམ་སྟེ། དེ་ལྟར་གསུམ་པོ་རེ་རེ་ལའང་རྣམ་པ་གསུམ་གསུམ་དུ་ཕྱེ་ནས་གཟུགས་སུ་ཉེ་བར་འགྲོ་བའི་ཕྱིར་མི་འོང་བ་ནི་དགུར་བཤད་དོ། ། འབྱེད་པའི་རྒྱུ་མཚན་ནི།  ཕྱིར་མི་འོང་བ་གསུམ་དང་དགུ་པོ་དེ་དག་གི་ཁྱད་པར་རྣམ་ནི་རང་རང་གི་ལས་བར་སྲིད་འགྲུབ་པ་དང། སྐྱེས་ནས་མྱོང་
འགྱུར་དང། ལན་གྲངས་གཞན་ལ་མྱོང་འམྱུར་གསུམ་དང། དབང་པོ་རྣོ་འབྲིང་རྟུལ་པོ་གསུམ་དང། ཉོན་མོངས་པ་ཆུང་འབྲིང་ཆེན་པོ་གསུམ་དང། དབང་པོ་དང་ཉོན་མོངས་པ་ལའང་རྣོན་པོའི་རྣོན་པོ་དང། སྤང་སླ་བའི་སླ་བ་ཆུང་ངུའི་ཆུང་ངུ་ལ་སོགས་པའི་བྱེ་བྲག་ལས་ཡིན་ཏེ། བར་མདོར་མྱུར་
བ་ལ་སོགས་པ་རྣམས་ལའང་དེ་བཞིན་དུ་བརྗོད་པར་བྱའོ། །དེ་ཡང་གསུམ་ཚན་དང་པོ་གཉིས་ལ་ནི་དབང་པོ་དང་ཉོན་མོངས་པའི་བྱེ་བྲག་ཡོད་ཀྱི་ལས་ཀྱི་བྱེ་བྲག་ནི་མེད་དེ། དང་པོ་གསུམ་ནི་མངོན་པར་འགྲུབ་བའི་ལས་སུ་མཚུངས་ལ། གཉིས་པ་གསུམ་ནི་སྐྱེས་ནས་མྱོང་འགྱུར་དུ་མཚུངས་པའི་ཕྱིར་རོ། །

[337B] །འོ་ན་ལུང་བར་མ་ལས་སྐྱེས་བུ་དམ་པའི་འགྲོ་བ་བདུན་གསུངས་པ་ཇི་ལྟ་བུ་ཞེ་ན། དེ་ནི་གཟུགས་སུ་ཉེར་འགྲོའི་ཕྱིར་མི་འོང་བ་དགུ་པོ་དེ་ལས་གོང་དུ་འཕོ་བ་གསུམ་དུ་མ་ཕྱེ་བར་བགྲངས་པ་ལས་ནི་སྐྱེས་བུ་དམ་པའི་
འགྲོ་བ་བདུན་དུ་འདོད་པ་ཡིན་ནོ།  །གོང་འཕོ་མི་འབྱེད་པ་ཅི་ཞེ་ན། དེ་ནི་བསམ་གཏན་སྤེལ་མ་སྤེལ་དང། ཁམས་གཅིག་དང་གཉིས་སུ་འགྲོ་བ་དང། འཕར་བ་ལ་སོགས་པ་ཤིན་ཏུ་མང་བས་བདུལ་བྱའི་བློ་འཁྲུག་བསམ་ཕྱེ་ཞེས་སོ།  །ཅིའི་ཕྱིར་ སློབ་པའི་ནང་ན་  འདི་དག་ཁོ་ན་དམ་པར་བརྗོད་ཅེ་ན། ལས་དམ་པ་དགེ་བ་ལ་འཇུག་པའི་ཕྱིར་དང་
 འདོད་པ་ལ་འདོད་ཆགས་དང་བྲལ་བས་མི་དགེ་བ་སྤངས་པའི་ཕྱིར།  དམ་མིན་མི་དགེ་བ་ལ་མི་འཇུག་པའི་ཕྱིར་དང། འགྲོ་བ་འདི་དག་ཏུ་སོན་པ་ཕྱིར་མི་འོང་པའི་ཕྱིར་དེ་དག་ཁོ་ན་སྐྱེས་བུ་དམ་པའི་འགྲོ་བ་ཡིན་གྱི་སོ་སོའི་སྐྱེས་བོ་དང་སློབ་པ་ཆགས་བཅས་ལ་ནི་དེ་དག་མེད་པའི་ཕྱིར་དང། མི་སློབ་པའི་འཕགས་
པ་དག་དམ་པ་ཡིན་ཀྱང་ཁམས་གོང་མར་འགྲོ་བ་མ་ཡིན་པའི་ཕྱིར་རོ། །འོ་ན་མདོ་ལས། སྐྱེས་བུ་དམ་པ་གང་ཞེ་ན། སློབ་བའི་ཡང་དག་པའི་ལྟ་བ་ནས་ཏིང་ངེ་འཛིན་གྱི་པར་དང་ལྡན་པའོ་ཞེས་གསུངས་པ་ཇི་ལྟར་ཞེ་ན། དེ་ནི་སྲོག་གཅོད་པ་ནས་ཆང་འཐུང་པའི་བར་སྡིག་པ་ལྔ་པོ་གཏན་མི་བྱེད་བའི་
སྡོམ་པ་ཐོབ་པའི་ཕྱིར་དང། སྡིག་པ་གཞན་ཡང་མཐོང་སྤང་དང་འདོད་པའི་སྒོམ་སྤང་ཅི་རིགས་པ་སྤངས་པས་ཕལ་ཆེར་སྤངས་པའི་ཕྱིར་དེ་ཙམ་གྱིས་རྣམ་གྲངས་པའི་དམ་པར་བཤད་པ་ཡིན་ལ། འདིར་ནི་རྣམ་གྲངས་མ་ཡིན་པའི་དམ་པར་བསྟན་པའི་ཕྱིར་རོ། །གལ་ཏེ་འདོད་པར་ ཚེ་དང་པོ་ལ་
འཕགས་པའི་བདེན་པ་མཐོང་བ་ཚེ་རྗེས་ནས་ཕྱིར་མི་འོང་ཐོབ་པ་ལའང་བར་མ་དོར་མྱ་ངན་ལས་འདའ་བ་ལ་སོགས་པའི་དབྱེ་བ་ཡོད་དམ་ཞེ་ན། མེད་དེ། གང་ཞིག་འདོད་པར་ཚེ་ཡོངས་སུ་གྱུར་པའི་འཕགས་པ་དེ་ནི་གཟུགས་ལ་སོགས་པའི་ཁམས་གཞན་དུ་འགྲོ་བ་མེད་ དེ་ཕྱིར་མི་འོང་ཐོབ་པའི་
 ཚེ་དེ་ལ་མྱ་ངན་ལས་འདའ་  བའི་ཕྱིར་རོ།  །དེ་ཡང་འདོད་པ་སྡུག་བསྔལ་མང་བས་སྐྱོབས་སོ།  །དེ་ལ་འདོད་པར་ཚེ་ཡོངས་སུ་གྱུར་པའི་འཕགས་པ་ཞེས་བྱ་བ་ནི་འདོད་པར་ཚེ་དང་པོ་ལ་རྒྱུན་ཞུགས་སམ་ལན་ཅིག་ཕྱིར་འོང་ཐོབ་སྟེ་ཤི་འཕོས་ནས་སླར་ཡང་ཚེ་གཉིས་པར་འདོད་པར་སྐྱེས་པའོ། །དེ་ནི་ཁམས་གཞན་དུ་འགྲོ་

[338A]༄༅། །བ་མ་ཡིན་ཏེ། འདོད་པ་སྡུག་བསྔལ་མང་བས་སྡུག་བསྔལ་གྱིས་ཤིན་ཏུ་སྐྱོ་ཞིང་ཡིད་འབྱུང་བས་ཚེ་དེ་ཉིད་དམ། ཡང་ན་ཚེ་གཉིས་པ་ལ་འདོད་པར་སྐྱེས་ཏེ་ཕྱིར་མི་འོང་ཐོབ་པར་བྱས་ནས་དགྲ་བཅོམ་ཐོབ་པར་བྱེད་པའི་ཕྱིར་རོ། །གཟུགས་ཀྱི་ཚེ་ཡོངས་སུ་གྱུར་པའི་ཕྱིར་མི་
འོང་བ་ནི་རེས་འགའ་ཁམས་གཞན་གཟུགས་མེད་དུ་ཡང་འགྲོ་སྟེ་གོང་དུ་འཕོ་བ་སྲིད་རྩེའི་མཐར་ཐུག་བར་འགྲོ་བ་བཞིན་ནོ། །འོ་ན་བརྒྱ་བྱིན་གྱིས་ཞུས་བའི་མདོ་ལས། བརྒྱ་བྱིན་གྱིས། བདག་ནི་ཐ་མར་ཉམས་ན་ལྷ་གང་འོག་མིན་ཞེས། རྣམ་པར་གྲགས་པ་དེར་ནི་སྐྱེ་བར་འགྱུར་བར་ཤོག་
བཅོམ་ལྡན་བདག་ནི་རྒྱུན་ཞུགས་བདེ་གཤེགས་རྒྱུན་ཞུགས་ཏེ།  འདི་ནི་མཐར་གྱིས་པའི་འབྲས་བུ་ལ་དཀའ་བར་བཤད་པས་ཆགས་བྲལ་སྔོན་འགྲོའི་ཕྱིར་མི་འོང་གོང་དུ་འགྲོ་བར་སྲིད་པར་གསལ་ལོ་ཞེས་ཤེར་འོད་གསུང་ངོ།།  ཞེས་རང་ཉིད་རྒྱུན་ཞུགས་ཡིན་པར་ཡང་བཤད་ཅིང། དེ་ནས་མིར་སྐྱེས་ནས་མྱ་ངན་ལས་འདའ་བར་གྱུར་ཅིག་
དེར་མྱང་འདས་མ་ཐོབ་ན་གཟུགས་ཁམས་སུ་སྐྱེ་བར་གྱུར་ཅིག་ཅེས། དེ་ནས་གཟུགས་ཁམས་སུ་སྐྱེ་བར་སྨོན་ལམ་བཏབ་ལ། སྟོན་པས་ཀྱང། ལེགས་སོ་བརྒྱ་བྱིན་བག་ཡོད་པར་ནི་གནས་པར་གྱིས་ཞེས་གསུངས་ནས་དགག་པ་མ་མཛད་པའི་ཕྱིར་དེ་དང་འགལ་ཏེ། བརྒྱ་བྱིན་ནི་མིར་སྐྱེས་ན་
འདོད་པར་ཚེ་ཡོངས་སུ་གྱུར་པའི་འཕགས་པ་ཡིན་པའི་ཕྱིར་རོ་ཞེས་ན། དེ་ནི་བརྒྱ་བྱིན་གྱིས་ཆོས་མངོན་པ་མ་ཤེས་པའི་ཕྱིར་ཡིན་ལ། སྟོན་པས་མ་བཀག་པ་ནི་བརྒྱ་བྱིན་ འཆི་ལྟས་ཀྱི་སྐྱོ་བ་ལས་  དགའ་བར་བྱ་བའི་ཕྱིར་ ཅ་ཡིན་  ཡིན་ནོ་ཞེས་བྱེ་བྲག་ཏུ་སྨྲ་བ་འཆད་དོ། །འདོད་པར་
ཚེ་ཡོངས་སུ་གྱུར་པའི་འཕགས་པ་དེ་དང་ཁམས་གོང་མ་གཉིས་པོར་སྐྱེས་པའི་འཕགས་པ་རྣམས་ནི་ཡོངས་སུ་ཉམས་པར་མི་འགྱུར་ཏེ། ལམ་མངོན་དུ་འགྱུར་བ་དང་མཐུན་པའི་ ལམ་གྱི་  རྟེན་ ལུས་  ཁྱད་པར་ཅན་ཐོབ་པའི་ཕྱིར་ ཡོངས་སུ་མི་ཉམས་པ་  དང། སྐྱེ་བ་དུ་མར་ལམ་ལ་འདྲིས་
པར་བྱས་པས་ཤེས་རབ་ལ་སོགས་པའི་དབང་པོ་རྣམས་ཀྱི་རྒྱུ་མཐུན་གྱི་འབྲས་བུ་ཁྱད་པར་ཅན་དུ་གྱུར་ པས་དབང་པོ་འཕོ་བའང་མེད་  པའི་ཕྱིར་རོ། །དེ་ཉིད་ཀྱིས་ན་དབང་པོ་ཡོངས་སུ་སྨིན་པས་དབང་པོ་འཕོ་བའང་མི་རྟེན་ལ་ཁམས་གཞན་དུ་ཡང་མི་འགྲོའོ། །ཅིའི་ཕྱིར་སློབ་པ་ཆགས་བཅས་ངག་

[338B] སློབ་དཔོན་ནི་ཁམས་གོང་མའི་གཉེན་པོ་རྣམས་མ་འདྲིས་པས་མངོན་སུམ་དུ་མི་འགྱུར་བའི་ཕྱིར་དང། ཉོན་མོངས་པའི་ཕྲ་རྒྱས་རྣམས་ཤིན་ཏུ་ཆུང་བ་མ་ཡིན་པའི་ཕྱིར་ཆགས་བྲལ་ཁོ་ན་ལ་བཤད་པ་ཡིན་ནོ་ཞེས་བཞེད་དོ། །བྱེ་བྲག་ཏུ་སྨྲ་བ་རྣམས་ན་རེ་འདོད་པའི་
ཁམས་ལས་འདའ་བར་དཀའ་བའི་ཕྱིར་ཏེ། མྱ་ངན་ལས་འདའ་བས་ནི་འདོད་པའི་མི་དགེ་བ་དང་ཁམས་གོང་མའི་བསྒྲིབས་ལ་ལུང་མ་བསྟན་གྱི་ཉོན་མོངས་པ་ཐམས་ཅད་སྤངས་པ་དང། ཁམས་གསུམ་ལས་འདའ་བ་དང། དགེ་སྦྱོང་གི་ཚུལ་གྱི་འབྲས་བུ་རྒྱུན་ཞུགས་ཀྱིས་གསུམ་མམ་ཕྱིར་འོང་གིས་
གཉིས་ཐོབ་པ་ལ་སོགས་པ་བྱ་བ་མང་པོ་ཞིག་བྱ་དགོས་པ་ལ་དེ་དག་དཀའ་བའི་ཕྱིར་བར་མདོ་པས་མི་ནུས་སོ་ཞེས་ཟེར་རོ། །འོ་ན་བསམ་གཏན་སྤེལ་ནས་འོག་མིན་འགྲོ་ཞེས་བཤད་པ་ཇི་ལྟར་སྤེལ་ཞེ་ན། སྤེལ་བ་ནི་བསམ་གཏན་ཟག་བཅས་དང་ཟག་མེད་སྤེལ་བ་སྟེ། དེ་ཡང་དང་པོར་ནི་བསམ་གཏན་
བཞི་པ་ འི་དངོས་གཞི་  སྤེལ་བར་བྱེད་དེ། དེ་ནི་སྐྱོན་བརྒྱད་ལས་གྲོལ་བས་མཆོག་ཡིན་པའི་ཕྱིར་རོ། །དེ་ཡང་དང་པོར་དགྲ་བཅོམ་མམ་ཕྱིར་མི་འོང་ཡང་རུང་བསམ་གཏན་བཞི་པ་ཟག་མེད་རྒྱུན་ལྡན་དང། དེ་ཡང་ཟག་བཅས་རྒྱུན་ལྡན་དང། ཡང་ཟག་མེད་རྒྱུན་ལྡན་ཏེ་རྒྱུན་དང་ལྡན་པར་སྤེལ་ལ་
དེ་ནས་སྔ་མ་ལྟར་སྐད་ཅིག་མ་གཉིས་གཉིས་པ་སྤེལ་ནས་སྒོམ་སྟེ་དེ་དག་ནི་སྦྱོར་བ་ཡིན་ནོ། །གང་གི་ཚེ་ཟག་མེད་ཀྱི་སྐད་ཅིག་མ་གཅིག་དང་ཟག་བཅས་ཀྱི་སྐད་ཅིག་མ་གཅིག་དང་ཡང་ཟག་མེད་ཀྱི་སྐད་ཅིག་མ་གཅིག་སྟེ། དེ་ལྟར་སྐད་ཅིག་མ་གསུམ་ནི་བསྲེས་ནས་སྙོམས་པར་འཇུག་ནུས་པས་
དེའི་ཚེ་སྤེལ་མའི་དངོས་གཞི་གྲུབ་པ་ཡིན་ཏེ།  སྐད་ཅིག་མ་  དེ་ལ་དང་པོ་གཉིས་ནི་བར་ཆད་མེད་ལམ་དང་གསུམ་པ་ནི་རྣམ་གྲོལ་གྱི་ལམ་ལྟ་བུ་ཡིན་ནོ་ཞེས་བྱེ་བྲག་ཏུ་སྨྲ་བ་འདོད་དོ། །སློབ་དཔོན་ནི་སྐད་ཅིག་མ་སྤེལ་བ་ནི་སངས་རྒྱས་མ་གཏོགས་པས་མི་ནུས་པའི་ཕྱིར་རོ། །རྒྱུན་སྤེལ་བ་ལ་རུང་ངོ་ཞེས་
འདོད་དོ། །དེ་ལྟར་དང་པོ་བསམ་གཏན་བཞི་པ་སྤེལ་ནས་ཕྱིས་གོམས་ནས་དང་པོ་ལ་སོགས་པའི་ དངོས་གྮིའང་སྤེལ་བར་བྱེད་དོ།  །རྟེན་ནི་  དེ་ཡང་དང་པོར་འདོད་ཁམས་ཀྱི་གླིང་གསུམ་དུ་སྤེལ་བར་བྱེད་ལ་ཕྱིས་ཉམས་པ་དག་གིས་ནི་གཟུགས་སུ་ཡང་སྤེལ་བར་བྱེད་དོ། །སྤེལ་བའི་དགོས་པ་ནི་གསུམ་

[339A]༄༅། །སྟེ། ཕྱིར་མི་འོང་བ་དབང་པོ་རྣོན་པོ་རྣམས་ནི་གནས་གཙང་མར་སྐྱེ་བར་བྱ་བའི་ཕྱིར་དང། མཐོང་བའི་ཆོས་ལ་བདེ་བར་གནས་པར་བྱ་བའི་ཕྱིར་ གཉིས་བོ་དེའི་དོན་དུ་  །སྤེལ་བར་བྱེད་ཀྱི་དེ་དག་ལས་ཉམས་པ་མི་སྲིད་པས་ཉོན་མོངས་པས་འཇིགས་པའི་ཕྱིར་ནི་མ་ཡིན་ནོ། །
རྟུལ་པོ་རྣམས་ནི་དེ་དག་གི་སྟེང་དུ་ཉོན་མོངས་པས་འཇིགས་བའི་ཕྱིར་ཡང་སྟེ། རོ་མྱང་བ་དང་མཚུངས་པར་ལྡན་པའི་བསམ་གཏན་ཐག་བསྲིང་བའི་སྒོ་ནས་འབྲས་ཐུ་ །དགྲ་བཅོམ་པ་དབང་པོ་རྣོན་པོ་ནི་ གཞན་གཉིས་མི་འབྱུང་བས།  མཐོང་བའི་ཆོས་ལ་བདེ་བར་གནས་
པ་ ཁོ་ནའི་ཆེད་དུ།  དང། རྟུལ་པོ་ནི་ མཐོང་ཆོས་ལ་བདེར་གནས་དང་འབྲས་བུ་ལས་མི་ཉམས་པའི་ཆེད་དུ་སྤེལ་ཏེ་དེ།  འབྲས་བུ་ལས་ཉམས་པའི་རྐྱེན་ཉོན་མོངས་པས་འཇིགས་པའི་ཕྱིར་ཡིན་ནོ། །རྒྱུན་ཞུགས་དང་ཕྱིར་འོང་གིས་ནི་སྤེལ་བ་མི་སྲིད་དེ། དེ་དག་གིས་བསམ་གཏན་གྱི་དངོས་གཞི་མ་ཐོབ་པའི་ཕྱིར་རོ། །ཡང་
ཅིའི་ཕྱིར་གནས་གཙང་མ་ལྔར་ངེས་ཤེ་ན། རྒྱུ་སྤེལ་མ་སྒོམ་པ་དེ་ནི་ཟག་མེད་གཉིས་གཉིས་ཀྱི་བར་དུ་ཟག་བཅས་རེ་རེ་སྤེལ་བའི་ཆུང་ངུ་གསུམ་སྤེལ་དང། འབྲིང་དྲུག་དང། ཆེན་པོ་དགུ་དང། ཤིན་ཏུ་ཆེན་པོ་བཅུ་གཉིས་དང། ཤིན་ཏུ་ཆེས་ཆེན་པོ་བཅོ་ལྔ་སྤེལ་དུ་སྒོམ་པ་རྣམ་པ་ལྔ་ཡིན་པའི་ཕྱིར་རིམ་པ་
ལྟར་འབྲས་བུ་གནས་གཙང་མའི་སྐྱེ་བའང་མི་ཆེ་བ་ལ་སོགས་པ་ལྔ་ཁོ་ན་ཡིན་ནོ། །དེ་དག་ཏུ་སྐྱེ་བ་ནི་ཟག་བཅས་ཀྱི་ རྫོགས་བྱེད་ཀྱི་  དབང་གིས་སྐྱེ་བ་ཡིན་གྱི་ འཕེན་བྱེད་མིན་ནོ་  ཟག་མེད་ནི་སྲིད་པའི་གཉེན་པོ་ཡིན་པས་འཕེན་བྱེད་མ་ཡིན་ནོ། ། དྲུག་སྤེལ་མན་ཆད་ཀྱི་ཟག་མེད་ནི་བསྐྱར་ནས་སྒོམ་པའོ། །གང་སྤེལ་ནི་
 དད་སོགས་ཆེ་འབྲིང་ལྔས་ད་དག་ཏུ་སྐྱེ་བར་འདོད་དོ།  །བཙུན་པ་དཔལ་ལེན་ན་རེ། གནས་གཙང་མ་དང་པོ་དད་པའི་དབང་པོ་ལྷག་པ་ནས་ལྔ་པ་ཤེས་རབ་ལྷག་པའི་བར་ལྔ་ཡིན་པས་ལྔར་ངེས་སོ་ཞེས་ཟེར་རོ། །སློབ་དཔོན་གང་སྤེལ་ན་རེ་དེ་ནི་མི་རིགས་ཏེ། དད་པ་ལ་སོགས་པ་ལྔ་ཆར་ཡང་རྩྭ་སྦམས་པའི་ཚུལ་དུ་རྣམ་
པ་ལྔར་བྱས་ཏེ་ཆུང་ངུ་ལ་སོགས་པ་རྣམ་པ་ལྔར་ཕྱེ་བའི་ཕྱིར་གནས་གཙང་མ་ལྔར་ངེས་པ་ཡིན་གྱི་རེ་རེ་ལྷག་པ་ནི་མ་ཡིན་ནོ་ཞེས་ཟེར་རོ། །འགོག་པ་ཐོབ་པའི་ཕྱིར་མི་འོང་མ་ནི་མྱ་ངན་ལས་འདས་པ་དང་འདྲ་བའི་སེམས་ཞི་བ་མངོན་དུ་བྱེད་ནུས་པའི་ཕྱིར་ལུས་ཀྱིས་མངོན་སུམ་དུ་བྱེད་པ་ཞེས་བྱ་བར་

[339B] འགོག་པ་ལ་སྙོམས་པར་ཞུགས་པ་ན་སེམས་མེད་པས་ལུས་ལ་བརྟེན་ནས་སྐྱེ་བའི་ཕྱིར་ལུས་ཀྱིས་མངོན་སུམ་དུ་བྱེད་པའོ། །སློབ་དཔོན་ནི་འགོག་པ་ལ་སྙོམས་པར་ཞུགས་པའི་དུས་ན་དེ་དང་མཐུན་པའི་ལུས་ཀྱིས་འགོག་པ་ཐོབ་པ་མངོན་སུམ་དུ་བྱེད་པའི་ཕྱིར་དང། དེ་ལས་ལངས་པ་ན་རྣམ་
ཤེས་དང་བཅས་པའི་ལུས་ཞི་བ་ཐོབ་པས་ཀྱེ་མ་འགོག་པའི་སྙོམས་འཇུག་ནི་མྱང་འདས་དང་འདྲ་བར་ཞི་བ་ཡིན་ནོ་སྙམ་དུ་ལངས་པའི་སེམས་ཀྱིས་དེ་སོ་སོར་ཡང་དག་པར་མྱོང་བའི་ཤེས་པས་མངོན་སུམ་དུ་བྱེད་པས་ན་ལུས་ཀྱིས་མངོན་སུམ་དུ་བྱེད་པ་ཞེས་བྱའོ་ཞེས་བཞེད་དོ། །འོ་ན་ཅིའི་ཕྱིར་
མདོ་ལས་སློབ་པ་བཅོ་བརྒྱད་ཅེས་གསུངས་པ་དེར་ལུས་ཀྱིས་མངོན་སུམ་དུ་བྱེད་པ་མ་གསུངས་ཤེ་ན། སློབ་པར་འཇོག་པའི་རྒྱུ་ཟག་མེད་ཀྱི་བསླབ་པ་གསུམ་དང་དེའི་འབྲས་བུ་བྲལ་བའི་རང་བཞིན་ཡིན་པ་ལ་འགོག་པའི་སྙོམས་འཇུག་ནི་སྤོང་ལམ་གྱི་རང་བཞིན་མ་ཡིན་པས་སློབ་པའང་མ་ཡིན་ལ་
བྲལ་བའི་རང་བཞིན་སོ་སོར་བརྟགས་འགོག་མ་ཡིན་པས་སློབ་པའི་འབྲས་བུའང་མ་ཡིན་པའི་ཕྱིར་རོ། །དེ་ལ་སློབ་པ་བཅོ་བརྒྱད་ནི་མདོ་ལས། བཅོམ་ལྡན་འདས་ལ་ཁྱིམ་བདག་མགོན་མེད་ཟས་སྦྱིན་གྱིས་ཞུས་པ། གཙུན་པ་འཇིག་རྟེན་ན་ཡོན་གནས་དུ་ཞིག་མཆིས་ལགས། བཀའ་སྩལ་པ་
ཁྱིམ་འདག་ཡོན་གནས་ནི་གཉིས་ཏེ། སློབ་པ་དང་མི་སློབ་པའོ། །ཁྱིམ་བདག་དེ་ལ་སློབ་པ་ནི་བཅོ་བརྒྱད་དོ། །མི་སློབ་པ་ནི་དགུའོ། །སློབ་པ་བཅོ་བརྒྱད་གང་ཞེ་ན། རྒྱུན་དུ་ཞུགས་པའི་འབྲས་བུ་མངོན་དུ་བྱ་བའི་ཕྱིར་ཞུགས་པ་ནས་དགྲ་བཅོམ་པའི་འབྲས་བུ་མངོན་དུ་བྱ་བའི་ཕྱིར་ཞུགས་པའི་བར་བདུན་
དག་དད་པས་རྗེས་སུ་འབྲང་བ་དང། ཆོས་ཀྱི་རྗེས་སུ་འབྲང་བ་དང། དད་བས་མོས་བ་དང། མཐོང་བས་ཐོབ་པ་དང། རིགས་ནས་རིགས་སུ་སྐྱེ་བ་དང།  ཞུགས་གནས་ཟུང་གསུམ་ཡ་གཅིག་དང། རྣོ་རྟུལ་ཟུང་གཉིས་རིགས་སུ་སྐྱེ། །ཆེ་གཅིག་ཕྱིར་མི་འོང་ལྔ་སྟེ། །ཡོན་གནས་སློབ་པ་བཅོ་བརྒྱད་དོ་ཞེས་མཁན་ཆེན་པས་སྡོམ་ཚིག་མཛད་དེ།  བར་ཆད་
གཅིག་པ་དང། བར་མ་དོར་ཡོངས་སུ་མྱ་ངན་ལས་འདའ་བ་ནས་གོང་དུ་འཕོ་བའི་བར་ལྔ་སྟེ་དེ་དག་ནི་སློབ་པ་བཅོ་བརྒྱད་ཡིན་ནོ། །མི་སློབ་བ་དགུ་གང་ཞེ་ན། ཡོངས་སུ་ཉམས་པའི་ཆོས་ཅན་དང། འཆི་བར་སེམས་པའི་ཆོས་ཅན་དང། རྗེས་སུ་བསྲུང་བའི་ཆོས་ཅན་དང། གནས་པ་ལས་མི་བསྐྱོད་པ་དང་

[340A]༄༅། །རྟོགས་པའི་སྐལ་བ་ཅན་དང། མི་གཡོ་བའི་ཆོས་དང། ཡོངས་སུ་མི་ཉམས་པའི་ཆོས་ཅན་དང། ཤེས་རབ་ཀྱིས་རྣམ་པར་གྲོལ་བ་དང། གཉིས་ཀའི་ཆ་ལས་རྣམ་པར་གྲོལ་བ་སྟེ། དེ་དག་ནི་མི་སློབ་པ་དགུ་ཡིན་ནོ་ཞེས་འབྱུང་བ་རྣམས་སོ། །བཞི་པ་དགྲ་བཅོམ་པ་འཆད་
པ་ལ་ཞུགས་པ་དང། གནས་པ་གཉིས་ལས་དང་པོ་ནི་ཕྱིར་མི་འོང་བ་དེ་ཉིད་བསམ་གཏན་དང་པོའི་རྣམ་པ་གཅིག་ལས་འདོད་ཆགས་དང་བྲལ་བ་ནས་བཟུང་སྟེ་སྲིད་པའི་རྩེ་མོའི་ཉོན་མོངས་པའི་ཆ་བརྒྱད་ཀྱི་བར་དུ་ཟད་པ་ནི་དགྲ་བཅོམ་པ་ཉིད་ལ་ཞུགས་པ་ཡིན་ནོ། །དེར་མ་ཟད་སྲིད་རྩེའི་ཉོན་
མོངས་པ་དགུ་པ་སྤོང་བའི་བར་ཆད་མེད་པའི་ལམ་ལ་གནས་པ་དེ་ཡང་དགྲ་བཅོམ་ལ་ཞུགས་པ་ཡིན་ནོ། །དགུ་པའི་བར་ཆད་མེད་པའི་ལམ་དེ་ནི་རྡོ་རྗེ་ལྟ་བུའི་ཏིང་ངེ་འཛིན་ཡིན་ཏེ། ཁམས་གསུམ་གྱི་ཕྲ་རྒྱས་འཇོམས་པར་ནུས་པའི་ཕྱིར་དང། དེ་ནི་མི་མཐུན་ཕྱོགས་ཀྱིས་གཞོམ་པར་མི་ནུས་པའི་
ཕྱིར་རོ། །རྡོ་རྗེ་ལྟ་བུའི་ཏིང་ངེ་འཛིན་དེ་ཡང་སའི་སྒོ་ནས་དབྱེ་ན་དགུ་སྟེ། བསམ་གཏན་གྱི་ས་དྲུག་དང། གཟུགས་མེད་དང་པོ་གསུམ་ལ་བརྟེན་པའི་ཕྱིར་རོ། ། སྔར་གྱི་ལམ་ཐམས་ཅད་ཀྱི་སྐལ་མཉམ་གྱི་རྒྱུ་རྒྱས་བས་བར་ཆད་མེད་ལམ་ཐམས་ཅད་ལས་ནུས་པ་ཆེ་བའི་བར་ཆད་མེད་ལམ་ཡིན་པའི་ཕྱིར་རོ།  །དམིགས་པའི་སྒོ་ནས་དབྱེ་
ན་བཞི་སྟེ། བདེན་བཞི་ལ་དམིགས་པའི་ཕྱིར་རོ། །རྣམ་པའི་སྒོ་ནས་དབྱེ་ན་བཅུ་དྲུག་སྟེ། བདེན་བཞིའི་མི་རྟག་པ་ལ་སོགས་པ་རྣམ་པར་བྱེད་པའི་ཕྱིར་རོ། །ས་དང་དམིགས་པ་དང་རྣམ་པ་གསུམ་ཆར་གྱིས་དབྱེ་ན་ནི་རྣམ་པ་ཤིན་ཏུ་མང་སྟེ། མི་ལྕོགས་མེད་ལ་བརྟེན་པའི་རྡོ་རྗེ་ལྟ་བུ་དེ་ཉིད་འོག་སའི་
ཟག་བཅས་ལ་མི་དམིགས་ཀྱི་སྲིད་རྩེ་ཁོ་ནའི་སྡུག་བསྔལ་དང་ཀུན་འབྱུང་ལ་དམིགས་པའི་རྗེས་ཤེས་ཕྱོགས་ཀྱི་རྣམ་པ་བརྒྱད་ཡིན་ཏེ་སྲིད་རྩེའི་སྡུག་བསྔལ་ལ་མི་རྟག་པ་ལ་སོགས་པ་རྗེས་སུ་ཤེས་པའི་རྣམ་པ་བཞི་དང། ཀུན་འབྱུང་ལ་རྒྱུ་ལ་སོགས་པ་རྗེས་སུ་ཤེས་པའི་རྣམ་པ་བཞི་
ཡིན་པའི་ཕྱིར་རོ། །འགོག་པའི་བདེན་པ་ལ་དམིགས་པ་ནི་སུམ་ཅུ་རྩ་དྲུག་ཡིན་ཏེ། ས་ཐམས་ཅད་ཀྱི་འགོག་པ་ལ་དམིགས་པ་སྲིད་པས་འདོད་པའི་འགོག་པ་ལ་དམིགས་པའི་ཆོས་ཤེས་བཞི་དང་ས་གོང་མ་བརྒྱད་ཀྱི་འགོག་པ་ལ་དམིགས་པའི་རྗེས་ཤེས་བཞི་ཚན་བརྒྱད་ཡིན་པའི་ཕྱིར་རོ། །

[340B] འདོད་པའི་ལམ་ལ་དམིགས་པའི་ཆོས་ཤེས་བཞི་དང། གོང་མའི་ལམ་སྤྱི་ལ་དམིགས་པའི་རྗེས་ཤེས་བཞི་ཡིན་པའི་ཕྱིར་རོ། །དེ་ལྟར་ན་བསམ་གཏན་དང་པོའི་ཉེར་བསྡོགས་ཀྱིས་བསྡུས་པའི་རྡོ་རྗེ་ལྟ་བུའི་ཏིང་ངེ་འཛིན་ནི་ལྔ་བཅུ་རྩ་གཉིས་ཡིན་ནོ། །དེ་བཞིན་
དུས་ལྷག་མ་ལྔ་ལ་བརྟེན་པའང་ཤེས་པར་བྱའོ། །གཟུགས་མེད་དང་པོ་གསུམ་གྱིས་བསྡུས་པ་ནི་རིམ་པ་བཞིན་དུ་ཉི་ཤུ་རྩ་བརྒྱད་དང་རྩ་བཞི་དང་ཉི་ཤུ་ཡིན་ཏེ། དེ་དག་ནི་འདོད་པའི་ལམ་དང་ས་འོག་མའི་འགོག་པ་ལའང་མི་དམིགས་པའི་ཕྱིར་དང་ལམ་ནི་ཕན་ཚུན་རྒྱུ་ཡིན་པས། ས་དྲུག་ས་དགུའི་ལམ་ནི་
དེའི། ༑སྤྱོད་ཡུལ་ཅན་གྱི་ཡུལ་ཡིན་ནོ་ཞེས་འབྱུང་བས་འོག་མ་གཟུགས་ཁམས་པའི་གཉེན་པོ་ལམ་སྤྱི་ལ་དམིགས་པའི་ཕྱིར་རོ། །དེ་ལྟར་ན་བསམ་གཏན་ས་དྲུག་གིས་བསྡུས་པ་ལ་སུམ་བརྒྱ་བཅུ་གཉིས་དང། གཟུགས་མེད་དང་པོ་གསུམ་ལ་བདུན་ཅུ་རྩ་གཉིས་ཏེ་བསྡོམས་པས་སུམ་བརྒྱ་བརྒྱད་
ཅུ་རྩ་བཞིར་འགྱུར་ལ། དེ་དག་རིགས་དྲུག་དང་དབང་པོ་གསུམ་གྱིས་བསྒྱུར་ན་དྲུག་སྟོང་དགུ་བརྒྱ་རྩ་བཅུ་གཉིས་སུ་འགྱུར་རོ། །ཆོས་མངོན་པ་བ་གང་དག་ལམ་གྱི་བདེན་པའང་འགོག་པའི་བདེན་པ་དང་འདྲ་བར་ས་རེ་རེ་ལ་དམིགས་པར་འདོད་པ་ལྟར་ན་གོང་མའི་ལམ་སྤྱི་ལ་དམིགས་པའི་རྗེས་ཤེས་བཞི་
མི་འབྱུང་བས་ས་དགུའི་ལམ་བདེན་ལ་དམིགས་པའི་ཆོས་ཤེས་བཞི་དང་རྗེས་ཤེས་སུམ་ཅུ་རྩ་གཉིས་ཏེ་བསམ་གཏན་ས་དྲུག་པོ་རེ་རེ་ལ་བརྒྱད་ཅུ་བརྒྱད་ཅུ་སྟེ། བསྡོམས་པས་བཞི་བརྒྱ་བརྒྱད་ཅུ་དང། གཟུགས་མེད་མེད་དང་པོ་གསུམ་ལ་རང་ས་དང་གོང་སའི་ལམ་བདེན་པ་དམིགས་པ་བཅུ་གཉིས་དང་
བརྒྱད་དང་བཞི་བསྣན་པས་གོ་རིམ་བཞིན་དུ་བཞི་བཅུ་དང་སུམ་ཅུ་རྩ་གཉིས་དང་ཉི་ཤུ་རྩ་བཞི་ཡིན་པས་དགུ་བཅུ་རྩ་དྲུག་ཏུ་འགྱུར་བས་ཐམས་ཅད་བསྡོམས་ན་ལྔ་བརྒྱ་བདུན་ཅུ་རྩ་དྲུག་ཏུ་འགྱུར་ལ། དེ་དག་སྔ་མ་ལྟར་རིགས་དང་དབང་པོའི་བྱེ་བྲག་གིས་དྲུག་འགྱུར་དང་སུམ་འགྱུར་དུ་བསྒྱུར་ན་རྡོ་རྗེ་ལྟ་བུ་ཁྲི་
སུམ་བརྒྱ་དང་དྲུག་ཅུ་རྩ་བརྒྱད་དུ་འགྱུར་རོ་ཞེས་ཤེས་པར་བྱའོ། །རྡོ་རྗེ་ལྟ་བུའི་དམིགས་པ་སྡུག་བསྔལ་དང་ཀུན་འབྱུང་ནི་སྲིད་པའི་རྩེ་མོ་པ་ཁོ་ན་ཡིན་ལ་འགོག་ལམ་ནི་སྤང་བྱའི་དབང་གིས་ས་དགུ་ཆར་གྱི་ཡིན་ནོ། །ཞེས་བྱ་བ་ནི་གྲུབ་པའི་མཐའ་ལས་ཡིན་ཏེ། བསྒོམ་པའི་ལམ་ལ་འགོག་པའམ། །

[341A]༄༅། །ལམ་ལ་ཆོས་ཤིས་གང་ཡིན་དེ། །ཁམས་གསུམ་གྱི་ནི་གཉེན་པོ་ཡིན་ཞེས་འབྱུང་བའི་ཕྱིར་རོ། །གཉིས་པ་ནི་སྲིད་རྩེའི་སྒོམ་སྤང་རྣམ་པ་དགུ་པོ་དེ་ རྡོར་ཏིང་གིས་  ཟད་པའི་ཐོབ་པ་དང་དེ་ཟད་པ་ཤེས་པའི་རྣམ་གྲོལ་གྱི་ལམ་ལྷན་ཅིག་ཏུ་སྐྱེ་སྟེ་ །འདི་ནི་རྣམ་གྲོལ་ཐ་མ་ཡིན་ནོ། །  དེའི་ཚེ་
འཕགས་པ་དེ་མི་སློབ་པ་ཞེས་ཀྱང་བྱ། དགྲ་བཅོམ་པའི་འབྲས་བུ་ལ་གནས་པ་ཞེས་ཀྱང་བྱ་སྟེ། འབྲས་བུ་ཐོབ་པར་བྱ་བའི་ཕྱིར་བསླབ་པ་གསུམ་ལ་སློབ་མི་དགོས་པའི་ཕྱིར་དང། རང་དོན་རྫོགས་ནས་གཞན་གྱི་དོན་བྱེད་པ་དང། སོ་སོའི་སྐྱེ་བོ་དང་སློབ་པ་ཐམས་ཅད་ཀྱིས་མཆོད་པར་འོས་པའི་ ཟད་པ་ཤེས་པ་སྐྱེས་པ།།
ཕྱིར་དང། ཁམས་གསུམ་གྱི་ཉོན་མོངས་པ་ཐམས་ཅད་ཕམ་པར་བྱས་པའི་ཕྱིར་རོ། །སྔར་བཤད་པའི་འཕགས་པ་གཞན་བདུན་ནི་སློབ་པ་ཡིན་ཏེ། ཟག་པ་ཟད་པར་བྱ་བའི་ཕྱིར་བསླབ་པ་གསུམ་ལ་རྟག་ཏུ་སློབ་པའི་ཕྱིར་རོ། །སོ་སོའི་སྐྱེ་བོ་རྣམས་ནི་སློབ་པ་མ་ཡིན་ཏེ། བདེན་པ་ཡང་དག་པ་ཇི་ལྟ་བ་
 དགྲ་བཅོམ་ལ་དབྱེ་ན་དུས་ཀྱི་རྣམ་གྲོལ་ནི་རིགས་ཀྱིས་ལྔའོ། །དབང་པོས་གསུམ་མོ། །རྟེན་གྱིས་ཉེར་དགུ་སྟེ་སྤྱིར་བཞི་བརྒྱ་དང་སུམ་ཅུ་རྩ་བདུན་ནོ། །དུས་མི་སྦྱོར་ནི་རིགས་ཀྱིས་དབྱེར་མེད་ལ། དབང་པོ་དང་རྟེན་གྱིས་བསྒྱུར་བས་བརྒྱད་ཅུ་གྱ་བདུན་ནོ། །ཤེས་རབ་ཀྱིས་རྣམ་གྲོལ་ལའང་དབང་པོས་གསུམ། །རིགས་ཀྱིས་དྲུག་རྟེན་གྱིས་ཉེར་དགུ་སྟེ། སྤྱིར་ལྔ་བརྒྱ་དང་ཉི་ཤུ་རྩ་གཉིས་སོ། །གཉིས་ཀའི་
ཆ་ལས་རྣམ་གྲོལ་ཡང་དེ་བཞིན་ནོ། །  བཞིན་མི་ཤེས་པས་ ཤེས་རབ་ཀྱི་བསླབ་པ་མེད་པའི་  ཕྱིར་དང། བསླབ་པ་ གཞན་གཉིས་ཀྱང་  གཏོང་བའི་ཕྱིར་རོ། །དེའི་ཕྱིར་ཀུན་དུ་རྒྱུ་ཞི་བྱེད་ཀྱིས་ཞུས་པའི་མདོ་ལས། གོའུ་ཏ་མ་སློབ་བ་ཞེས་བརྗོད་པ་ཅིའི་ཕྱིར་སློབ་པ་སློབ་པ་ཞེས་བྱ་ཞེ་ན། ཞི་བྱེད་བསླབ་པ་ལ་སློབ་ཅིང་བསླབ་
པ་ལ་སློབ་པས་ན་དེའི་ཕྱིར་སློབ་པ་ཞེས་བྱའོ་ཞེས་ལན་གཉིས་སུ་བཟླས་ཏེ་གསུངས་སོ།  །འཕགས་པ་ནི་སློབ་པ་ཅུང་ཟད་གཏོང་ཡང་ཐམས་ཅད་གཏོང་བ་མི་སྲིད་དེ་འཕགས་པ་མཉམ་པར་མ་བཞག་ཀྱང་སློབ་པའི་བསམ་པ་མི་འདོར་བའི་སྒོ་ནས་དེར་བརྗོད་དེ་འགྲོན་པོ་ལམ་ན་འདུག་པ་བཞིན་ནོ་ཡང་སློབ་པ་གསུམ་གྱི་ཐོབ་པ་དང་ཡང་ལྡན་པའི་ཕྱིར་རོ། །སློབ་པའི་ཆོས་
ནི་མཐོང་སྒོམ་མོ། །མི་སློབ་པའི་ཆོས་ནི་མི་སློབ་ལམ་མོ།  །མྱ་ངན་ལས་འདས་པ་ནི་སློབ་མི་སློབ་གཉིས་ཀ་མ་ཡིན་ཏེ། དེ་ནི་སོ་སོར་བརྟགས་འགོག་ཡིན་ན་སོ་སོའི་སྐྱེ་བོ་དང་སློབ་མི་སློབ་ཐམས་ཅད་ལ་ཅི་རིགས་པར་ལྡན་པའི་ཕྱིར་རོ། །དེ་ལྟར་ན་ཉན་ཐོས་འཕགས་ པ་མཐར་གྱིས་  པའི་གང་ཟག་ནི་ཟུང་བཞི་ཡ་བརྒྱད་ཁོ་ན་

[341B] དེ་དག་ཀྱང་མིང་གིས་བརྒྱད་ཡིན་གྱི་རྫས་སུ་ནི་མཐར་གྱིས་པ་ལ་ཞུགས་པ་དང་པོ་དང་འབྲས་བུ་ལ་གནས་པ་བཞི་དང་ལྔ་ཡིན་ཏེ། ཞུགས་པ་ཕྱི་མ་གསུམ་ནི་འབྲས་བུ་ལ་གནས་པ་དང་པོ་གསུམ་ལ་བཏགས་པ་ཡིན་པའི་ཕྱིར་རོ། །ཆགས་བྲལ་སྔོན་འགྲོལ་ཕྱིར་མི་འོང་ཁྱད་པར་ཅན་ཉིད་དགྲ་
བཅོམ་ལ་བཞུགས་པའང་ཡིན་ལ་ཞུགས་པ་སྔ་མ་གསུམ་དང་འབྲས་གནས་བཞི་སྟེ་བདུན་དུ་འགྱུར་རོ། །མིང་གིས་བརྒྱད་དུ་རྣམ་པར་བཞག་པའང་མཐར་གྱིས་ཐོབ་པའི་དབང་དུ་བྱས་པ་ཡིན་གྱི་འདོད་ཆགས་དང་བྲལ་བ་སྔོན་དུ་འགྲོ་བ་ལ་ནི་མ་ཡིན་ཏེ། ཕལ་ཆེར་དང་འདོད་པ་ལས་འདོད་ཆགས་དང་བྲལ་བ་
བདེན་པ་མངོན་རྟོགས་སྐད་ཅིག་བཅོ་ལྔ་དང་བཅུ་དྲུག་པ་ཐོབ་པ་ནི་རིམ་པ་ལྟར་ཕྱིར་འོང་དང་ཕྱིར་མི་འོང་ལ་ཞུགས་གནས་ཁོ་ན་ཡིན་གྱི་རྒྱུན་ཞུགས་དང་ཕྱིར་འོང་ཞུགས་གནས་མ་ཡིན་པའི་ཕྱིར་རོ། །གསུམ་པ་ཁྱད་པར་གྱི་ཆོས་འཆད་པ་ན་ས་དང་ལམ་གྱི་ཁྱད་པར་དང། ཟད་པ་དང་མི་སྐྱེ་བ་ཤེས་པའི་
ཁྱད་པར་དང། འབྲས་བུའི་རྣམ་པར་བཞག་པའི་ཁྱད་པར་དང། ཆོས་ཀྱི་འཁོར་ལོའི་ཁྱད་པར་དང། ཁམས་དང་དབྱེ་བའི་ཁྱད་པར་དང། རིགས་དང་ཉམས་པའི་ཁྱད་པར་དང། དབང་པོ་འཕོ་བའི་ཁྱད་པར་བདུན་ལས་དང་པོ་ནི་གལ་ཏེ་འཕགས་པ་དག་ས་དང་ས་ལས་འདོད་ཆགས་དང་བྲལ་ན་གཉེན་པོ་
གང་གིས་ས་གང་ལས་འདོད་ཆགས་དང་འབྲལ་ཞེ་ན། འདི་ལྟར་སྒོམ་པའི་ལམ་ནི་འཇིག་རྟེན་དང་དེ་ལས་འདས་པ་གཉིས་ལས་འཇིག་རྟེན་ལས་འདས་བའི་ལམ་གྱིས་སྲིད་པའི་རྩེ་མོ་ལས་འདོད་ཆགས་དང་བྲལ་བར་འགྱུར་གྱི་འོག་ས་དམན་ཞིང་གོང་མ་མེད་ལ་རང་ཉིད་གཉེན་པོར་མི་འགྱུར་བས་ ཏེ་དེ་
ཡི་ཉོན་མོངས་རྒྱས་པར་འགྱུར་བས་  འཇིག་རྟེན་པས་ནི་མ་ཡིན་ཏེ། གལ་ཏེ་ཡིན་ན་དང་པོ་ནས་གྲོལ་བར་ཐལ་བའི་ཕྱིར་རོ། །སྲིད་རྩེ་ལས་གཞན་པའི་ས་ བརྒྱད་པོ་  ཐམས་ ཁོ་ན་  ཅད་ལས་ནི་འཇིག་རྟེན་དང་དེ་ལས་འདས་པའི་ལམ་རྣམ་པ་གཉིས་ཀྱིས་ཅི་རིགས་པར་འདོད་ཆགས་དང་བྲལ་བར་འགྱུར་ཏེ། འཇིག་རྟེན་པ་ནི་
གོང་མའི་ཉེར་བསྡོགས་དང། འཇིག་རྟེན་ལས་འདས་པ་ནི་བདེན་པའི་རྣམ་པ་ཅན་རང་ས་དང་འོག་སའི་ལམ་མཐོང་ཟིན་སྒོམ་པའོ།  །བྲལ་ཐོབ་ཀྱི་བྱེ་བྲག་ནི།  ཞི་གནས་སྤྱད་པ་འཇིག་རྟེན་པའི་ལམ་གྱིས་འདོད་ཆགས་དང་བྲལ་བའི་འཕགས་པ་ལ་ རྣམ་པ་རེ་རེ་ཞིང་  བྲལ་བའི་ཐོབ་པ་ནི་འཇིག་རྟེན་པ་དང་འཇིག་

[342A]༄༅། །རྟེན་པ་ལས་འདས་པ་རྣམ་པ་གཉིས་གཉིས་སྐྱེ་བས་བྱིས་པ་ལྟར་སྤངས་པ་སླར་ལྡོག་པར་མི་འགྱུར་རོ། །སྡེ་པ་ཁ་ཅིག་ན་རེ་འཇིག་རྟེན་ལས་འདས་བའི་ལམ་གྱིས་ཀྱང་བྲལ་བའི་ཐོབ་པ་ཟག་བཅས་དང་ཟག་མེད་གཉིས་ཀ་འདྲེན་ བར་སྔ་མ་དང་འདྲ།  ཏེ། གལ་ཏེ་དེས་འཇིག་རྟེན་པའི་
བྲལ་ཐོབ་མི་འདྲེན་ན་སྔོན་འཇིག་རྟེན་ལས་འདས་པའི་ལམ་གྱིས་ཅི་ཡང་མེད་པའི་སྐྱེ་མཆེད་ལས་འདོད་ཆགས་ དེ་ཡང་ཉོན་མོངས་སྤོང་བའི་བྱ་བ་གཅིག་ཡིན་པའི་ཕྱིར་རོ། །  དང་བྲལ་བའི་ཕྱིར་མི་འོང་དབང་པོ་རྟུལ་པོ་ཞིག་བསམ་གཏན་གྱི་སེམས་ལ་བརྟེན་ནས་དབང་པོ་རྣོན་པོར་འཕོ་བ་ན་ལམ་སྔ་མ་ ཟད་པར་  བཏང་
པའི་ཕྱིར་དང། འཇིག་རྟེན་པའི་བྲལ་ཐོབ་ཀྱང་མེད་པའི་ཕྱིར་ནམ་མཁའ་མཐའ་ཡས་ལ་སོགས་པ་གོང་མའི་ ས་བརྒྱད་ཀྱི་  ཉོན་མོངས་པ་དང་ལྡན་པར་འགྱུར་ཏེ། དེ་འདྲ་བའི་འཕགས་པ་དེས་འཇིག་རྟེན་ལས་འདས་བའི་བྲལ་ཐོབ་བཏང་བ་ལ་གོང་མའི་ཉོན་མོངས་པ་མི་ལྡན་པའི་ཕྱིར་འཇིག་རྟེན་པའི་
བྲལ་བའི་ཐོབ་པ་ཡོད་དོ་ཞས་ཟེར་རོ། །ཐལ་བ་དེ་ནི་མི་འགྱུར་ཏེ། དཔེར་ན་ཁྱེད་རང་ལྟར་ན་འཇིག་རྟེན་ལས་འདས་པའི་ལམ་གྱིས་སྲིད་པའི་རྩེ་མོའི་ཕྱེད་ནི་ དེ་དག་གིས་བྲལ་ཐོབ་ཟག་མེད་བཏང་ལ་ཟག་བཅས་མེད་པའི་ཕྱིར། དེས་ན།  མཚོན་པ་སྟེ་ཉོན་མོངས་པ་བརྒྱད་པ་མན་ཆད་ཅི་རིགས་པ་ལས་རྣམ་པར་གྲོལ་བའི་འཕགས་
པ་ཕྱིར་མི་འོང་བ་དབང་པོ་རྟུལ་པོ་བསམ་གཏན་ལ་བརྟེན་ནས་དབང་པོ་འཕོ་བ་ལ་སྲིད་རྩེའི་གཉེན་པོ་འཇིག་རྟེན་པའི་ལམ་མེད་པའི་ཕྱིར་འཇིག་རྟེན་པའི་བྲལ་ཐོབ་ཀྱང་མེད་ལ། འཇིག་རྟེན་ལས་འདས་པའི་བྲལ་ཐོབ་ཀྱང་བསམ་གཏན་ལ་བརྟེན་ནས་དབང་པོ་འཕོབས་བཏང་བས་བྲལ་ཐོབ་གཉིས་ཀ་མེད་ཀྱང་
སྲིད་རྩེའི་ཉོན་མོངས་མི་ལྡན་པར་འདོད་པ་བཞིན་དང། ཡང་དཔེར་ན་བསམ་གཏན་དང་པོ་ལས་གོང་དུ་བསམ་གཏན་གཉིས་པ་ལ་སོགས་པར་སྐྱེས་པའི་བྱིས་པ་རྣམས་ལའང་བསམ་གཏན་གཏོགས་པའི་དགེ་བ་ནི། ས་འཕོས་ཉམས་པ་དག་གིས་གཏོང་ཞེས་པས་འདོད་པའི་ཉོན་མོངས་སྤངས་
པའི་བྲལ་ཐོབ་གཉིས་ཀ་ སྐྱེ་བའི་ས་འཕོས་བས་བཏང་ན།  མེད་ཀྱང་འདོད་པའི་ཉོན་མོངས་མི་ལྡན་པ་བཞིན་ འདིར་ཡང་གོང་མའི་ཉོན་མོངས་དང་མི་ལྡན་  ཏེ་འདི་ནི་གནོད་བའི་དཔེ་གཉིས་པ་ཡིན་ནོ། །འདིར་ཡང་འཕགས་པ་འཇིག་རྟེན་ལས་འདས་པའི་ལམ་གྱིས་གཟུགས་མེད་ལས་འདོད་ཆགས་དང་བྲལ་བ་བསམ་

[342B] བསམ་གཏན་དང་པོ་ལ་སོགས་པར་སྐྱེས་པ་ལ་འདོད་པ་ལ་སོགས་པ་འོག་མའི་ཉོན་མོངས་མི་ལྡན་པ་ནི་ས་བོན་ཡོད་ཀྱང་མངོན་དུ་འགྱུར་པའི་རྐྱེན་མ་ཚང་བས་ཡིན་གྱི་བྲལ་བའི་ཐོབ་པ་ཡོད་པས་
ནི་མ་ཡིན་ནོ་ཞེས་མདོ་སྡེ་པ་ལ་སོགས་པ་འདོད་དོ།  །འཕགས་པ་ནི་ས་འཕོས་པས་བྲལ་ཐོབ་ཟག་བཅས་གཏོང་ཡང། ཟག་མེད་ནི་འབྲས་བུ་ཐོབ་སྦྱངས་ཉམས་པ་ལས་ཞེས་པའི་རྒྱུ་མེད་པར་མི་གཏོང་ངོ།  །འོ་ན་ས་གང་གིས་ས་གང་ལས་འདོད་ཆགས་དང་འབྲལ་ཞེ་ན། དེ་ལ་ཟག་མེད་བསམ་གཏན་དང་པོའི་ཉེར་བསྡོགས་མི་ལྕོགས་པ་
མེད་པ་ཡིས་ནི་སྙོབས་ཆེ་ཞིང་ རང་གོང་དང་  འོག་ས་ལས་ཀྱང་འདོད་ཆགས་དང་འབྲལ་ནུས་པས་ས་དགུ་པོ་ཐམས་ཅད་ལས་འདོད་ཆགས་འབྲལ་བར་འགྱུར་རོ། །གལ་ཏེ་ཉེར་བསྡོགས་ལ་བརྟེན་ནས་འོག་ས་ལས་འདོད་ཆགས་དང་འབྲལ་ན་རྣམ་གྲོལ་གྱི་ལམ་ཐ་མ་དེ་ཐམས་ཅད་དུ་ཉེར་བསྡོགས་ཀྱི་ངོ་བོར་
སྐྱེའམ་འོན་ཏེ་དངོས་གཞིའི་ངོ་བོར་སྐྱེ་ཞེ་ན། གང་ཞིག་ སྐྱེ་བའི་ས་དགུ་ལ།  འདོད་པ་དང་བསམ་ འོགས་སྟེ་འདོད་པ་ལ་འདི་ཟག་བཅས་དང་ཟག་མེད་གཉིས་ལས་གཞན་པའི་གཉེན་པོ་མེད་ལ། པ་གཞན་གྱི་ལ་འདི་ལས་གཞན་ཡང་ཡོད་དོ། །  གཏན་དང་པོ་དང་གཉིས་པ་སྟེ་ས་གསུམ་གྱི་ཉོན་མོངས་པ་ལས་ཉེར་བསྡོགས་ཀྱིས་རྒྱལ་བ་ལ་
ནི་གང་ཟག་དེ་གལ་ཏེ་དབང་པོ་རྣོན་པོ་ཡིན་ན་བསམ་གཏན་གྱི་དངོས་གཞི་ལས་རྣམ་གྲོལ་གྱི་ལམ་ཐ་མ་སྐྱེ་སྟེ། ཉེར་བསྡོགས་ཀྱི་ཚོར་བ་བཏང་སྙོམས་དེ་དངོས་གཞིའི་ཡིད་བདེ་དང་བདེ་བར་སྤོ་ནུས་པའི་ ཕྱིར་དང་ཉེར་བསྡོགས་ལ་དགའ་བ་ཆུང་བའི་  ཕྱིར་རོ། །འོན་ཏེ་དབང་པོ་རྟུལ་པོ་ཡིན་ན་ནི་ཉེར་བསྡོགས་ལས་
མཐའི་རྣམ་གྲོལ་གྱི་ལམ་དགུ་པ་སྐྱེའི་དངོས་གཞི་ལས་ནི་མ་ཡིན་ཏེ། བསམ་གཏན་གསུམ་ན་ནི་ཉེར་བསྡོགས་དང་དངོས་གཞི་ཚོར་བ་ཐ་དད་པས་ཚོར་བ་སྤོ་བར་མི་ནུས་པའི་ ཕྱིར་དང་བཏང་སྙོམས་ཀྱི་རྗེས་སུ་བདེ་བ་  ཕྱིར་རོ། །ས་གསུམ་གྱི་གོང་མ་བསམ་གཏན་གསུམ་པ་ལ་སོགས་པ་ལས་
འདོད་ཆགས་དང་འབྲལ་བ་བཞི་པ་ཡན་ཆད་ཀྱིས་ནི་ཉེར་བསྡོགས་ལས་རྣམ་གྲོལ་ཐ་མ་སྐྱེ་བ་མིན་གྱི་འོན་ཀྱང་ས་དེ་དག་གི་དངོས་གཞི་ལས་སྐྱེ་སྟེ། ཉེར་བསྡོགས་དང་དངོས་གཞི་ཚོར་བ་བཏང་སྙོམས་སུ་ཐ་དད་མེད་པའི་ཕྱིར་རྩོལ་བ་ལ་མ་ལྟོས་པར་དངོས་གཞི་སྐྱེ་བའི་ཕྱིར་རོ།  །དེ་ཡང་སྔར་འདོད་ཆགས་དང་བྲལ་

[343A]༄༅། །བའི་ས་ལ་གུས་པའི་ཕྱིར་རོ། །འོན་ཀྱང་འོག་སའི་དངོས་གཞི་ལ་མ་ཡིན་ཏེ། དེའི་ཉེར་བསྡོགས་ཀྱིས་འདོད་ཆགས་དང་བྲལ་ཟིན་པས་སོ།  །ཟག་མེད་ཀྱི་ས་དང་པོས་འདོད་ཆགས་དང་བྲལ་བའི་ཚུལ་བཤད་ཟིན་ནས་ལྷག་མ་བཤད་པ་ནི་འཕགས་པ་སྟེ་ཟག་མེད་ཀྱི་ས་ལྷག་མ་བརྒྱད་ཀྱིས་ནི་རང་ས་དང་གོང་སའི་ཉོན་མོངས་
པ་ལས་རྒྱལ་བར་འགྱུར་གྱི་འོག་ས་ལས་ནི་མ་ཡིན་ཏེ། ཉེར་བསྡོགས་ཁོ་ནས་རྒྱལ་ཟིན་པའི་ཕྱིར་རོ། །དེ་ལ་འཕགས་པ་བརྒྱད་ནི་བསམ་གཏན་དང་པོའི་ཉེར་བསྡོགས་མ་གཏོགས་པ་རྣམས་ཏེ། ས་དེ་དག་གི་བར་ཆད་མེད་པ་དང་རྣམ་གྲོལ་གྱི་ལམ་རྣམས་ནི་མི་རྟག་པ་ལ་སོགས་པ་བདེན་པའི་རྣམ་པ་ཅན་དུ་
སྐྱེས་པ་དག་ཡིན་ནོ། །འོ་ན་འཇིག་རྟེན་ལས་འདས་པའི་ལམ་བདེན་པའི་དམིགས་རྣམ་ཅན་ཡིན་ན་འཇིག་རྟེན་པའི་ལམ་གང་ཞེ་ན། འཇིག་རྟེན་པའི་བར་ཆད་མེད་པའི་ལམ་ནི་གོ་རིམ་བཞིན་དུ་གོང་ས་ལས་ལྟོས་ནས་མངོན་པར་འདུ་བྱེད་པ་ཤིན་ཏུ་ཆེས་ཆེན་པོས་བསྒྲུབ་པར་བྱ་བ་ཡིན་པས་རགས་པ་དང། སོགས་
པའི་སྒྲས་གཟུང་པ་གནས་ངན་ལེན་ཤིན་ཏུ་ཆེས་མང་བས་མི་མཐུན་པར་གྱུར་པས་ཐ་པ་ངན་པ་དང། རྩིག་པས་རྩིག་བ་དེ་ཉིད་ལས་ངེས་པར་མི་འབྱུང་བ་ལྟར་ས་དེ་ཉིད་ཀྱིས་ས་དེ་ཉིད་ལས་ངེས་པར་མི་འབྱུང་བས་རྩིག་པ་སྟུག་པོ་ལྟ་བུར་ལྟ་བའི་རྣམ་པ་ཅན་དང་འོག་མའི་སྤྱོད་ཡུལ་ཅན་ཏེ་ས་འོག་མ་ལ་
དམིགས་པ་ཡིན་ནོ། །རྣམ་པར་གྲོལ་བའི་ལམ་ནི་གོ་རིམ་བཞིན་དུ་སྔ་མ་ལས་བཟློག་པ་ཞི་བ་དང། སོགས་པ་གྱ་ནོམ་པ་དང། ངེས་པར་འབྱུང་བའི་རྣམ་པ་ཅན་དང། གོང་མའི་སྤྱོད་ཡུལ་ཅན་ཏེ་ས་གོང་མ་ལ་དམིགས་པ་ཡིན་ནོ། །གཉིས་པ་ནི་འོ་ན་ཟད་པ་ཤེས་པའི་མཇུག་ཐོགས་སུ་ཤེས་པ་གང་སྐྱེ་ཞེ་
ན་གལ་ཏེ་དགྲ་བཅོམ་པ་དབང་པོ་རྣོན་པོ་མི་གཡོ་བའི་ཆོས་ཅན་ཞིག་ཡིན་ན་ནི་མི་ཉམས་པས་ཟད་པ་ཤེས་པ་ལས་མི་སྐྱེ་བའི་བློ་གྲོས་ཏེ་ཤེས་པ་སྐྱེ་ལ། གལ་ཏེ་མི་གཡོ་བའི་ཆོས་ཅན་མིན་ན་ནི་ཟད་པ་ཤེས་པ་ལས་ཟད་པ་ཤེས་པ་ འི་རྒྱུན་ཙམ་  ཁོ་ནའམ། ཡང་ན་མི་སློབ་པའི་ཡང་དག་པའི་ལྟ་བ་སྐྱེའི་མི་སྐྱེ་
བ་ཤེས་པ་ནི་མ་ཡིན་ཏེ། ཉོན་མོངས་པ་སྐྱེ་བའི་སྐབས་ཡོད་པས་ཉམས་པ་སྲིད་པའི་ཕྱིར་དང། མི་སྐྱེ་བ་ཤེས་པ་ལས་ཉམས་པ་མེད་པའི་ཕྱིར་རོ། །མི་སློབ་པའི་ཡང་དག་བའི་ལྟ་བ་དེ་ནི་དགྲ་བཅོམ་པ་ཐམས་ཅད་ལ་སྐྱེ་སྟེ། མི་གཡོ་བའི་ཆོས་ཅན་ལའང་རེས་འགའ་མི་སྐྱེ་བ་ཤེས་པ་ལས་མི་སྐྱེ་བ་ཤེས་པ་ཁོ་

[343B] རེས་འགའ་མི་སློབ་པའི་ཡང་དག་པའི་ལྟ་བ་སྐྱེ་བའི་ཕྱིར་རོ། །གསུམ་པ་ནི་གལ་ཏེ་དགེ་སྦྱོང་གི་ཚུལ་གྱི་འབྲས་བུ་བཞི་ཞེས་བརྗོད་ན་དགེ་སྦྱོང་ནི་གང། ཚུལ་ནི་གང། འབྲས་བུ་ནི་གང་ཞེ་ན། དགེ་སྦྱོང་ནི་ཉོན་མོངས་པ་ཅི་རིགས་པར་གཏན་དུ་ཞི་བའི་རྒྱུད་དེ། འཕགས་པའི་གང་ཟག་ཡིན་ལ། ཉོན་མོངས་པ་
གཏན་དུ་ཞི་བར་བྱེད་པའི་ཐབས་དགེ་སྦྱོང་གི་ཚུལ་ནི་དྲི་མ་མེད་པའི་བར་ཆད་མེད་ལམ་སྟེ་རྣམ་གྲོལ་གྱི་ལམ་ནི་དགེ་སྦྱོང་གི་ཚུལ་གྱི་འབྲས་བུ་ཡིན་པའི་ཕྱིར་རོ། །དེའི་ཕྱིར་ལུང་བར་མ་ལས། ཇི་ལྟར་ན་དགེ་སྦྱོང་དུ་འགྱུར་ཞེ་ན། འདིས་སྡིག་པ་མི་དགེ་བའི་ཆོས་ཡང་སྲིད་པར་ཀུན་ནས་ཉོན་མོངས་པ་ཅན་ནད་དང་བཅས་
ཤིང་རྣམ་པར་སྨིན་པ་སྡུག་བསྔལ་བ་མ་འོངས་པའི་སྐྱེ་བ་ནས་འཆི་བའི་བར་རྣམས་ཞི་བར་བྱས་པ་སྟེ། འདི་ལྟར་ན་དགེ་སྦྱོང་དུ་འགྱུར་རོ་ཞེས་གསུངས་པས་ཟག་མེད་ཀྱི་ལམ་ཡིན་གྱི་ཟག་བཅས་ཀྱིས་ནི་ ལྕི་ཡང་ལས་གྲོལ་ཡང་ཉེས་པའི་འཕྲོ་དང་བཅས་པས།  གཏན་དུ་ཞི་བར་བྱེད་པ་མ་ཡིན་པའི་ཕྱིར་རོ། །དགེ་སྦྱོང་གི་
ཚུལ་དེའི་འབྲས་བུ་ནི་འདུས་བྱས་དང་འདུས་མ་བྱས་གཉིས་ཡིན་ཏེ་དེ་དག་ཀྱང་དབྱེ་ན་རེ་རེ་ལའང་བརྒྱད་ཅུ་རྩ་དགུ་དགུའོ། །གང་ཞེ་ན། ཁམས་གསུམ་གྱི་མཐོང་སྤང་ལས་རྣམ་པར་གྲོལ་བའི་ལམ་བརྒྱད་དང་སྒོམ་སྤང་དགུ་དགུ་བརྒྱད་ཅུ་རྩ་གཅིག་ལས་རྣམ་པར་གྲོལ་བའི་ལམ་བརྒྱད་ཅུ་རྩ་གཅིག་སྟེ། དེ་ལྟར་རྣམ་
གྲོལ་གྱི་ལམ་བརྒྱད་ཅུ་རྩ་དགུ་དང། དེ་དག་གི་བར་ཆད་མེད་པའི་ལམ་ཡང་བརྒྱད་ཅུ་རྩ་དགུ་དང། སྤང་བྱ་ཟད་པའི་འགོག་པ་བརྒྱད་ཅུ་རྩ་དགུ་རྣམས་དང་བཅས་པ་སྟེ། དེ་ལྟར་ན་བར་ཆད་མེད་པའི་ལམ་བརྒྱད་ཅུ་རྩ་དགུ་ནི་དགེ་སྦྱོང་གི་ཚུལ་ཡིན་ལ། རྣམ་པར་གྲོལ་བའི་ལམ་བརྒྱད་ཅུ་རྩ་དགུ་ནི་དགེ་སྦྱོང་གི་
ཚུལ་གྱི་འབྲས་བུ་འདུས་བྱས་དག་ཡིན་ཏེ། རྒྱུ་མཐུན་རྒྱུ་དང་འདྲ་བའོ་ཞེས་པ་དང། གང་གི་སྟོབས་ཀྱིས་གང་སྐྱེ་བ། །འབྲས་དེ་སྐྱེས་བུ་བྱེད་ལས་སྐྱེས་ཞེས་འབྱུང་བས་བར་ཆད་མེད་པའི་ལམ་དང་འདྲ་བ་དང། དེའི་སྟོབས་ཀྱིས་སྐྱེ་བའི་ཕྱིར་བར་ཆད་མེད་པའི་ལམ་གྱི་རྒྱུ་མཐུན་དང་སྐྱེས་བུ་བྱེད་པའི་འབྲས་
བུ་ཡིན་པའི་ཕྱིར་རོ། །སྤང་བྱ་ཟད་པའི་འགོག་པ་བརྒྱད་ཅུ་རྩ་དགུ་ནི་དགེ་སྦྱོང་ཚུལ་གྱི་འབྲས་བུ་འདུས་མ་བྱས་དག་ཡིན་ཏེ། གང་གི་སྟོབས་ཀྱིས་གང་འཐོབ་པ། །དེ་ནི་སྐྱེས་བུ་བྱེད་པའི་འབྲས་ཞེས་འབྲས་བུ་འདུས་མ་བྱས་ཀྱང་བར་ཆད་མེད་པའི་ལམ་གྱི་སྐྱེས་བུ་བྱེད་པའི་འབྲས་བུ་ཡིན་པའི་ཕྱིར་རོ། །

[344A]༄༅། །དེ་དག་བསྡུས་ནས་མདོ་ལས་དགེ་སྦྱོང་ཚུལ་གྱི་འབྲས་བུ་བཞིར་བཤད་དོ། །དེའི་ཕྱིར་སློབ་དཔོན་འཕགས་པས་ཀྱང། དགེ་སྦྱོང་གང་ཞེ་ན། ཉོན་མོངས་པ་ཞི་བའི་རྒྱུད་དོ། །ཚུལ་གང་ཞེ་ན། ལམ་སྔ་མའོ། །ཚུལ་གྱི་འབྲས་བུ་གང་ཞེ་ན། ལམ་ཕྱི་མ་དང་འདུས་མ་བྱས་སོ་ཞེས་
བཤད་དོ། །གལ་ཏེ་དེ་ལྟར་འབྲས་བུ་རྣམ་པ་མང་པོ་ཡོད་ན་འོ་ན་འབྲས་བུ་བཞིར་ཇི་ལྟར་གཞག་ཅེ་ན། འབྲས་བུ་མང་མོད་ཀྱི་དེ་དག་མདོ་ལས་འབྲས་བུ་བཞིར་རྣམ་པར་བཞག་པ་ནི་རྒྱུ་མཚན་རྣམ་པ་ལྔ་དག་སྲིད་པའི་ཕྱིར་རོ། །ལྔ་གང་ཞེ་ན། རྒྱུན་ཞུགས་ལ་སོགས་པའི་འབྲས་བུ་རེ་རེར་འཇོག་པ་ལ་ནི་
སྔོན་གྱི་ཞུགས་པའི་ལམ་སྔ་མ་བཏང་བ་དང། དེ་ལས་གཞན་པའི་འབྲས་བུ་ལ་གནས་པའི་ལམ་ཐོབ་པ་དང། སྤང་བྱ་ཟད་པ་བསྡོམས་པའི་ཐོབ་པ་གཅིག་རྙེད་པ་དང། སྡུག་བསྔལ་ལ་ཆོས་ཤེས་པ་ལ་སོགས་པ་ཆོས་ཤེས་པ་བཞི་དང་སྡུག་བསྔལ་ལ་རྗེས་སུ་ཤེས་པ་ལ་སོགས་པ་རྗེས་སུ་ཤེས་པ་
བཞི་སྟེ། ཤེས་པ་བརྒྱད་ཚན་ཐོབ་པ་ སྟེ་ཅིག་ཅར་དུ་ལྡན་པ།  དང། མི་རྟག་པ་ལ་སོགས་པ་ཡེ་ཤེས་ཀྱི་རྣམ་པ་བཅུ་དྲུག་ཚང་བར་ཐོབ་པའོ། །དེ་ལ་མཐོང་ལམ་སྐད་ཅིག་མ་བཅོ་ལྔ་པ་མན་ཆད་ ཞུགས་པ་དང་པོ་  ལ་ནི་རྒྱུ་མཚན་ལྔ་ག་མེད་པའི་ཕྱིར་དང་ཞུགས་པ་ཕྱི་མ་གསུམ་ལ་ནི་རྒྱུ་མཚན་ཕྱི་མ་གཉིས་ཡོད་
 དེ་ཡང་ཟད་པ་སྡོམ་བཞི་སྤངས་པ་སོ་སོ་བ་རྣམས་བཏང་ནས་ཐམས་ཅད་སྡོམ་པའི་བྲལ་ཐོབ་ཟག་མེད་གཅིག་རྙེད་པ་སྟེ། འབྲས་བུ་དང་པོ་ལ་མཐོང་སྤང་གི་ཟད་པ་སྡོམ་པ་གཅིག་རྙེད་པ་དང། གཉིས་པ་ལ་མཐོང་སྤང་དང་འདོད་པའི་སྒོམ་སྤང་དྲུག་ཟད་པ་སྡོམ་པ་ལ་སོགས་པའོ། །  ཀྱང་སྔ་མ་གསུམ་མེད་པའི་ཕྱིར་འབྲས་བུར་མ་བཤད་དོ་ཞེས་བྱེ་བྲག་ཏུ་སྨྲ་བ་འདོད་
དོ།  །ཉན་ཐོས་ཀྱི་ས་ལས་ནི། ཉོན་མོངས་པ་རྣམ་པ་བཞི་སྤངས་པའི་ཕྱིར། གཉེན་པོ་འབྲས་བུ་བཞི་བཞག་སྟེ། ཉོན་མོངས་པ་ངན་སོང་དུ་འགྲོ་བར་འགྱུར་བའི་རྒྱུ་སྤངས་པའི་ཕྱིར་རྒྱུན་ཞུགས་ཀྱི་འབྲས་བུ་བཞག་གོ། ལྷ་དང་མིའི་སྲིད་པས་བསྡུས་པའི་སྐྱེ་བའི་རྒྱུན་གྱི་ཉོན་མོངས་སྤངས་པའི་ཕྱིར་ལན་ཅིག་ཕྱིར་འོང་གི་འབྲས་བུ་བཞག་གོ། འདོད་བར་སྐྱེ་ཞིང་ཕྱིར་འོང་བའི་ཉོན་མོངས་པ་སྤངས་ཤིང་
ལྷའི་སྲིད་པ་ཁོ་ན་མངོན་པར་བསྒྲུབ་པའི་ཕྱིར་ཕྱིར་མི་འོང་གི་འབྲས་བུ་བཞག་གོ། ཁམས་གསུམ་གྱི་སྲིད་བར་སྐྱེ་བའི་ཉོན་མོངས་པ་ཐམས་ཅད་ཟད་པར་སྤངས་པའི་ཕྱིར་དགྲ་བཅོམ་པའི་འབྲས་བུ་བཞག་གོ།  ཞེས་འབྱུང་ངོ། །ཁ་ཅིག་འབྲས་བུ་དང་པོ་གཉིས་ལ་གནས་པ་ལའང་སྤངས་པ་བསྡོམས་པ་མེད་དེ། བྲལ་བའི་ཐོབ་པ་ཟག་མེད་དང། །སྲིད་རྩེ་ཉམས་པར་

[344B] །རྒྱུ་གཉིས་ཀུན་ཏུ་བཅོམ་པའི་ཕྱིར། །ཡོངས་ཤེས་ཁམས་ལས་འདས་པ་ལས་ཞེས་ཁམས་ལས་འདས་པ་ལས་སྤངས་པ་སྡོམ་པར་བཤད་པ་ལ་ཁམས་ལས་འདས་པ་མེད་པའི་ཕྱིར་རོ་ཞེས་འཆད་པ་ནི་མ་ཡིན་ཏེ། ལུང་དེ་ནི་ཡོངས་ཤེས་སུ་འཇོག་པའི་རྒྱུ་མཚན་ཡིན་པའི་ཕྱིར་དང། འགྲེལ་པ་ལས་
སྤངས་པ་བསྡོམས་པ་ནི་ཐམས་ཅད་ཀྱི་ཐོབ་པ་གཅིག་རྙེད་པའི་ཕྱིར་རོ་ཞེས་བྱ་བ་དང། རྒྱུ་ལྔ་པོ་དེ་དག་ནི་འབྲས་བུ་རེ་རེ་ལ་ཡོད་དོ་ཞེས་བཤད་པའི་ཕྱིར་རོ། །གལ་ཏེ་ཟག་མེད་ཀྱི་ལམ་ཁོ་ན་དགེ་སྦྱོང་གི་ཚུལ་ཡིན་ན་ཆགས་བྲལ་སྔོན་འགྲོས་འཇིག་རྟེན་པའི་ལམ་གྱིས་འབྲས་བུ་བར་པ་གཉིས་ཐོབ་པ་སྲིད་པས་དེ་དག་ཇི་ལྟར་
དགེ་སྦྱོང་གི་ཚུལ་གྱི་འབྲས་བུ་ཡིན་ཞེ་ན། འཕགས་པ་འཇིག་རྟེན་པའི་ལམ་གྱིས་ཐོབ་པའི་འབྲས་བུ་བར་པ་གཉིས་ནི་ ཆོས་ཅན་དགེ་སྦྱོང་གི་འབྲས་བུ་ཡིན་ཏེ། ལམ་གཉིས་ཀྱི་འབྲས་བུ་སྤངས་པའི་ཐོབ་པ་རང་རང་གི་འབྲས་བུར་བསྡུས་པ་གཅིག་རྙེད་པའི་ཕྱིར་དང།  སྒོམ་ལམ་ཟག་བཅས་ ཀྱི་སྤངས་པ་ཁོ་ན་མིན་གྱི་  མཐོང་ལམ་ཟག་མེད་ཀྱི་སྤངས་
པ་ འང་དེར་  བསྲིས་ནས་ཐོབ་པའི་ཕྱིར་དང། འབྲས་བུ་བར་པ་གཉིས་ཀྱིས་བསྡུས་པའི་ཟག་མེད་ཀྱི་ཐོབ་པ་གཅིག་འཛིན་པའི་ཕྱིར་དགེ་སྦྱོང་གི་ཚུལ་གྱི་འབྲས་བུ་ཡིན་ནོ། །དེ་ཉིད་ཀྱི་ཕྱིར་མདོ་ལས། ལན་ཅིག་ཕྱིར་འོང་བའི་འབྲས་བུ་གང་ཞེ་ན། ཀུན་དུ་སྦྱོར་བ་གསུམ་སྤངས་པ་དང་འདོད་ཆགས་དང་ཞེ་སྡང་དང་གཏི་མུག་
རྣམས་བསྲབས་པ་གང་ཡིན་པ་དེ་ཡིན་ནོ། །ཕྱིར་མི་འོང་བའི་འབྲས་བུ་གང་ཞེ་ན།  བྲལ་ཐོབ་ཟག་མེད་ཀྱི་སྟོབས་ཀྱིས་ཡོངས་སུ་ཉམས་པའང་མི་འཆིའོ། །འཇིག་རྟེན་པའི་ཆགས་བྲལ་བའི། འཕགས་ལ་བྲལ་བའི་ཐོབ་རྣམ་གཉིས་ཞེས་པ། ཟག་མེད་གྱི་ཐོབ་པ་འཇིག་རྟེན་པའི་ལམ་གྱིས་སྐྱེས་པ་ད་ལྟར་ཡོད་ལ། འཕགས་ལམ་བརྒྱད། དེའི་སྟོབས་ཀྱིས་མ་འོངས་པ་ཐོབ་པས་
འདུས་བྱས་དེ་ལ་དགེ་སྦྱོང་ཚུལ་གྱི་འབྲས་བུར་བྱས་ན་ཡང་མི་འགལ་ལོ།  །ཀུན་དུ་སྦྱོར་བ་ཐ་མའི་ཆ་དང་མཐུན་པ་ལྔ་སྤངས་པ་གང་ཡིན་པ་དེ་ཡིན་ནོ་ཞེས་གསུངས་ཏེ། གལ་ཏེ་སྤངས་པ་འདྲེན་མར་འཇུག་པ་མ་ཡིན་ན་འབྲས་བུ་དེ་དག་ཏུ་གཞག་པར་མི་ནུས་ཏེ། ཀུན་སྦྱོར་གསུམ་དང་ཀུན་སྦྱོར་ཐ་མའི་ཆ་མཐུན་ལྔའི་ཕྱོགས་གཅིག་ཀུན་
སྦྱོར་གསུམ་པོ་མཐོང་ལམ་གྱིས་སྤངས་པའི་ཕྱིར་རོ། །དེས་ན་སྤངས་པ་འདྲེན་མར་འཇུག་པ་དེ་སྐད་དུ་གསུངས་སོ། །དེའི་ཕྱིར་འཇིག་རྟེན་པ་ཡིས་ཆགས་བྲལ་བའི། །འཕགས་ལ་བྲལ་བའི་ཐོབ་རྣམ་གཉིས། །ཞེས་པས་བྲལ་ཐོབ་ཟག་མེད་དེའི་སྟོབས་ཀྱིས་འཇིག་རྟེན་པའི་ལམ་གྱིས་ཐོབ་པའི་སྤངས་པ་དེ་འཛིན་པར་

[345A]༄༅། །བྱེད་པས་ཡོངས་སུ་ཉམས་ཀྱང་མི་འཆི་སྟེ། འབྲས་ལས་ཉམས་པ་འཆི་བ་མེད། །ཅེས་འགྱུར་བའི་ཕྱིར་རོ། །བཞི་པ་དགེ་སྦྱོང་གི་ཚུལ་དུ་བཤད་པ་བར་ཆད་མེད་པའི་ལམ་ཟག་མེད་རྣམ་གྲོལ་འདུས་བྱས་དང་བཅས་པ་གང་ཡིན་པ་དེ་ཉིད་ནི་སྡིག་པ་མི་དགེ་བའི་ཆོས་རྣམ་པ་དུ་མ་སྤངས་བས་ཚངས་
པ་དང། ཉོན་མོངས་པ་སྤོང་བའི་ཟག་མེད་ཀྱི་ལམ་ཡིན་པས་ཚངས་པའི་ཚུལ་ཡང་ཡིན་ཏེ། བརྒྱ་བྱིན་གྱི་མདོ་ལས། བཅོམ་ལྡན་འདས་དེ་ནི་ཚངས་པ་ཞེས་ཀྱང་བྱ། ཞི་བ་དང། བསིལ་བར་གྱུར་པ་ཞེས་ཀྱང་བྱའོ་ཞེས་ཀྱང་གསུངས་པའི་ཕྱིར་རོ། །དེས་ན་ཚངས་པ་དང། ཞི་བ་དང། བསིལ་བར་གྱུར་པ་ཞེས་བྱ་བ་
ནི་བཅོམ་ལྡན་འདས་ཡིན་ཏེ། ཚངས་པའི་ཚུལ་ཟག་མེད་ཀྱི་ལམ་བླ་ན་མེད་པ་དང་ལྡན་པའི་ཕྱིར་དང། ཉོན་མོངས་པ་ཚངས་པ་དང་ཞི་བ་དང་བསིལ་བའི་ཕྱིར་རོ། །ཚུལ་ནི་ཉོན་མོངས་པ་སྤོང་བ་དེའི་ཐབས་ཟག་མེད་ཀྱི་ལམ་ཡིན་པའི་ཕྱིར་རོ། །དེ་ནི་ཚངས་པའི་འཁོར་ལོའང་ཡིན་ཏེ། འཁོར་ལོ་དང་འདྲ་བའི་ཕྱིར་དང་
ཚངས་པ་བཅོམ་ལྡན་འདས་ཀྱིས་བསྐོར་བའི་ཕྱིར་རོ། །དེ་ལ་ཆོས་ཀྱི་འཁོར་ལོ་ནི་མཐོང་བའི་ལམ་དེ་ཉིད་ཡིན་ཏེ། མྱུར་བར་འགྲོ་བ་དང། སོགས་པས་བསྡུས་པ་འདོར་བ་དང་འཇུག་པ་དང། མ་རྒྱལ་བ་ལས་རྒྱལ་བར་བྱེད་པ་དང་རྒྱལ་བ་རྣལ་དུ་འགོད་པ་དང། འཕར་བ་དང་འབབ་པ་ཞེས་བྱ་བ་འཁོར་ལོ་ར་ནི་པོ་
ཆེ་དང་ཆོས་མཐུན་པའི་ཕྱིར་རོ། །དེ་ལ་མཐོང་ལམ་གྱི་ཡེ་ཤེས་སྐད་ཅིག་མ་བཅོ་ལྔས་བདེན་པ་མངོན་པར་རྟོགས་པའི་ཕྱིར་རམ་སྐད་ཅིག་མ་སྔ་མ་སྔ་མའི་རྗེས་རྗེས་ཐོགས་སུ་ཕྱི་མ་ཕྱི་མ་མྱུར་དུ་སྐྱེ་བའི་ཕྱིར་དང། བདེན་པའི་དམིགས་པ་དང་ཡེ་ཤེས་ཀྱི་རྣམ་པ་དང་དང་བར་ཆད་མེད་པའི་ལམ་སྔ་མ་རྣམས་འདོར་
བའི་ཕྱིར་དང། བདེན་པའི་དམིགས་པ་དང་ཡེ་ཤེས་ཀྱི་རྣམ་པ་དང་རྣམ་གྲོལ་གྱི་ལམ་ཕྱི་མ་རྣམས་ལ་འཇུག་པའི་ཕྱིར་དང། མ་རྒྱལ་བ་ལས་རྒྱལ་བར་བྱེད་པ་ནི་བར་ཆད་མེད་པའི་ལམ་གྱིས་མཐོང་སྤང་རྣམས་ཀྱི་ཐོབ་པ་གཅོད་པའི་སྒོ་ནས་སྤོང་བའི་ཕྱིར་རོ། །རྒྱལ་བ་རྣལ་དུ་འགོད་པ་ནི་རྣམ་གྲོལ་གྱི་ལམ་གྱིས་བྲལ་
ཐོབ་འཛིན་པའི་ཕྱིར་རོ། །འཕར་བ་ནི་རྣམ་གྲོལ་གྱི་ལམ་མམ་ཁམས་གོང་མའི་བདེན་པ་ལ་འཇུག་པའི་ཕྱིར་རོ། །འབབ་པ་ནི་བར་ཆད་མེད་པའི་ལམ་མམ་འདོད་པའི་བདེན་པ་ལ་འཇུག་པའི་ཕྱིར་རོ། །བཙུན་པར་བྱངས་སྒྲོགས་ན་རེ་མཐོང་ལམ་འཕགས་ལམ་ཡན་ལག་བརྒྱན་ནི་འཁོར་ལོའི་རྩིབས་དང་སོགས་

[345B] །དེ་ལ་ཤེས་རབ་ཀྱི་བསླབ་པ་ཡང་དག་པའི་ལྟ་བ་དང་རྟོག་པ་དང་རྩོལ་བ་དང་དྲན་པ་རྣམས་ནི་རྩི་བས་ལྟ་བུ་ཡིན་ཏེ། ཕན་ཚུན་འཇུག་པའི་ཕྱིར་དང། མཐོང་སྤང་གཅོད་པའི་ཕྱིར་རོ། །ཡང་དག་པའི་ངག་དང་ལས་ཀྱི་མཐའ་དང་འཚོ་བ་
རྣམས་ནི་ལྟེ་བ་དང་འདྲ་སྟེ། དེ་དག་ནི་ཚུལ་ཁྲིམས་ཀྱི་བསླབ་པ་ཡིན་པས་དེ་ལ་བརྟེན་ནས་སེམས་ཀྱི་བསླབ་པ་ཏིང་ངེ་འཛིན་འཐོབ་ལ་དེ་ཐོབ་པས་ཤེས་རབ་ཀྱི་བསླབ་པ་སྐྱེ་བའི་ཕྱིར་རོ། །ཏིང་ངེ་འཛིན་ནི་མུ་ཁྱུད་དང་འདྲ་སྟེ། དེས་གཞན་དག་ཉེ་བར་འཛིན་པའི་ཕྱིར་རམ། དམིགས་པ་ལ་སེམས་སྡུད་པའི་
ཕྱིར་རོ་ཞེས་ཟེར་རོ། །ཆོས་ཀྱི་འཁོར་ལོ་མཐོང་ལམ་ལ་ཟེར་བ་ཡང་མདོ་ལས། བཅོམ་ལྡན་འདས་ཀྱིས་ལྔ་སྔེ་རྣམས་ལ་བཀའ་སྩལ་བ། དགེ་སློང་དག་སྔོན་མ་ཐོས་པའི་ཆོས་རྣམས་ལ་འདི་ནི་སྡུག་བསྔལ་འཕགས་པའི་བདེན་པའོ་ཞེས་ཚུལ་བཞིན་དུ་ཡིད་ལ་བྱེད་པ་ན་མིག་སྐྱེས་སོ། །ཤེས་པ་དང་རིག་པ་
དང་བློ་སྐྱེས་སོ། །ང་སྔོན་མ་ཐོས་པའི་ཆོས་རྣམས་ལ་འདི་ནི་སྡུག་བསྔལ་ཀུན་འབྱུང་བའོ། །འདི་ནི་སྡུག་བསྔལ་འགོག་པའོ། །འདི་ནི་སྡུག་བསྔལ་འགོག་བར་འགྱུར་བའི་ལམ་འཕགས་པའི་བདེན་པའོ་ཞེས་ཚུལ་བཞིན་དུ་ཡིད་ལ་བྱེད་པ་ན་མིག་སྐྱེས་སོ། །ཤེས་པ་དང་རིག་པ་དང་བློ་སྐྱེས་སོ་ཞེས་བྱ་བ་དང་
དགེ་སློང་དག་ང་སྔོན་མ་ཐོས་པའི་ཆོས་རྣམས་ལ་སྡུག་བསྔལ་འཕགས་པའི་བདེན་པ་དེ་བདག་གིས་མངོན་པར་ཤེས་པས་ཡོངས་སུ་ཤེས་པར་བྱའོ། །ཀུན་འབྱུང་སྤང་བར་བྱའོ། འགོག་པ་མངོན་དུ་བྱའོ། །སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་དེ་བསྒོམ་པར་བྱའོ་ཞེས་ཚུལ་བཞིན་དུ་
ཡིད་ལ་བྱེད་པ་ན་མིག་ལ་སོགས་པ་སྐྱེས་སོ་ཞེས་བྱ་བ་དང། དེ་བཞིན་དུ་དགེ་སློང་དག་ང་སྔོན་མ་ཐོས་པའི་ཆོས་རྣམས་ལ་སྡུག་བསྔལ་འཕགས་པའི་བདེན་པ་དེ་བདག་གིས་མངོན་པར་ཤེས་པས་ཡོངས་སུ་ཤེས་སོ། །ཀུན་འབྱུང་སྤངས་སོ། །འགོག་པ་མངོན་དུ་བྱས་སོ། །ལམ་བསྒོམས་སོ། །ཞེས་
ཚུལ་བཞིན་དུ་ཡིད་ལ་བྱེད་པ་ན་མིག་ལ་སོགས་པ་སྐྱེས་སོ་ཞེས་བྱ་བ་ལ་སོགས་པ་རྒྱ་ཆེར་གསུངས་ནས། ཆོས་ཀྱི་རྣམ་གྲངས་འདི་བཤད་པ་ན་ཚེ་དང་ལྡན་པ་ཀུན་ཤེས་ཀོའུ་ཌི་ནཡ་དང་ལྟ་བརྒྱད་ཁྲི་ལ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ། །དེ་ནས་བཅོམ་ལྡན་འདས་ཀྱིས་

[346A]༄༅། །ཚེ་དང་ལྡན་པ་ཀུན་ཤེས་ཀོའུ་ཌི་ནཡ་ལ་བཀའ་སྩལ་པ། ཀུན་ཤེས་ཀོའུ་ཌི་ནཡ་ཁྱོད་ཀྱིས་ཆོས་ཀུན་ཤེས་སམ། བཅོམ་ལྡན་འདས་བདག་གིས་ཆོས་ཀུན་འཚལ་ཏོ། །བདེ་བར་གཤེགས་པ་བདག་གིས་ཆོས་ཀུན་འཚལ་ཏོ་ཞེས་གསོལ་བ་དང། ས་བླ་བའི་གནོད་སྦྱིན་རྣམས་
ཀྱིས་ཚེ་དང་ལྡན་པ་ཀུན་ཤེས་ཀོའུ་ཌི་ནཡ་ཆོས་ཀུན་ཤེས་སོ་ཞེས་སྒྲ་བསྒྲགས་ཏེ། གྲོགས་པོ་དག་བཅོམ་ལྡན་འདས་ཀྱིས་ཡུལ་བ་ར་ན་སེ་དྲང་སྲོང་ལྷུང་བ་རི་དྭགས་ཀྱི་གནས་འདིར་ཆོས་ཀྱི་འཁོར་ལོ་ཆོས་དང་མཐུན་པ་དགེ་སྦྱོང་ང་མ་བྲམ་ཟེའམ་ལྷའམ་བདུད་དམ་ཚངས་པའམ་སུས་ཀྱང་འཇིག་
རྟེན་ན་སྐྱེ་པོ་མང་པོ་ལ་ཕན་པར་བྱ་བའི་ཕྱིར་ཆོས་དང་མཐུན་པར་མ་བསྐོར་བ་ལན་གསུམ་དུ་བཟླས་ཏེ་རྣམ་པ་བཅུ་གཉིས་པ་བསྐོར་ཏོ་ཞེས་ཀུན་ཤེས་ཀོའུ་ཌི་ནཡ་ལ་མཐོང་ལམ་སྐྱེས་པ་ན་ཆོས་ཀྱི་འཁོར་ལོ་བསྐོར་བར་གསུངས་པའི་ཕྱིར་རོ། །དེ་ལ་ལན་གསུམ་དུ་བཟླས་པ་ནི་བྱེ་བྲག་ཏུ་སྨྲ་བ་ན་རེ་འདི་
ནི་སྡུག་བསྔལ་འཕགས་པའི་བདེན་པའོ་ཞེས་སྡུག་བསྔལ་གྱི་ངོ་བོ་ལ་བཟླས་པ་གཅིག་དང། སྡུག་བསྔལ་ཡོངས་སུ་ཤེས་བར་བྱའོ་ཞེས་བྱ་བ་ལ་བཟླས་པ་གཅིག་དང། སྡུག་བསྔལ་ཡོངས་སུ་ཤེས་སོ་ཞེས་མཐར་ཐུག་པ་ལ་བཟླས་པ་གཅིག་སྟེ་གསུམ་མོ། །རྣམ་པ་བཅུ་གཉིས་ནི་བཟླས་པ་དེ་དག་རེ་རེ་
ལའང་སྡུག་བསྔལ་གྱི་ངོ་བོ་མངོན་སུམ་དུ་གྱུར་པས་མིག་དང། ཐེ་ཚོམ་མེད་པས་ཤེས་པ་དང། ཡང་དག་པའི་དོན་ཤེས་པས་རིག་པ་དང། རྣམ་པར་དག་པའི་ཕྱིར་བློ་ཞེས་བ་བཞི་བཞི་དང། དེ་བཞིན་དུ་བདེན་པ་གཞན་གསུམ་པོ་རེ་རེ་ལའང་བཟླས་པ་གསུམ་གསུམ་དང། བཟླས་པ་རེ་རེ་ལའང་མིག་
སྐྱེས་པ་ལ་སོགས་པ་རྣམ་པ་བཞི་བཞི་ཡོད་པས་རྣམ་པ་བཅུ་གཉིས་བཅུ་གཉིས་ཡིན་ནོ། །འོ་ན་ནི་བདེན་པ་བཞི་པོ་རེ་རེ་ལའང་བཟླས་པ་གསུམ་གསུམ་བཅུ་གཉིས་དང། བཟླས་པ་རེ་རེ་ལའང་རྣམ་པ་བཞི་བཞི་དང་ལྡན་པས་རྣམ་པ་བཞི་བཅུ་རྩ་བརྒྱད་ཡོད་པའི་ཕྱིར་བཟླས་པ་གསུམ་དང་རྣམ་པ་བཅུ་
གཉིས་སུ་ཇི་ལྟར་འགྱུར་ཞེ་ན། བདེན་མོད་ཀྱི་བདེན་པ་རེ་རེ་ལའང་བཟླས་པ་གསུམ་དང་རྣམ་པ་བཅུ་གཉིས་བར་འདྲ་བའི་ཕྱིར་ལན་གསུམ་དུ་བཟླས་ཏེ་རྣམ་པ་བཅུ་གཉིས་ཞེས་བརྗོད་དེ་དཔེར་ན་གཉིས་བསྟན་པ་དང་གནས་བདུན་ལ་མཁས་པ་བསྟན་པ་བཞིན་ནོ། །དེ་ལ་གཉིས་བསྟན་པ་ནི་མདོ་

[346B] དགེ་སློང་དག་ཁྱེད་ལ་གཉིས་བསྟན་པར་བྱའི། དེ་ལེགས་པར་རབ་ཏུ་སྟོན་པ་ཉོན་ལ་ཡིད་ལ་ཟུང་ཞིག་དང་བཤད་དོ། །གཉིས་གང་ཞེ་ན། མིག་དང་གཟུགས་རྣམས་ཞེས་བྱ་བ་ནས་ཡིད་དང་ཆོས་རྣམས་སོ་ཞེས་བྱ་བའི་བར་དུ་སྦྱར་ཏེ་གཉིས་ཚན་དྲུག་ཡོད་ཀྱང་གཉིས་གཉིས་སུ་ཆོས་མཐུན་པའི་ཕྱིར་
གཉིས་སུ་གསུངས་པ་དང། གནས་བདུན་ནི་མདོ་ལས། དགེ་སློང་གནས་བདུན་ལ་མཁས་པ་ནི་ཆོས་འདུལ་བ་འདི་ལ་མྱུར་དུ་ཟག་པ་ཟད་པ་འཐོབ་པར་འགྱུར་རོ། །བདུན་གང་ཞེ་ན། གཟུགས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །གཟུགས་ཀུན་འབྱུང་བ་དང། གཟུགས་འགོག་པ་དང་
གཟུགས་འགོག་པར་འགྱུར་བའི་ལམ་དང། གཟུགས་ཀྱི་རོ་མྱང་བ་དང། ཉེས་དམིགས་དང། ངེས་པར་འབྱུང་བའང་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ་ཞེས་པ་དང། དེ་བཞིན་དུ་ཚོར་བ་ལ་སོགས་པའི་ཕུང་པོ་ལའང་སྦྱར་ནས་བདུན་ལྔ་གསུམ་བཅུ་རྩ་ལྔ་ཡོད་ཀྱང་བདུན་ཚན་དུ་འདྲ་བས་བདུན་དུ་
གསུངས་པ་བཞིན་ནོ། །དེ་ལ་བདེན་པ་བཞི་ཆར་གྱི་བཟླས་པ་གསུམ་གྱིས་རིམ་པ་ལྟར་མཐོང་སྒོམ་མི་སློབ་བའི་ལམ་གསུམ་བསྟན་ཏོ་ཞེས་ཟེར་རོ། །སློབ་དཔོན་ནི་དེ་ལྟ་ན་མཐོང་ལམ་ཁོ་ན་ཆོས་ཀྱི་འཁོར་ལོ་མ་ཡིན་པར་འགྱུར་ཏེ། བཟླས་པ་གཅིག་དང་རྣམ་པ་བཞི་ལས་མེད་པས་ལན་གསུམ་དུ་བཟླས་
པ་དང་རྣམ་པ་བཅུ་གཉིས་མ་ཚང་བའི་ཕྱིར་རོ། །དེས་ན་ཆོས་ཀྱི་རྣམ་གྲངས་དེ་ཉིད་ཆོས་ཀྱི་འཁོར་ལོ་རབ་ཏུ་སྟོན་པའི་ཕྱིར་ཆོས་ཀྱི་འཁོར་ལོ་དང། བཟླས་བ་གསུམ་དང་རྣམ་པ་བཅུ་གཉིས་ཀྱི་དོན་རབ་ཏུ་སྟོན་པས་ལན་གསུམ་དུ་བཟླས་པ་དང་རྣམ་པ་བཅུ་གཉིས་དང། གདུལ་བྱའི་རྒྱུད་ལ་དེའི་དོན་ཤེས་
པར་བྱེད་པའི་སྒོ་ནས་གཏོད་ཅིང་གོ་བར་བྱེད་པའི་ཕྱིར་བསྐོར་བའང་ཡིན་ནོ། །ཡང་ན་མཐོང་སྒོམ་མི་སློབ་པའི་ལམ་གསུམ་གའང་གདུལ་བྱའི་རྒྱུད་ལ་འཇུག་པས་ཆོས་ཀྱི་འཁོར་ལོ་ཡིན་ནོ། །ཀུན་ཤེས་ཀོའུ་ཌི་ནཡས་མཐོང་ལམ་ཐོབ་པ་ན་ཆོས་ཀྱི་འཁོར་ལོ་བསྐོར་བར་གསུངས་པ་ནི་ཀུན་ཤེས་ཀོའུ་ཌི་ནཡ་
ལ་སོགས་པའི་རྒྱུད་ལ་མཐོང་ལམ་བསྐྱེད་པའི་ཕྱིར་དང་པོར་བསྐོར་བར་བརྩམས་པའི་ཕྱིར་བསྐོར་བ་ཞེས་བྱའོ། །བཟླས་པ་གསུམ་ནི་སྡུག་བསྔལ་འཕགས་པའི་བདེན་པའོ་ཞེས་པ་ནས་ལམ་འཕགས་པའི་བདེན་པའོ་ཞེས་པའི་བར་ནི་བདེན་བཞིའི་རང་གི་ངོ་བོ་ལ་བཟླས་པ་དང། སྡུག་བསྔལ་ཡོངས་སུ་

[347A]༄༅། །ཤེས་བར་བྱའོ་ཞེས་པ་ནས་ལམ་བསྒོམ་པར་བྱའོ་ཞེས་པའི་བར་ནི་བྱ་བ་ལ་བཟླས་པ་དང། སྡུག་བསྔལ་ཡོངས་སུ་ཤེས་སོ་ཞེས་པ་ནས་ལམ་བསྒོམས་སོ་ཞེས་པའི་བར་ནི་མཐར་ཐུག་པ་ལ་བཟླས་པའོ། །རྣམ་པ་བཅུ་གཉིས་ནི་བདེན་བཞིའི་དབང་དུ་བྱས་ནས་འདི་ནི་སྡུག་
བསྔལ་ལོ་ཞེས་པ་ནས། འདི་ནི་ལམ་མོ་ཞེས་པའི་བར་དུ་བདེན་བཞིའི་རང་གི་ངོ་བོ་ལ་དམིགས་པའི་རྣམ་པ་བཞི་དང། ཡོངས་སུ་ཤེས་པར་བྱ་བ་ནས་བསྒོམ་པར་བྱ་བའི་བར་ནི་བྱ་བ་ལ་དམིགས་པའི་རྣམ་པ་བཞི་དང། ཡོངས་སུ་ཤེས་སོ་ནས་བསྒོམས་སོའི་བར་ནི་མཐར་ཐུག་པ་ལ་དམིགས་པའི་
རྣམ་པ་བཞི་ཡིན་ནོ་ཞེས་བཞེད་དོ། །དེ་ལྟར་ན་བྱེ་བྲག་ཏུ་སྨྲ་བ་ལྟར་ན་བདེན་པ་བཞི་པོ་རེ་རེ་ལའང་བཟླས་པ་གསུམ་གསུམ་དང་རྣམ་པ་བཅུ་གཉིས་བཅུ་གཉིས་སུ་འདོད་ལ། སློབ་དཔོན་ནི་བདེན་པ་བཞི་ག་བསྡོམས་པ་ལ་བཟླས་པ་གསུམ་དང་རྣམ་པ་བཅུ་གཉིས་སུ་བཞེད་དོ། །ལྔ་པ་ནི་འོ་ན་ཁམས་གང་
དུ་དགེ་སྦྱོང་གི་ཚུལ་གྱི་འབྲས་བུ་གང་འཐོབ་ཅེ་ན། འདོད་པར་ནི་འབྲས་བུ་དང་པོ་གསུམ་སྔར་མ་ཐོབ་པ་འཐོབ་པར་འགྱུར་ལ་འབྲས་བུ་ཐ་མ་དགྲ་བཅོམ་པ་ནི་ཁམས་གསུམ་ཆར་དུ་འཐོབ་པར་འགྱུར་རོ། །གལ་ཏེ་འབྲས་བུ་དང་པོ་གཉིས་ནི་འདོད་པ་ལས་འདོད་ཆགས་དང་མ་བྲལ་བས་ཐོབ་པར་བྱ་
བ་ཡིན་པའི་ཕྱིར་དེ་ལྟར་རིགས་ན་ཁམས་གོང་མར་སྐྱེས་བ་ཞིག་ངེས་པ་ལ་འཇུག་པ་ན་སྐད་ཅིག་མ་བཅུ་དྲུག་པ་ལ་ཕྱིར་མི་འོང་དུ་འགྱུར་བས་ན་དེ་ཁམས་གོང་མར་ཇི་ལྟར་འཐོབ་པར་མི་འགྱུར་ཞེ་ན། ཁམས་གོང་མ་དག་ན་མཐོང་ལམ་མེད་པའི་ཕྱིར་དང། སྔར་མཐོང་ལམ་སྐྱེས་པ་མེད་པར་ནི་
འདོད་པ་ལས་འདོད་ཆགས་དང་བྲལ་ཡང་ཕྱིར་མི་འོང་བའི་འབྲས་བུ་ཐོབ་པ་མེད་པའི་ཕྱིར་རོ་ཞེས་བསམས་སོ། །མཐོང་ལམ་མེད་པ་ནི་མཐོང་ལམ་ཁམས་གསུམ་ཆར་ལ་དམིགས་པ་ཡིན་པ་ལ་གཟུགས་མེད་པ་ནི། གཟུགས་མེད་དངོས་གཞི་དགེ་རྣམས་ཀྱི། །སྤྱོད་ཡུལ་ཟག་བཅས་འོག་
མ་མིན། །ཞེས་ཁམས་འོག་མ་ལ་མི་དམིགས་པའི་ཕྱིར་དང།  ཆོས་མཐོས་པར་སྐྱེ་བ་ཡང་ཡོད་བས་སོ་ཞེ་ན།  གཟུགས་མེད་ན་རང་བྱུང་གཉིས་མི་སྲིད་ཅིང་སྲིད་པའི་ཉན་ཐོས་ཀྱི་མངོན་རྟོགས་ཀྱང་གཞན་ལས་མ་ཐོས་པར་མི་འཐོབ་པས་ཏེ་དེ་ན་སྐྱེས་བུ་དམ་པ་ལ་ཆོས་ཉན་པ་མེད་པའི་ ཕྱིར་དང་འདོད་པ་ལ་མི་དམིགས་

[347B]  ཕྱིར་རོ། །གཞན་ཡང་མདོ་ལས། སྐྱོན་འདོད་ཆགས་དང་བྲལ་བར་འགྱུར་རོ་ཞེས་གསུངས་ན། གཟུགས་ཁམས་སུ་སྐྱེས་པའི་སོ་སོའི་སྐྱེ་བོ་ནི་སྙོམས་འཇུག་གི་བདེ་བ་ལ་ཆགས་པའི་ཕྱིར་དང། སྡུག་བསྔལ་གྱི་ཚོར་བ་མེད་པའི་ཕྱིར་འཁོར་བ་ལ་ཡིད་མི་སྐྱོ་ལ། སྐྱོ་བ་མེད་པར་ཡང་འཕགས་ལམ་
 མཐོང་ལམ་ནི་དང་པོར་འདོད་པའི་སྡུག་བསྔལ་ལ་དམིགས་དགོས་ལ་གཟུགས་མེད་པས་དེ་ལ་མི་དམིགས་པའི་ཕྱིར་རོ། །  འཐོབ་པར་མི་ནུས་པའི་ཕྱིར་རོ་ཞེས་པའི་རིགས་པ་དང། བཅུ་ཚན་བཅུ་པའི་ལུང་ལས་ཀྱང་གང་ཟག་ནི་བཅུ་སྟེ། བཅུ་གང་ཞེ་ན། རིགས་ནས་རིགས་སུ་སྐྱེ་པ་དང། མཆོག་ཏུ་ཐོགས་ན་ལན་བདུན་པ་དང། བར་
ཆད་གཅིག་པ་དང། ལན་ཅིག་ཕྱིར་འོང་བ་དང། བར་མ་དོར་མྱ་ངན་ལས་འདའ་བ་ནས་གོང་དུ་འཕོ་བའི་བར་ལྔ་དང། དགྲ་བཅོམ་པའོ། །གང་ཟག་བཅུ་པོ་དེ་དག་ལས་དང་པོ་བཞི་དང་དགྲ་བཅོམ་པ་ནི་འདིར་རྩོམ་ཞིང་འདིར་མཐར་ཕྱིན་པར་འགྱུར་རོ། །བར་མ་དོར་མྱ་ངན་ལས་འདའ་བ་ནས་གོང་དུ་འཕོ་བའི་
བར་གང་ཟག་ལྔ་ནི་འདིར་རྩོམ་ཞིང་དེར་མཐར་ཕྱིན་པར་འགྱུར་རོ་ཞེས་འབྱུང་བའི་ཕྱིར་རོ། །དེ་ལ་འདིར་ཞེས་བྱ་བ་ནི་འདོད་པའི་ཁམས་ཡིན་ལ། རྩོམ་པ་ནི་མྱང་འདས་ཀྱི་ཐབས་ཀྱིས་འགོ་འཛུགས་པའོ། །དེར་ཞེས་བྱ་བ་ནི་ཁམས་གོང་མ་ཡིན་ནོ། །རེ་ཞིག་ཁམས་ཀྱིས་ནི་དེ་ལྟ་བུ་ཡིན་ནོ། །གལ་
ཏེ་མི་གཡོའི་ཟད་ཤེས་ལས། །མི་སྐྱེའི་བློ་གྲོས་གལ་ཏེ་མིན།  །འཕགས་པ་མ་ཡིན་པ་ནི་དེར་རྩོམ་པར་མ་གསུངས་སོ།  །ཞེས་བཤད་པ་དེ་ཅི་དགྲ་བཅོམ་པ་ལའང་དབྱེ་བ་ཡོད་དམ་ཞེ་ན། ཡོད་དེ། དགྲ་བཅོམ་པའི་དབྱེ་བ་ནི་མདོ་ལས། དགེ་སློང་དག་དྲུག་པོ་འདི་དག་ནི་དགྲ་བཅོམ་པ་སྟེ། དྲུག་གང་ཞེ་ན། ཡོངས་སུ་
ཉམས་པའི་ཆོས་ཅན་དང། འཆི་བར་སེམས་པའི་ཆོས་ཅན་དང། རྗེས་སུ་བསྲུང་བའི་ཆོས་ཅན་དང། གནས་བ་ལས་མི་སྐྱོད་པ་དང། རྟོགས་པའི་སྐལ་བ་ཅན་དང། མི་གཡོ་བའི་ཆོས་ཅན་ནོ། །ཞེས་གསུངས་པས་དྲུག་ཏུ་འདོད་དེ། དེ་དག་ནི་རིམ་པ་ལྟར་དང་པོ་ལྔ་ཆར་ལ་ཉམས་པ་སྲིད་ཀྱང་རྐྱེན་ཆུང་ངུས་
རང་གི་རྟོགས་པ་ལས་ཉམས་པ་དང། ཉམས་པར་དྲོགས་པས་མྱ་ངན་ལས་འདའ་བར་སེམས་པ་དང། ཉམས་པར་དྭོགས་པས་ལམ་བསྲུང་པ་ལ་བརྩོན་པ་དང། རྐྱེན་ཆུང་ངུས་རྟོགས་པ་ལས་མི་བསྐྱོད་པ་དང། དབང་པོ་འཕོས་ཏེ་མི་གཡོ་བ་རྟོགས་པའི་སྐལ་བ་དང་ལྡན་པ་དང། དབང་པོ་རྣོ་བས་རྟོགས་པ་

[348A]༄༅། །ལས་ཉམས་མི་སྲིད་པ་རྣམས་སོ། །དེ་ལྟར་དབང་པོ་རྣོན་པོ་ལའང་རང་བཞིན་གྱིས་རྣོ་བ་དང་དབང་པོ་འཕོས་པས་རྣོ་བ་གཉིས་སུ་འགྱུར་རོ། །དེ་ལྟར་དགྲ་བཅོམ་པ་དྲུག་པོ་དེ་དག་ལས་དང་པོ་ལྔ་ནི་སྒོམ་ལམ་གྱི་ཚེ་དབང་པོ་བརྟུལ་པོ་དད་པས་མོས་པ་ལས་སྐྱེས་པ་ཡིན་ལ། ལྔ་
པོ་དེ་དག་གི་སེམས་ཀྱི་རྣམ་པར་གྲོལ་བ་ནི་དུས་དང་སྦྱོར་བ་ཡིན་ཏེ། ཟས་གོས་དང་གནས་ལ་སོགས་པའི་མཐུན་རྐྱེན་ཚང་བ་དང་ནད་དང་དགྲའི་ཚེར་མ་ལ་སོགས་པའི་འགལ་རྐྱེན་མེད་པ་ལ་ལྟོས་པའི་ཕྱིར་དུས་ཀྱི་རྣམ་པར་གྲོལ་བ་ཞེས་བྱའོ། །དྲུག་པ་མི་གཡོ་བའི་ཆོས་ཅན་ནི་རྟོགས་པ་ལས་མི་ཉམས་
པས་མི་གཡོ་བ་དེ་ཉིད་ཀྱི་ཕྱིར་དེ་ནི་མཐུན་རྐྱེན་དང་འགལ་རྐྱེན་ཡོད་མེད་ལ་མི་ལྟོས་ ཏེ་འདོད་དགུར་ཏིང་ངེ་འཛིན་མངོན་དུ་འགྱུར་  པས་དུས་དང་མི་སྦྱོར་བར་རྣམ་པར་གྲོལ་བ་ཡིན་ལ། དེ་ནི་སྒོམ་ལམ་གྱི་དུས་ཀྱི་དབང་པོ་རྣོན་པོ་མཐོང་བས་ཐོབ་པའི་རྒྱུ་ལས་བྱུང་བ་ཡིན་ཏེ། འབྲས་བུའི་ཁྱད་པར་ནི་རྒྱུའི་ཁྱད་
པར་ལ་ལྟོས་པའི་ཕྱིར་རོ། །དེ་ཡང་སློབ་པའི་ཚེ་དད་མོས་མཐོང་ཐོབ་ཏུ་དབང་པོ་འཕོས་པའམ་རང་བཞིན་གྱིས་དབང་པོ་རྣོན་པོ་ལས་བྱུང་བའི་མི་གཡོ་བའི་ཆོས་ཅན་ནི་མཐོང་ཐོབ་ཀྱི་རྒྱུ་ལས་བྱུང་བ་ཡིན་གྱི་མི་སློབ་པའི་ཚེ་དབང་པོ་བརྟུལ་པོ་རྣོན་པོ་མི་གཡོ་བའི་ཆོས་ཅན་དུ་དབང་པོ་འཕོས་པའི་མི་
གཡོ་བའི་ཆོས་ཅན་དེ་ནི་མཐོང་ཐོབ་ཀྱི་རྒྱུ་ལས་བྱུང་བ་མ་ཡིན་ནོ་ཞེས་ཊཱི་ཀ་ལས་འཆད་དོ། །རྣམ་པར་གྲོལ་བ་དུས་དང་སྦྱོར་བ་དང་མི་སྦྱོར་བ་ནི་འདོད་དགུར་ཏིང་ངེ་འཛིན་མངོན་དུ་འགྱུར་བ་དང་མི་འགྱུར་བའམ། ཡང་ན་རྟོགས་པ་ཉམས་པ་སྲིད་པ་དང་མི་སྲིད་པའི་ཕྱིར་དུས་གཞན་གྱི་བར་དུ་རྣམ་པར་གྲོལ་
བ་དང་གཏན་དུ་རྣམ་པར་གྲོལ་བ་ཉིད་ཡིན་པར་ཤེས་པར་བྱའོ། །དྲུག་པ་ནི་དགྲ་བཅོམ་པ་དེ་དག་དང་པོ་ནས་དེ་དག་གི་རིགས་ཅན་དུ་ངེས་པའམ་འོན་ཏེ་ཕྱིས་དེ་དག་ཏུ་གྱུར་པ་ཡིན་ཞེ་ན། ཁ་ཅིག་ནི་དང་པོ་ནས་ཡོངས་སུ་ཉམས་པའི་ཆོས་ཅན་ལ་སོགས་པ་དེའི་རིགས་སུ་ངེས་པའང་ཡོད་ལ་ཁ་ཅིག་
ནི་ཕྱིས་རིགས་ སམ་དབང་པོ།  སྦྱངས་པ་ལས་གྱུར་པའང་ཡོད་དེ་ཡོངས་སུ་ཉམས་པའི་ཆོས་ཅན་གྱི་རིགས་དབང་པོ་སྦྱངས་པས་འཆི་བར་སེམས་པའི་ཆོས་ཅན་དུ་འགྱུར་བ་ལ་སོགས་ དབང་པོ་མ་འཕོས་པ།  པ་བཞིན་ནོ། །དེ་དག་རིས་དྲུག་ཏུ་འགྱུར་བའི་རྒྱུ་ནི་རིམ་པ་ལྟར་སློབ་པའི་ཚེ་ལམ་སྒོམ་པ་ལ་རྒྱུན་

[348B] གཉིས་ཀ་མེད་ལ་ཁྱད་པར་དུ་གུས་སྦྱོར་མེད་པ་དང། རྒྱུན་སྦྱོར་ཙམ་དང་ལྡན་པ་དང། གུས་སྦྱོར་དང་ལྡན་པ་དང། སྦྱོར་བ་གཉིས་ཀ་དང་ལྡན་པའི་དབང་པོ་བརྟུལ་པོ་དང། སྦྱོར་བ་གཉིས་ཀ་དང་ལྡན་པའི་དབང་པོ་རྣོན་པོ་ལས་གྱུར་བའི་ཕྱིར་རོ། །ཡོངས་སུ་ཉམས་པའི་
ཆོས་ཅན་ལ་སོགས་པའང་དེ་ལྟར་སྲིད་པའི་ཕྱིར་ཡིན་གྱི་ངེས་པ་ནི་མ་ཡིན་ནོ། །དེ་ལྟར་ན་ཁམས་གསུམ་ཆར་ན་དགྲ་བཅོམ་པ་དྲུག་གི་དབྱེ་བ་ཡོད་པར་རུང་ངོ། །གང་དག་ངེས་པར་ཡོངས་སུ་ཉམས་པར་འགྱུར་བ་ལ་སོགས་པ་འདོད་པ་དེ་དག་གི་ལྟར་ན་འདོད་པ་ན་དྲུག་གི་དབྱེ་བ་ཡོད་ཀྱི་གོང་མ་གཉིས་
ན་ནི་བཞི་པ་དང་དྲུག་པ་ལས་གཞན་ནི་མ་ཡིན་ཏེ། དེ་དང་གོང་མར་སྐྱེས་པ་ནི། །ཡོངས་ཉམས་དབང་པོ་འཕོ་མི་བསྟེན། ཞེས་པས་དེ་གཉིས་ ཀྱི་འཕགས་པ་ནི་དབང་པོ་སྨིན་པ་དང། སྐྱོ་བ་དང། རང་གཞན་ལ་གནོད་པ་མེད་པ་དེས།  ན་ཡོངས་སུ་ཉམས་པ་མེད་པས་དང་པོ་གསུམ་མེད་ལ། དབང་པོ་འཕོ་བ་མེད་པས་ལྔ་
པའང་མེད་པའི་ཕྱིར་རོ། །གལ་ཏེ་འདི་དག་ཐམས་ཅད་རང་གི་འབྲས་བུ་དང་རིགས་ལས་ཉམས་པར་འགྱུར་རམ་ཞེ་ན། བར་པ་བཞི་ནི་རང་རང་གི་རིགས་ལས་ཉམས་པར་འགྱུར་གྱི་དང་པོ་ནི་རང་གི་རིགས་ལས་ཉམས་པ་མ་ཡིན་ཏེ། རིགས་དེ་བཅོས་མ་མ་ཡིན་པའི་ཕྱིར་དང། དེ་བས་དམན་པའི་
རིགས་མེད་པའི་ ཕྱིར་དང་དེ་ལ་སྦྱངས་པ་ལས་གྱུར་པ་མི་སྲིད་པའི་  ཕྱིར་རོ། །དང་པོ་ལྔ་པོ་ཐམས་ཅད་ཀྱང་འབྲས་བུ་ལས་ཉམས་པར་འགྱུར་ཏེ། སྒོམ་སྤང་གཞི་དང་བཅས་ཤིང་འབྲས་བུ་གློ་བུར་བ་ཡིན་པས་ཡོངས་སུ་ཉམས་པའི་ཆོས་ཅན་ཡང་འབྲས་བུ་ལས་ཉམས་པ་སྲིད་དོ། །འོན་ཀྱང་དང་པོ་ནས་རིགས་
ངེས་པ་ལས་ནི་ཐམས་ཅད་ཀྱང་ཉམས་པ་མ་ཡིན་ཏེ། དགྲ་བཅོམ་པ་འཆི་བར་སེམས་པ་ལ་སོགས་པར་ངེས་པ་ནི་སློབ་པ་དང་མི་སློབ་པའི་ལམ་གཉིས་ཀྱིས་བརྟན་པོར་བྱས་པའི་ཕྱིར་དང།  སློབ་པའི་དུས་ན་དབང་པོ་སྦྱངས་བའི་མི་སློབ་པ་ཡང་མ་ཉམས་པར་སློབ་དཔོན་འདུན་བཟང་གིས་གསུངས་སོ། །སློབ་པའི་རིགས་དང་པོའང་
འདས་མ་འདས་ཀྱི་ལམ་གཉིས་ཀྱིས་བརྟན་པར་བྱས་པས་མི་ཉམས་ཀྱི་སྦྱངས་པས་ཐོབ་པ་ལས་ནི་ཉམས་པར་འགྱུར་རོ། །དེ་ལྟ་ན་འབྲས་བུ་དང་པོ་ཉམས་པར་འགྱུར་ཏེ་འཇིག་རྟེན་པའི་ལམ་གྱིས་བརྟན་པར་མ་བྱས་པས་སོ་ཞེ་ན། གཏན་ཚིགས་དེ་ནི་རིགས་ཀྱི་ཕྱིར་བཤད་ཀྱི་འབྲས་བུའི་ཕྱིར་མ་བཤད་པ་སྐྱོན་མེད་དོ། །འབྲས་བུ་འདས་མ་འདས་ཀྱི་ལམ་གྱི་ཅིག་ཅར་ཐོབ་པ་ནི་མི་སྲིད་

[349A]༄༅། །ལ༑ རིགས་ལམ་གཉིས་ཀྱིས་བརྟན་པ་ནི་ཚེ་འདི་པའི་དྲོད་ལ་སོགས་པ་དང་ཕྱི་མའི་སྤོང་ལམ་མམ། འདི་ཉིད་ལས་གཉིས་ཀ་སྒོམ་པའང་ཡོད་དོ། །ཞེས་སོ།  །སློབ་པ་ན་ངེས་པའང་འཇིག་རྟེན་དང་འཇིག་རྟེན་ལས་འདས་པའི་ལམ་གཉིས་ཀྱིས་བརྟན་པོར་བྱས་པའི་ཕྱིར་རོ། །འོན་ཀྱང་ཉམས་པའི་ཆོས་ཅན་ཕྱིས་
འཆི་པར་སེམས་པར་དབང་པོ་སྦྱངས་པ་ལ་སོགས་པ་ལས་ནི་ཉམས་པ་ཡོད་དོ། །འབྲས་བུ་དང་པོ་རྒྱུན་དུ་ཞུགས་པ་ལས་ཀྱང་ཉམས་པ་མ་ཡིན་ཏེ། དེ་ནི་ རིགས་  མཐོང་སྤང་སྤངས་པས་རབ་ཏུ་ཕྱེ་བ་ཡིན་ཞིང་དེ་ཡང་འཇིག་ཚོགས་ལ་ལྟ་བའི་རྩ་བ་ཅན་ཡིན་ལ་དེ་ཡང་གཞི་མེད་པ་ཅན་ཡིན་
པའི་ཕྱིར་རོ། །གཞི་ནི་འདིར་ཡུལ་ཡིན་ཏེ། བདེན་པ་ལ་དམིགས་ནས་བདག་མེད་པ་ལ་བདག་ཏུ་རྟོགས་པའི་ཕྱིར་དང། བདག་མེད་པར་མངོན་སུམ་དུ་ཤེས་ན་བདག་ཏུ་རྟོགས་པའང་མི་སྲིད་པའི་ཕྱིར་རོ། །འདོད་ཆགས་ལ་སོགས་པ་སྒོམ་སྤང་རྣམས་ནི་གཟུགས་ལ་སོགས་པ་བདེན་པ་ལ་དམིགས་
པའི་ཕྱིར་གཞི་དང་བཅས་པ་ཡིན་པས་སྤངས་ཀྱང་སླར་སྐྱེ་བ་སྲིད་པའི་ཕྱིར་འབྲས་བུ་ཕྱི་མ་རྣམས་ལས་ནི་ཉམས་པ་སྲིད་དོ། །གཞན་ཡང་འཕགས་པ་ངེས་པར་མི་རྟོག་པ་དག་ལ་དྲན་པ་ཉམས་པས་ཉོན་མོངས་པ་སྐྱེ་བར་འགྱུར་ན་ངེས་པར་རྟོག་པ་ལ་ནི་མ་ཡིན་ཏེ་ཐག་པ་ལ་ཐག་པར་
རྟོགས་པ་ལ་སྤྲུལ་དུ་འཛིན་པ་མི་སྐྱེ་བ་བཞིན་ནོ། །ངེས་པར་མི་རྟོག་པའི་འཕགས་པ་ལའང་མཐོང་སྤང་རྣམས་མི་སྐྱེ་སྟེ། དེ་དག་ནི་ངེས་པར་རྟོགས་པའི་བདག་ཉིད་ཡིན་པའི་ཕྱིར་ཞེས་བྱེ་བྲག་ཏུ་སྨྲ་བ་རྣམས་འདོད་དོ།  །བྱེ་བྲག་ཏུ་སྨྲ་བ་རིགས་ནི། དེའི་རིགས་ཅན་ཡིན་ལ། དེར་རིགས་གཏན་དུ་ངེས་པ་ནི་མིན་པ། དེ་ནི་
རིགས་དེ་ལས་ཉམས་ནས་གཞན་དུ་འགྱུར་བ་ཡོད་ལ་དང་པོ་ནས་དེ་རིགས་ངེས་པ་ནི་གཞན་དུ་མི་འགྱུར་རོ། །དགྲ་བཅོམ་དང་པོ་ལྔ་གའང་འབྲས་བུ་བར་བ་གསུམ་ལས་ཉམས་པ་སྲིད་པར་འདོད་དོ། །མདོ་སྡེ་པ་ནི་འབྲས་བུ་བར་བ་གཉིས་འཇིག་རྟེན་པའི་ལམ་གྱིས་ཐོབ་པ་ལ་ཉམས་པ་སྲིད་ཀྱི་འདས་ལམ་གྱིས་ཐོབ་བ་ལ་མི་སྲིད་པར་འདོད་དོ།  །མདོ་སྡེ་པ་ལ་སོགས་པ་རྣམས་
ནི་འབྲས་བུ་དང་པོ་ལས་ཉམས་པ་མེད་པར་མ་ཟད་དགྲ་བཅོམ་པ་ལས་ཀྱང་ཉམས་པ་མེད་དེ། དེས་ཉོན་མོངས་པའི་ས་བོན་རྩ་བ་ནས་སྤོང་བའི་གཉེན་པོ་ཐོབ་པས་གཏན་དུ་མི་སྐྱེ་བའི་ཕྱིར་རོ། །དེ་ལྟ་མ་ཡིན་ན་ཟག་པ་ཟད་པ་མ་ཡིན་པར་འགྱུར་པའི་ཕྱིར་རོ། །རེ་ཞིག་ཉོན་མོངས་པ་ཐམས་ཅད་ལོག་པས་

[349B] །བཅོམ་ལྡན་འདས་ཀྱིས་ཀྱང། དགེ་སློང་དག་འཕགས་པའི་ཤེས་རབ་ཀྱིས་སྤངས་པ་གང་ཡིན་པ་དེ་ནི་སྤངས་པ་ཡིན་ནོ་ཞེས་གསུངས་པའི་ཕྱིར་དང། སློབ་པ་ལ་བག་ཡོད་པ་ལ་བག་ཡོད་པར་བྱའོ་ཞེས་ང་
སྨྲའོ་ཞེས་གསུངས་ཀྱི་དགྲ་བཅོམ་པ་ལ་ནི་མ་གསུངས་པའི་ཕྱིར་དང། ཆོས་མངོན་པ་ལས་ཀྱང། གནས་གསུམ་གྱིས་འདོད་པའི་འདོད་ཆགས་ཀྱི་ཕྲ་རྒྱས་སྐྱེ་བར་འགྱུར་ཏེ། འདོད་པའི་འདོད་ཆགས་ཀྱིས་ཕྲ་རྒྱས་མ་སྤངས་ཤིང་ཡོངས་སུ་མ་ཤེས་པ་ཡིན། འདོད་པའི་འདོད་ཆགས་ཀྱི་ཀུན་ནས་དཀྲིས་པར་
གྱུར་པའི་ཆོས་རྣམས་སྣང་བར་གྱུར་པ་ཡིན། དེ་ལའང་ཚུལ་བཞིན་མ་ཡིན་པ་ཡིད་ལ་བྱེད་པ་ཡིན་ཞེས་གསུངས་ལ་དགྲ་བཅོམ་པ་ལ་དེ་དག་མེད་པའི་ཕྱིར་རོ། །གང་ཡང་མདོ་ལས། ཀུན་དགའ་བོ་དགྲ་བཅོམ་པ་ལའང་རྙེད་པ་དང་བཀུར་སྟི་བར་ཆད་བྱེད་པ་ཡིན་ནོ་ཞེས་ང་སྨྲའོ་ཞེས་གསུངས་བ་དེ་ནི་བསམ་
གཏན་དངོས་གཞི་ལ་སྙོམས་པར་འཇུག་པ་མཐོང་བའི་ཆོས་ལ་བདེ་བར་གནས་པ་ལ་བར་དུ་གཅོད་པར་གསུངས་པ་ཡིན་ལ། བཅུ་ལས་འཕྲོས་པའི་མདོ་ལས། བསྐྱེད་པར་བྱ་བའི་ཆོས་ནི་གཅིག་སྟེ། སེམས་རྣམ་པར་གྲོལ་བ་དུས་དང་སྦྱོར་བ་པ་ཡིད་དུ་འོང་བ་ཡིན་ནོ་ཞེས་གསུངས་པ་ནི་སློབ་པའི་དབང་དུ་
མཛད་པ་ཡིན་ལ། དགྲ་བཅོམ་པ་དྲུག་ཏུ་གསུངས་པ་ནི་མཐར་གྱིས་གནས་པའི་སྙོམས་འཇུག་གི་ཡོན་ཏན་ལ་སོགས་པ་ལས་ཉམས་པ་ལ་ཉམས་པའི་ཆོས་ཅན་ལ་སོགས་པར་གསུངས་པའི་ཕྱིར་དང། མདོ་གཞན་ལས། ཚེ་དང་ལྡན་པ་གནག་ཚོགས་ཅན་དུས་ཀྱིས་སེམས་རྣམ་པར་གྲོལ་བ་ཡིད་
དུ་འོང་བ་ལུས་ཀྱིས་མངོན་སུམ་དུ་བྱས་པ་ལས་ལན་དྲུག་གི་བར་དུ་ཡང་དང་ཡང་དུ་ཡོངས་སུ་ཉམས་པ་དང་ཡི་ཆད་ནས་ལུས་དང་སྲོག་ལ་མི་ལྟ་བའི་ཕྱིར་མཚོན་གྱིས་འདེབས་པར་བྱེད་ལ་འཆི་བའི་དུས་ཁོ་ནར་དགྲ་བཅོམ་པ་ཉིད་ཐོབ་ཅིང་ཡོངས་སུ་མྱ་ངན་ལས་འདས་པར་གྱུར་ཏོ་ཞེས་གསུངས་པ་ཡང་
སློབ་པའི་དུས་ཁོ་ན་ན་ཉམས་པ་ཡིན་པའི་ཕྱིར་དང། སོལ་བའི་ཕུང་པོ་ལྟ་བུའི་མདོ་ལས། འཕགས་པ་ཉན་ཐོས་ཐོས་པ་དང་ལྡན་པ་དེ་ལྟར་སྤྱོད་ཅིང་དེ་ལྟར་གནས་པ་དེ་ལ་རྒྱ་ལ་རེས་འགའ་ཞིག་དྲན་པ་ཉམས་པ་ལས་སྡིག་པ་མི་དགེ་བའི་རྣམ་པར་རྟོག་པ་དག་སྐྱེ་བར་འགྱུར་རོ་ཞེས་གསུངས་བའང་སློབ་པའི་

[350A]༄༅། །དབང་དུ་མཛད་ནས་གསུངས་པའི་ཕྱིར་རོ་ཞེས་ཟེར་རོ། །གང་དག་ཐེག་པ་གོང་མའི་རྗེས་སུ་སྨྲ་བ་རྣམས་ནི་འཇིག་རྟེན་ལས་འདས་པའི་ལམ་གྱིས་ཉོན་མོངས་པ་དང་རྣམ་པར་རྟོག་པའི་ས་བོན་སྤངས་པ་རྣམས་ནི་སློབ་པའི་འཕགས་པ་ལའང་ཉམས་པ་མེད་དེ་རྒྱུ་མེད་པའི་ཕྱིར་
རོ། །གང་ཡང་དེ་དང་དེ་ལས་ཉམས་པར་བཤད་པ་ནི་སྒོམ་སྤང་གི་ས་བོན་མ་སྤངས་པ་རྣམས་ཡིན་ལ། སློབ་པ་དང་མི་སློབ་པ་ཐམས་ཅད་ལའང་དུས་དང་སྦྱོར་བ་དང་མི་སྦྱོར་བ་དང་ཉམས་པ་དང་མ་ཉམས་པ་ལ་སོགས་པ་ནི་དབང་པོ་བརྟུལ་པོ་དང་རྣོན་པོ་གཟུངས་དང་ཏིང་ངེ་འཛིན་དང་རྣམ་པར་
ཐར་པ་ལ་སོགས་པ་ལ་འཇུག་པའི་དབང་དུ་བྱས་ནས་གསུངས་པ་ཡིན་ནོ་ཞེས་འདོད་དེ། རིགས་པ་མཁྱེན་པ་དག་གིས། བདག་ལྟའི་ས་བོན་སྤངས་པའི་ཕྱིར། །སླར་མི་ལྡོག་པ་ཉིད་ཡིན་ནོ་ཞེས་གསུངས་པ་བཞིན་ནོ། །ཅི་དགྲ་བཅོམ་པ་དེ་དག་ཁོ་ན་རིགས་དྲུག་དང་ལྡན་ནམ། །འོན་ཏེ་གཞན་
དག་ཀྱང་རིགས་དྲུག་དང་ལྡན་ཞེ་ན། ཇི་ལྟར་དགྲ་བཅོམ་པ་ལ་རིགས་དྲུག་ཡོད་པ་དེ་བཞིན་དུ་འཕགས་པ་སློབ་པ་དང་འཕགས་མིན་སོ་སོའི་སྐྱེ་བོ་རྣམས་ཀྱང་ཡོངས་སུ་ཉམས་པའི་ཆོས་ཅན་ལ་སོགས་པ་རིགས་དྲུག་དང་ལྡན་ཏེ། དགྲ་བཅོམ་པའི་རིགས་དེ་དག་ཀྱང་དངོས་དང་བརྒྱུད་ནས་དེ་དག་སྔོན་དུ་འགྲོ་བའི་
ཕྱིར་དང། འབྲས་བུ་རྒྱུ་ལ་མི་འཁྲུལ་པའི་ཕྱིར་རོ། །བདུན་པ་གལ་ཏེ་དབང་པོ་བརྟུལ་པོ་རྣོན་པོར་འཕོ་བ་ན་གནས་སྐབས་གང་དུ་འཕོ་ཞེ་ན། མཐོང་བའི་ལམ་ལ་ནི་དབང་པོ་འཕོ་བ་མེད་དེ། དེ་ནི་མཉམ་གཞག་གི་རྒྱུན་གཅིག་ཁོ་ན་ཡིན་པས་ བྱ་བ་དེ་མ་གཏོགས་པ་གཞན་ལ་ལྡང་བ་དང།  སྦྱོར་བ་མེད་པའི་ཕྱིར་རོ། །
དེས་ན་སོ་སོའི་སྐྱེ་བོ་དང། སློབ་པ་དད་མོས་དང། མི་སློབ་པ་དུས་སྦྱོར་གྱི་གནས་སྐབས་ན་དབང་པོ་འཕོ་བ་ཡོད་དོ། །གང་ཡང་མདོ་ལས། འདིས་མཐོང་བའི་ཆོས་ལ་བདེ་བར་གནས་པ་ལྷག་པའི་སེམས་ལས་བྱུང་བ་བཞི་ཐོབ་པ་གང་དག་ཡིན་པ་དེ་ལས་གང་ཡང་རུང་བ་ཞིག་ལས་འདི་ཡོངས་སུ་ཉམས་
 དད་མོས་ནི་ཟག་མེད་འཁོ་ན་ལས་འཕོ་ལ། བྱིས་པ་ནི་ཞི་རགས་ཀྱི་རྣམ་པ་ཅན་གང་ལ་རྟེན་ཡང་མི་འགལ་ཏེ་ཅི་ནས་ཀྱང་བདག་གི་དབང་པོ་དག་རྣོན་པོར་བྱའོ། །ཞེས་བསམས་ནས་སྦྱོར་བས་བར་ཆད་མེད་པ་དང་རྣམ་གྲོལ་གྱི་ལམ་རིམ་གྱིས་དབང་པོ་འཕོའོ། །  པར་འགྱུར་པར་ནི་ང་སྨྲའི། འདི་གཅིག་བུས་སེམས་ཀྱི་རྣམ་པར་གྲོལ་བ་མི་གཡོ་བའི་བར་དུ་

[350B] །ཞེས་དགྲ་བཅོམ་པ་མི་གཡོ་བའི་ཆོས་ཅན་ལའང་མཐོང་བའི་ཆོས་ལ་བདེ་པར་གནས་པ་ལས་ཉམས་པར་བཤད་པ་དེ་ཇི་ལྟར་མི་གཡོ་བར་འགྱུར་ཞེ་ན། ཡོངས་སུ་ཉམས་
པ་ནི་རྣམ་པ་གསུམ་དུ་ཤེས་པར་བྱའོ་ཞེས་སྦྱར་རོ། །གང་ཡིན་ཞེ་ན། ཡོན་ཏན་ཐོབ་པ་ལས་ཉམས་པ་དང་མ་ཐོབ་པ་ལས་ཉམས་པ་དང་ཐོབ་པ་ཉེ་བར་སྤྱད་པ་ལས་ཉམས་པའོ། །དེ་ལ་དང་པོ་ནི་རྙེད་པ་ལས་ཉམས་པ་ཡིན་ལ་ཕྱི་མ་གཉིས་ནི་ལྡན་པ་ལས་ཉམས་པ་ཡིན་ཏེ་རང་བཞིན་གྱིས་བླུན་པ་ལ་བློ་
གྲོས་ཉམས་པ་ཞེས་བརྗོད་པ་བཞིན་ནོ། །ཉམས་པ་གསུམ་པོ་དེ་དག་ལས་སྟོན་པ་སངས་རྒྱས་ལ་ནི་ཉམས་པ་ཐ་མ་ཡོད་དེ། གདུལ་བྱའི་དོན་ལ་ཞུགས་པས་མཐོང་ཆོས་ལ་བདེ་བར་གནས་པའི་ཡོན་ཏན་འགོག་པའི་སྙོམས་འཇུག་ལ་སོགས་པ་ཐོབ་ཀྱང་མངོན་དུ་མི་བྱེད་པའི་ཕྱིར་རོ། །དགྲ་བཅོམ་པ་མི་གཡོ་
བའི་ཆོས་ཅན་ལ་ནི་ཉམས་པ་བར་མ་དང་ཐ་མའང་ཡོད་དེ། སངས་རྒྱས་ཀྱི་ཆོས་མ་འདྲེས་པ་ལ་སོགས་པ་མ་ཐོབ་པའི་ཕྱིར་རོའང་གི་སྒྲས་ནི་ཉེ་བར་སྤྱད་པ་ལས་ཉམས་པ་སྡུད་པའོ། །དགྲ་བཅོམ་པ་གཞན་ལྔ་དང་སློབ་པ་སྒོམ་ལམ་པ་དང་སོ་སོའི་སྐྱེ་བོ་དབང་པོ་རྟུལ་པོ་ལ་ནི་ཉམས་པ་རྣམ་པ་གསུམ་
ག་ཡོད་དོ། །དེའི་ཕྱིར་དགྲ་བཅོམ་པ་མི་གཡོ་བའི་ཆོས་ཅན་མཐོང་བའི་ཆོས་ལ་བདེ་བར་གནས་པ་ལས་ཉམས་པར་བཤད་པ་ནི་ཉེ་བར་སྤྱད་པ་ལས་ཉམས་པ་ཡིན་ལ་མི་གཡོ་བ་ལས་གཞན་ནི་རྣམ་པར་གྲོལ་བ་ལས་ཡིན་ནོ། །དགྲ་བཅོམ་པ་གཞན་ནི་མདོ་ལས། རྐྱེན་ལྔ་དང་རྒྱུ་ལྔས་དུས་ཀྱིས་རྣམ་པར་
གྲོལ་བའི་དགྲ་བཅོམ་པ་ཡོངས་སུ་ཉམས་པར་འགྱུར་རོ། །ལྔ་གང་ཞེ་ན། ལས་ཀྱི་མཐའ་ལ་ཞུགས་པ་ཡིན། སྨྲ་བ་ལ་ཞུགས་པ་ཡིན། རྩོད་པ་ལ་ཞུགས་པ་ཡིན། རིང་དུ་རྒྱུ་བའི་སྦྱོར་བ་དང་ལྡན་པ་ཡིན། ནད་ཀྱི་རྣམ་པ་ཡུན་རིང་པོས་ཐེབས་པ་ཡིན་ཞེས་འབྱུང་བས་མཐོང་བའི་ཆོས་ལ་བདེ་བར་གནས་
པ་དང། རྣམ་པར་གྲོལ་བ་གཉིས་ཀ་ལས་ཉམས་པ་ཡིན་ནོ་ཞེས་བྱེ་བྲག་ཏུ་སྨྲ་བ་རྣམས་ཟེར་རོ། །མདོ་སྡེ་པ་ལ་སོགས་པ་ནི་མདོ་ལས། མཐོང་བའི་ཆོས་ལ་བདེ་པར་གནས་པ་ལྷག་པའི་སེམས་ལས་བྱུང་བ་བཞི་ཞེས་བྱ་བ་ནི་བསམ་གཏན་གྱི་དངོས་གཞི་བཞིའོ། །བཞི་པོ་དེ་དག་ལས་གང་ཡང་རུང་བ་ཞིག་

[351A]༄༅། །ལས་འདི་ཡོངས་སུ་ཉམས་པར་འགྱུར་བ་ནི་ང་སྨྲའི་ཞེས་གསུངས་པ་ནི་ཡོངས་སུ་ཉམས་པའི་ཆོས་ཅན་ལ་སོགས་པ་ལྔའི་དབང་དུ་བྱས་པ་ཡིན་ནོ། །འདི་གཅིག་པུས་སེམས་ཀྱི་རྣམ་པར་གྲོལ་བ་མི་གཡོ་བའི་བར་དུ་ལུས་ཀྱིས་མངོན་སུམ་དུ་བྱས་པ་གང་ཡིན་པ་དེ་ལས་ནི་
འདི་རྣམ་གྲངས་གང་གིས་ཀྱང་ཡོངས་སུ་ཉམས་པར་འགྱུར་བར་ང་མི་སྨྲའོ་ཞེས་གསུངས་པ་ནི་རྣམ་པར་གྲོལ་བ་ལས་ནི་དགྲ་བཅོམ་པ་ཐམས་ཅད་ལ་ཉམས་པ་མེད་པར་སྟོན་པ་ཡིན་ལ། མ་ཐོབ་པ་ལས་ཉམས་པ་དང་ཉེ་བར་སྤྱད་པ་ལས་ཉམས་པ་ནི་མ་ཐོབ་པ་དང་མ་སྤྱད་པ་ལ་ཉམས་པའི་
མིང་གིས་བཏགས་པ་ཙམ་ཡིན་ལ་ཉམས་པ་དོན་དམ་པ་ནི་ཐོབ་པ་ལས་ཉམས་པ་ཡིན་ནོ་ཞེས་འདོད་དོ། །དེ་ལྟ་མོད་ཀྱིས་བྱེ་བྲག་ཏུ་སྨྲ་བ་དགྲ་བཅོམ་པ་ལའང་རྣམ་པར་གྲོལ་བ་ལ་ཉམས་པ་འདོད་པས་དགྲ་བཅོམ་པ་ཉམས་པའི་ཕྱིར་ཤི་ནས་འཁོར་པར་སྐྱེ་བར་འགྱུར་རོ་ཞེ་ན་མི་འགྱུར་ཏེ། འབྲས་བུ་ལས་
ཡོངས་སུ་ཉམས་པ་ནི་འགའ་ཡང་ཉམས་བཞིན་དུ་འཆི་འཕོ་བ་མེད་དེ། དྲན་པ་དང་ཤེས་བཞིན་གྱིས་མྱུར་བ་ཁོ་ནར་སོར་ཆུད་པར་བྱེད་པའི་ཕྱིར་ཏེ། མདོ་ལས། དགེ་སློང་དག་འཕགས་པ་ཉན་ཐོས་ཐོས་པ་དང་ལྡན་པ་ལ་དྲན་པ་ཉམས་པ་ཆུང་ངུ་འབྱུང་མོད་ཀྱི་འོན་ཀྱང་ཡང་ཁོ་ནར་ནུབ་པ་དང་ཡོངས་སུ་
ཟད་པ་དང་ཡོངས་སུ་གཏུགས་པར་འགྱུར་རོ་ཞེས་འབྱུང་བའི་ཕྱིར་རོ། །དེ་ལྟ་མ་ཡིན་ན་ཚངས་པར་སྤྱོད་པ་ཡིད་བརྟན་དུ་མི་རུང་བར་འགྱུར་རོ། །གལ་ཏེ་འབྲས་བུ་ལ་གནས་པ་དང་འགལ་བའི་བྱ་བ་བྱེད་པ་སྲིད་པའི་ཕྱིར་ཡོངས་སུ་ཉམས་པ་སོར་ཆུད་པར་མི་འགྱུར་བ་དག་ཀྱང་སྲིད་པར་འགྱུར་རོ་ཞེ་ན། འབྲས་
བུ་ལ་གནས་པ་དེ་ནི་བྱ་བ་མ་ཡིན་པ་སྲོག་གཅོད་པ་ལ་སོགས་པ་གང་ཡིན་པ་དེ་མི་བྱེད་དེ། ཟག་པ་མེད་པའི་ལམ་མངོན་དུ་གྱུར་པས་དྲན་པ་དང་ཤེས་བཞིན་མྱུར་བ་ཁོ་ནར་སྐྱེ་བའི་ཕྱིར་རྩལ་བོ་ཆེ་འགྲེད་ཀྱང་རྡེག་མི་འཆའ་བ་བཞིན་ནོ། །ཡང་གལ་ཏེ་དབང་པོ་འཕོ་བ་དག་བར་ཆད་མེད་པ་དང་རྣམ་
གྲོལ་གྱི་ལམ་དུས་འཕོ་ཞེ་ན། རྟོགས་པའི་སྐལ་བ་དང་ལྡན་པ་ཞིག་མི་གཡོ་བར་འཕོ་ན་རྣམ་པར་གྲོལ་བའི་ལམ་དགུ་དང་བར་ཆད་མེད་པའི་ལམ་དགུ་སྟེ་བཅོ་བརྒྱད་ཀྱིས་འཕོ་སྟེ། མི་སློབ་པ་དབང་པོ་རྟུལ་པོའི་རིགས་དེ་སློབ་པ་དང་མི་སློབ་པའི་ལམ་གཉིས་ཀྱིས་ཤིན་ཏུ་བསྟེན་ཅིང་གོམས་པར་བྱས་

[351B] །རྒྱུ་མཚན་དེ་མཚུངས་པའི་ཕྱིར་ཉམས་པའི་ཆོས་ཅན་ལ་སོགས་པ་འཆི་བར་སེམས་པ་ལ་སོགས་པར་འཕོ་བ་ལའང་རྣམ་གྲོལ་གྱི་ལམ་དགུ་དང་བར་ཆད་མེད་པའི་ལམ་དགུ་ཡིན་པར་གསལ་ལོ།  །སློབ་པ་  དད་པས་མོས་པ་ཞིག་མཐོང་བས་ཐོབ་པ་རྟོགས་པར་བྱེད་པ་
ལ་ནི་བར་ཆད་མེད་པ་དང་རྣམ་གྲོལ་གྱི་ལམ་རེ་རེ་ ཁོ་ན་ལ་སྐྱེ་བ་  ཡིན་ཏེ། གོམས་པ་ཆུང་བས་སྤང་སླ་བའི་ཕྱིར་རོ།  །སློབ་མི་སློབ་གང་ཡིན་ཡང་  སྦྱོར་བའི་ལམ་ནི་མི་གཡོ་བར་འཕོ་བ་དང་མཐོང་ཐོབ་ཏུ་འཕོ་བ་ཐམས་ཅད་ཀྱི་ཡང་གཅིག་ཁོ་ན་ཡིན་ནོ། །དབང་པོ་སྦྱོང་བའི་བར་ཆད་མེད་པ་དང་རྣམ་གྲོལ་
གྱི་ལམ་དེ་ཡང་འཕགས་པ་ཡིན་ན་ཟག་མེད་ཁོ་ན་ཡིན་ཏེ། དོར་བར་བྱ་པའི་ དབང་པོའམ་  ལམ་ཡང་ཟག་མེད་ཡིན་ན་ཟག་བཅས་ཀྱིས་འདོར་བ་མི་སྲིད་པའི་ཕྱིར་ ཏེ་དམན་པས་མཆོག་ལས་ངེས་པར་མི་འབྱུང་བས་སོ། །  སོ་སོའི་སྐྱེ་བོ་ནི་ཟག་བཅས་ཀྱིས་འཕོ་བ་ཡིན་ནོ། །དབང་པོ་འཕོ་བ་དེ་ཡང་ རྟེན་  མི་ཁོ་ནའི་
ནང་དུ་ ཉམས་པ་སྲིད་པས།  འཕེལ་ཞིང་འཕོའི་གཞན་དུ་ནི་མ་ཡིན་ཏེ། ངན་སོང་བ་ལ་ལམ་མི་རྟེན་པའི་ཕྱིར་དང། ཁམས་གོང་མ་ན་ཉམས་པ་མེད་པའི་ཕྱིར་དང། ཉམས་པས་འཇིགས་ནས་དབང་པོ་ མཐོང་བ་ལས་འཕོ་བ་མེད་ཅེས་  འཕོ་བ་ཡིན་པ་ལ། འདོད་པའི་ལྷ་བདེན་པ་མཐོང་བ་རྣམས་ནི་དབང་པོ་རྣོན་
པོ་ཁོ་ན་ཡིན་ཏེ། ཡུལ་བཟང་པོ་དག་གིས་ཡིད་བྱུང་ནས་ལམ་གོམས་པས་དེ་ལ་དམིགས་ནས་ཉོན་མོངས་པ་མི་འབྱུང་བས་ཉམས་པ་མེད་པའི་ཕྱིར་རོ། །དེ་ཡང་ཁམས་གསུམ་ཆར་ན་དགྲ་བཅོམ་པ་དྲུག་གི་དབྱེ་བ་ཡོད་པར་འདོད་པ་ལྟར་ན་ཁམས་གོང་མ་ནའང་དབང་པོ་སྦྱོང་བ་ཡོད་དེ། ཉམས་པའི་
ཆོས་ཅན་ལ་སོགས་པ་སྲིད་པའི་ཕྱིར་དར། ཉམས་བཞིན་དུ་དགྲ་བཅོམ་པ་མྱ་ངན་ལས་འདའ་བའང་མི་སྲིད་པའི་ཕྱིར་རོ། །གལ་ཏེ་ཉམས་པར་དྭོགས་པ་དང་བཅས་པ་ཡིན་གྱི་ཉམས་པ་ནི་མ་ཡིན་ནོ་ཞེས་བྱ་བར་འདོད་ན་དེ་ནི་འཆི་བར་སེམས་པ་དང་རྗེས་སུ་བསྲུང་བའི་ཆོས་ཅན་ཡིན་ནོ། །ཉམས་
པའི་ཆོས་ཅན་མེད་ན་རྗེས་སུ་བསྲུང་བའི་ཆོས་ཅན་དང་འཆི་བར་སེམས་པའང་མི་སྲིད་དེ། དེ་དག་ནི་ཉམས་པས་འཇིགས་པ་ཡིན་ན་དེ་ཡང་ཁམས་གོང་མ་ན་མི་སྲིད་པའི་ཕྱིར་ཞེས་བྱ་བའང་དཔྱད་པར་བྱའོ། །དབང་པོ་སྦྱོང་བ་དེ་ཡང་མི་སློབ་པ་ཞིག་དབང་པོ་སྦྱོང་བ་ཡིན་ན་བསམ་གཏན་ས་དྲུག་དང་

[352A]༄༅། །གཟུགས་མེད་དང་པོ་གསུམ་སྟེ་ཟག་མེད་ཀྱིས་དགུ་ལ་བརྟེན་ཏེ་སྦྱོང་བ་ཡིན། སློབ་པ་ནི་ ཕྱིར་འོང་ཡིན་ན་མི་ལྕོགས་མེད་དང་ཕྱིར་མི་འོང་ཡིན་ན།  བསམ་གཏན་གྱི་ས་དྲུག་ལ་རྟེན་པ་ཡིན་གྱི། གང་གི་ཕྱིར་དབང་པོ་བརྟུལ་པོ་རྣོན་པོར་འཕེལ་བ་ནི་དབང་པོ་རྟུལ་པོས་བསྡུས་པའི་ཕྱིར་འོང་
དང་ཕྱིར་མི་འོང་གི་འབྲས་བུ་ཙམ་པོ་དང་ཁྱད་པར་ཅན་བཏང་སྟེ་དབང་པོ་རྣོན་པོས་བསྡུས་པའི་ཕྱིར་འོང་ ཏེ་དེའི་འབྲས་བུ་ས་དགུས་བསྡུས་པ་སྲིད་པའི་ཕྱིར་རོ། །འདི་འབྲས་བུ་ཐོབ་པ་དང་ཚུལ་འདྲའོ། །  དང་ཕྱིར་མི་འོང་བའི་འབྲས་ གཟུགས་མེད་ལ་མི་རྟེན་ཏེ།  བུ་ཙམ་པོ་འཐོབ་པར་འགྱུར་བའི་ཕྱིར་དང། ཕྱིར་མི་འོང་ཐ་མའི་ཆ་མཐུན་
སྤངས་པས་རབ་ཏུ་ཕྱེ་བའི་ཕྱིར་དང། འདོད་པ་ལ་མི་དམིགས་པས་དེ་ན་མཐོང་ལམ་མེད་པའི་ཕྱིར་ དང་ཕྱིར་མི་འོང་གི་འབྲས་བུ་ཙམ་པོ་ལ་སོགས་  དེ་དག་གཟུགས་མེད་པས་བསྡུས་པའང་མེད་བའི་ཕྱིར་རོ། །ཡང་དགྲ་བཅོམ་པ་དེ་དག་ནི་རྣམ་པ་དགུར་དབྱེ་སྟེ། སངས་རྒྱས་དང་རང་སངས་རྒྱས་གཉིས་དང། ཉན་
ཐོས་ཡོངས་སུ་ཉམས་པའི་ཆོས་ཅན་ལ་སོགས་པ་ལྔ་དང། མི་གཡོ་བ་ལ་སྦྱངས་པ་ལས་གྱུར་པ་དང། དང་པོ་ནས་མི་གཡོ་པའི་ཆོས་ཅན་ཏེ་མི་གཡོ་བ་གཉིས་ཏེ་བདུན་ནོ། །དེ་ལ་སངས་རྒྱས་གཉིས་ནི་མི་གཡོ་བའི་བྱེ་བྲག་ཁོ་ན་ཡིན་ལ་གཉིས་ཀའི་ཆ་ལས་རྣམ་གྲོལ་ཡང་ཡིན་ནོ། །འཕགས་པའི་
གང་ཟག་དེ་དག་དགུར་བཞག་པ་ནི་དབང་པོ་རྟུལ་པོ་དང་འབྲིང་པོ་དང་རྣོན་པོ་གསུམ་པོ་རེ་རེ་ལའང་གསུམ་གསུམ་དུ་ཕྱེ་བས་རྣམ་པ་དགུ་ཅན་ཡིན་པའི་ཕྱིར་རོ། །དེ་ལ་ཉམས་པའི་ཆོས་ཅན་དང་འཆི་བར་སེམས་པ་དང་རྗེས་སུ་བསྲུང་བའི་ཆོས་ཅན་གསུམ་ནི་དབང་པོ་རྟུལ་པོའི་ཆུང་ངུ་འབྲིང་ཆེན་པོ་གསུཾ་
དང༑ གནས་པ་ལས་མི་བསྐྱོད་པ་དང་རབ་ཏུ་རྟོགས་པའི་སྐལ་བ་ཅན་དང་སྦྱངས་བ་ལས་གྱུར་པའི་མི་གཡོ་བ་གསུམ་ནི་འབྲིང་པོའི་ཆུང་ངུ་འབྲིང་ཆེན་པོ་གསུམ་དང། དང་པོ་ནས་མི་གཡོ་བའི་ཆོས་ཅན་དང་རང་སངས་རྒྱས་དང་སངས་རྒྱས་གསུམ་ནི་རྣོན་པོའི་ཆུང་ངུ་འབྲིང་ཆེན་པོ་གསུམ་ཡིན་ནོ། །གཉིས་
པ་གང་ཟག་བདུན་དུ་བསྡུ་བ་ནི་འཕགས་པའི་གང་ཟག་ནི་བདུན་ཏེ། དད་པས་རྗེས་འབྲང་དང། ཆོས་ཀྱི་རྗེས་འབྲང་དང། དད་པས་མོས་པ་དང། མཐོང་བས་ཐོབ་པ་དང། ལུས་ཀྱིས་མངོན་སུམ་དུ་བྱེད་པ་དང། ཤེས་རབ་ཀྱིས་རྣམ་པར་གྲོལ་བ་དང།  སངས་རྒྱས་གཉིས་ཀྱང་འདིར་འདུས་སོ་  གཉིས་ཀའི་ཆ་

[352B] །གང་ཟག་བདུན་པོ་དེ་དག་ཀྱང་སྦྱོར་བས་བྱས་པ་ལས་ནི་དང་པོ་གཉིས་ཏེ། དང་པོ་སྦྱོར་ལམ་ལ་སོགས་པའི་དུས་ནས་གཞན་གྱི་དྲིང་ལ་འཇོག་པ་དང་མི་འཇོག་པའི་ཕྱིར་རོ། །དབང་པོས་བྱས་པ་ལས་ནི་གསུམ་པ་དང་བཞི་པ་སྟེ། གཉིས་ཀ་ལ་གཉིས་ཀ་ཡོད་ཀྱང་དད་པས་མོས་པ་
ལྷག་པ་དང་ཤེས་རབ་ལྷག་པར་ཡོད་པའི་སྒོ་ནས་རིམ་པ་ལྟར་དབང་པོ་རྟུལ་བ་དང་རྣོ་བའི་ཕྱིར་རོ། །སྙོམས་འཇུག་གིས་བྱས་པ་ལས་ནི་ལྔ་པ་སྟེ། འགོག་པའི་སྙོམས་འཇུག་ལུས་ཀྱིས་ འདོན་ལ་སྦྱོར་བས་ཐོབ་པ་  མངོན་སུམ་དུ་བྱེད་ནུས་ པས་འཇོག་  པའི་ཕྱིར་རོ། །རྣམ་པར་གྲོལ་བས་བྱས་པ་ལས་ནི་དྲུག་
པ་སྟེ། བདག་མེད་རྟོགས་པའི་ཤེས་རབ་ཀྱིས་ཁམས་གསུམ་གྱི་ཉོན་མོངས་པ་ བས་དེར་འཇོག་  ལས་གྲོལ་བའི་ཕྱིར་རོ། །སྙོམས་པར་འཇུག་པ་དང་རྣམ་པར་གྲོལ་བ་གཉིས་ཀས་བྱས་པ་ལས་ནི་བདུན་པ་སྟེ། ཏིང་ངེ་འཛིན་དང་ཤེས་རབ་ཀྱི་སྟོབས་ཀྱིས་ ཉོན་མོངས་ལས་  རིམ་པ་ལྟར་སྙོམས་འཇུག་
དང་ཉོན་མོངས་པའི་སྒྲིབ་པའི་ཆ་གཉིས་ཀ་ལས་གྲོལ་བའི་ཕྱིར་རོ། །དེ་ལྟར་ན་མིང་གི་སྒོ་ནས་བདུན་ཡིན་ལ་བདུན་པོ་དེ་དག་ཀྱང་རྫས་སུ་ནི་དྲུག་ཡིན་ཏེ། འདི་ལྟར་མཐོང་སྒོམ་མི་སློབ་པའི་ལམ་གསུམ་པོ་ལ་དབང་པོ་རྣོ་རྟུལ་གྱིས་རིམ་པ་ལྟར་དད་པས་རྗེས་འབྲང་དང་ཆོས་ཀྱི་རྗེས་འབྲང་དང། དད་མོས་མཐོང་
ཐོབ་དང། དུས་དང་སྦྱོར་བ་དང་མི་སྦྱོར་བའི་གང་ཟག་གཉིས་གཉིས་ཡིན་པའི་ཕྱིར་རོ།  །གཞན་དག་ནི་རྫས་ལོགས་སུ་མེད་དོ།  །དེ་ལ་དད་པས་རྗེས་འབྲང་ལ་དབང་བོས་དབྱེ་ན་རྣོ་རྟུལ་འབྲིང་པོ་གསུམ་དང། རིགས་ཀྱིས་ཉམས་པའི་ཆོས་ཅན་ལ་སོགས་པ་ལྔ་དང། ལམ་གྱིས་ཤེས་བཟོད་བཅོ་ལྔ་དང་
འདོད་ཆགས་དང་བྲལ་བས་ནི་བདུན་ཅུ་རྩ་གསུམ་སྟེ། འདོད་པའི་སྒོམ་སྤང་གཅིག་ཀྱང་མ་སྤངས་པ་འཆིང་བ་མཐའ་དག་དང་ལྡན་པ་དང་འདོད་པ་ནས་ཅི་ཡང་མེད་པའི་བར་ས་བརྒྱད་ལ་ཉོན་མོངས་པ་དགུ་དགུ་ལས་འདོད་ཆགས་དང་བྲལ་པའོ། །རྟེན་གྱི་ས་དགུ་སྟེ། སྒྲ་མི་སྙན་ན་ལམ་མེད་པས་རྟེན་དུ་མི་
རུང་བའི་ཕྱིར་གླིང་གསུམ་གྱི་མི་དང་འདོད་པའི་ལྷ་དྲུག་གོ། དེ་ལྟར་ན་དབང་པོ་དང་རིགས་དང་ལམ་དང་འདོད་ཆགས་དང་བྲལ་བ་དང་རྟེན་གྱི་སྒོ་ནས་དབྱེ་ན་འབུམ་བཞི་ཁྲི་བདུན་སྟོང་བརྒྱད་བརྒྱ་ཉི་ཤུ་རྩ་ལྔར་འགྱུར་ཏེ་གང་ཟག་གཞན་དག་ཀྱང་ཅི་རིགས་པར་དེ་བཞིན་དུ་དབྱེ་བར་བྱའོ། །དེ་ཡང་ཆོས་ཀྱི་རྗེས་འབྲང་དང་

[353A]༄༅། །མཐོང་ཐོབ་དང་དུས་དང་མི་སྦྱོར་བར་གྲོལ་བ་རྣམས་ལ་ནི་རིགས་ཀྱིས་དབྱེ་བ་མེད་ལ། དད་མོས་དང་དུས་ཀྱིས་རྣམ་གྲོལ་གཉིས་ལ་ནི་རིགས་ལྔའི་དབྱེ་བ་ཡོད་དོ། །ཡང་དད་མོས་མཐོང་ཐོབ་ལ་ལམ་གྱི་སྒོ་ནས་ནི་སློབ་དཔོན་རྒྱལ་པོའི་སྲས་ལྟར་ན་འབྲས་བུ་ལ་གནས་པའི་
སེམས་ཀྱི་སྐད་ཅིག་བཅུ་དྲུག་པ་ལམ་ལ་རྗེས་ཤེས་ཀྱི་དབང་དུ་བྱས་ནས་དབྱེ་བ་མེད་ལ། སྐལ་ལྡན་ཁྱད་པར་ཅན་ནི་ས་དགུ་ལ་རྟེན་པའི་ལམ་དགུར་འདོད་དོ། །ལུས་ཀྱིས་མངོན་སུམ་དུ་བྱེད་པ་ནི་དད་མོས་མཐོང་ཐོབ་ཏུ་འདུས་པས་ལོགས་སུ་བརྩིར་མེད་དོ། །གལ་ཏེ་བརྩིན་དབང་པོའི་སྒོ་ནས་
གསུམ་དང། རིགས་ཀྱི་སྒོ་ནས་དད་མོས་ཡིན་ན་ལྔ་དང། མཐོང་ཐོབ་ཡིན་ན་དབྱེ་བ་མེད་དོ། །ལམ་དང་འདོད་ཆགས་དང་བྲལ་བ་ལའང་དབྱེ་བ་མེད་དོ། །རྟེན་ནི་སྐལ་ལྡན་ཁྱད་པར་ཅན་ནི་འདོད་པ་ནས་སྲིད་རྩེའི་བར་དུ་འདོད་ལ་རྒྱལ་པོའི་སྲས་ནི་གླིང་གསུམ་གྱི་མི་དང་ལྷ་རིས་དྲུག་སྟེ་དགུ་དང་
གཟུགས་ན་གནས་བཅུ་དྲུག་དང། སྲིད་རྩེ་དང་ཉི་ཤུ་རྩ་དྲུག་ཏུ་འདོད་དོ། །ཤེས་རབ་ཀྱིས་རྣམ་གྲོལ་ཀྱང་དུས་ཀྱིས་རྣམ་གྲོལ་ཡིན་ན་རིགས་ལྔ་དང། དུས་དང་མི་སྦྱོར་བ་ཡིན་ན་ནི་རིགས་ལ་དབྱེ་བ་མེད་དོ། །དེ་ལས་གཞན་ནི་དད་པས་རྗེས་འབྲང་བཞིན་ནོ།  །ཆོས་ཀྱི་རྗེས་འབྲང་ལ་རིགས་ཀྱིས་དབྱེ་བ་མེད་པས་
དབང་པོ་དང་ལམ་དང་འདོད་ཆགས་དང་བྲལ་བ་དང། རྟེན་རྣམས་སྔ་མ་ལྟར་གསུམ་དང་བཅོ་ལྔ་དང་འདུན་ཅུ་རྩ་གསུམ་དང་དགུ་ཡིན་པས་དད་པས་རྗེས་འབྲང་གི་ལྔ་ཆ་སྟེ། ཉི་ཁྲི་དགུ་སྟོང་ལྔ་བརྒྱ་དྲུག་ཅུ་རྩ་ལྔར་འགྱུར་རོ། །དད་མོས་ལ་ནི་ལམ་སྐད་ཅིག་བཅུ་དྲུག་པ་ཁོ་ན་ཡིན་པས་དབྱེ་བ་མེད་ལ། དབང་པོ་དང་རིགས་དང་འདོད་ཆགས་དང་བྲལ་བ་དང་རྟེན་རྣམ་གསུམ་དང་ལྔ་དང་བདུན་ཅུ་རྩ་གསུམ་
དང་དགུ་ཡིན་པས་དགུ་སྟོང་བརྒྱད་བརྒྱ་ལྔ་བཅུ་རྩ་ལྔར་འགྱུར་རོ། །མཐོང་ཐོབ་ལ་རིགས་དང་ལམ་ལ་དབྱེ་བ་མེད་ཅིང་དབང་པོ་དང་འདོད་ཆགས་དང་བྲལ་བ་དང། རྟེན་རྣམས་གསུམ་དང་བདུན་ཅུ་རྩ་གསུམ་དང་དགུ་ཡིན་པས་དད་མོས་ཀྱི་ལྔ་ཆ་སྟེ། སྟོང་དགུ་བརྒྱ་བདུན་ཅུ་རྩ་གཅིག་ཏུ་འགྱུར་རོ།  །འདི་དག་གི་དབྱེ་བ་ནི་གྲངས་ཞིབ་ཏུ་ཊཱིཀ་ལས་འབྱུང་མོད་ཀྱི་འདིར་མ་
བཀོད་དོ། །འོ་ན་གཉིས་ཀའི་ཆ་ལས་རྣམ་པར་གྲོལ་བ་དང་ཤེས་རབ་ཀྱིས་རྣམ་པར་གྲོལ་བ་གང་ཞེ་ན། གང་ཞིག་བསམ་གཏན་དངོས་གཞི་ལ་བརྟེན་ནས་འགོག་པའི་སྙོམས་འཇུག་ཐོབ་པ་ འི་དགྲ་བཅོམ་པ་  དེ་ནི་གཉིས་ཀའི་ཆ་ལས་རྣམ་པར་གྲོལ་པ་ཡིན་ཏེ། ཤེས་རབ་ཀྱིས་ཉོན་མོངས་པའི་སྒྲིབ་པ་

[353B] །དེ་ལ་རྣམ་པར་ཐར་པའི་སྒྲིབ་པ་ནི་ ལེ་ལ་དང་  དམིགས་པ་བརྗེད་པ་དང་བྱིང་བ་དང་རྒོད་པ་དང་རྩོལ་བ་དང་མི་རྩོལ་པའི་ཉེས་པ་ལྔ་ལ་སོགས་པ་སྟེ། ཊཱིཀ་བྱེད་དག་གིས་རྣམ་པར་ཐར་བའི་སྒྲིབ་པ་ནི་གང་གིས་རྣམ་པར་ཐར་པ་དང་
བསམ་གཏན་དག་སྐྱེད་པར་མི་ནུས་པ་སྟེ་ལུས་དང་སེམས་ལས་སུ་མི་རུང་བ་ཉིད་དོ་ཞེས་པ་དང། སྙེམས་པར་འཇུག་པའི་སྒྲིབ་པ་ནི་གང་ཞིག་ཡོད་ན་སེམས་ལས་སུ་མི་རུང་བས་ཁམས་གསུམ་གྱི་འདོད་ཆགས་དང་བྲལ་བ་དག་གིས་ཀྱང་བསམ་གཏན་དང་པོའི་དངོས་གཞི་ཡང་བསྐྱེད་པར་མི་ནུས་པ་སྟེ་
ཞེས་བཤད་པས་བསམ་གཏན་དང་པོའི་ཉེར་བསྡོགས་ཁོ་ན་ལ་བརྟེན་པ་ཡིན་ལ། དེ་ཡང་གང་ཟག་ནི་ཉན་ཐོས་ལ་སྲིད་ཀྱི་སངས་རྒྱས་གཉིས་ནི་གཉིས་ཀའི་ཆ་ལས་རྣམ་གྲོལ་ཁོ་ན་ཡིན་པས་རྣམ་ཐར་དང་སྙོམས་འཇུག་གི་སྒྲིབ་པ་མ་སྤངས་པ་མི་སྲིད་པའི་ཕྱིར་རོ། །དེ་ཡང་རྒྱུད་བླ་མ་ལས། ཉོན་མོངས་
ཤེས་བྱ་སྙོམས་འཇུག་གི། སྒྲིབ་གསུམ་ལས་ནི་ངེས་གྲོལ་ཏེ། །ཞེས་སྒྲིབ་པ་གསུམ་པར་བཤད་པའམ། ཡང་ན་དབུས་མཐའ་ལས། ཉོན་མོངས་བའི་སྒྲིབ་པ་དང། ཤེས་བྱའི་སྒྲིབ་པ་ཉིད་དུ་བསྟན། །དེར་ནི་སྒྲིབ་པ་ཐམས་ཅད་དེ། །དེ་ཟད་ནས་ནི་གྲོལ་བར་འདོད་ཅེས་གསུངས་པ་ལྟར་ན་ཤེས་བྱའི་སྒྲིབ་པར་
འདུས་སོ། །དེ་ལྟ་ན་ཉན་རང་གིས་ཤེས་སྒྲིབ་སྤངས་པར་འགྱུར་རོ་ཞེ་ན། ཤེས་སྒྲིབ་མཐའ་དག་སྤང་པ་ལ་ནི་ཁྱབ་པ་མེད་ལ་ཤེས་སྒྲིབ་ཀྱི་བྱེ་བྲག་འགའ་ཞིག་སྤངས་པ་ནི་འདོད་པ་ཉིད་དེ། དཔེར་ན་ཉེར་བསྡོགས་ལ་འཇུག་མི་ཤེས་པ་ཤེས་སྒྲིབ་ཡིན་ཀྱང་དེས་སྤངས་པ་བཞིན་ནོ། །དེ་ཉིད་ཀྱི་ཕྱིར་རྣམ་པར་
གཏན་ལ་དབབ་པ་བསྡུ་བ་ལས་ཀྱང་རྣམ་ཐར་རྣམས་ནི་ཤེས་བྱའི་སྒྲིབ་པ་ལས་རྣམ་པར་ཐར་པས་རབ་ཏུ་ཕྱེ་བ་ཡིན་ཏེ། ཤེས་བྱའི་སྒྲིབ་པ་ཇི་ཙམ་ལས་ཉན་ཐོས་དང་རང་སངས་རྒྱས་རྣམས་ཀྱི་སེམས་རྣམ་པར་གྲོལ་བར་འགྱུར་བ་ཡིན་ནོ། །ཞེས་བཤད་དོ། །གང་ཞིག་བསམ་གཏན་དང་པོའི་ཉེར་བསྡོགས་
ཙམ་ལ་བརྟེན་ནས་བདག་མེད་རྟོགས་པའི་ཤེས་རབ་ཀྱི་སྟོབས་ཀྱིས་ཉོན་མོངས་པའི་སྒྲིབ་པ་འབའ་ཞིག་ལས་རྣམ་པར་གྲོལ་བ་དེ་ནི་གཉིས་ཀའི་ཆ་ལས་རྣམ་གྲོལ་ལས་ཅིག་ཤོས་ཤེས་རབ་ཀྱིས་རྣམ་པར་གྲོལ་བ་སྟེ། དེ་དག་ལས་དགྲ་བཅོམ་པ་རྒྱན་ཅན་དང། རྒྱན་མེད་ཅེས་བྱ་བར་གྲགས་སོ། །གསུམ་

[354A]༄༅། །པ་གཉིས་སུ་དབྱེ་བ་ནི་གལ་ཏེ་སློབ་པ་དང་མི་སློབ་པ་རྫོགས་པ་གཉིས་བཤད་ན་དེ་དག་ཇི་ལྟར་ཡིན་ཞེ་ན། སྙོམས་པར་འཇུག་པས་སློབ་པ་རྫོགས་པ་ནི་འགོག་པ་ལུས་ཀྱིས་མངོན་སུམ་དུ་བྱེད་པའི་ཕྱིར་མི་འོང་བའོ། །དབང་པོས་རྫོགས་པ་ནི་མཐོང་བས་ཐོབ་པའོ། །འབྲས་
བུས་རྫོགས་པ་ནི་ཕྱིར་མི་འོང་བའི་འབྲས་བུ་ལ་གནས་པའོ། །དེ་ལྟར་ན་ཆོས་གསུམ་པོ་རྣམས་ཀྱིས་སློབ་པ་ཡོངས་སུ་རྫོགས་པ་ཞེས་བྱ་སྟེ། མདོ་ལས། འདི་ལ་གང་ཞིག་ཉོན་མོངས་ལྔ་སྤངས་ཏེ། །མི་འཕྲོགས་ཆོས་ལྡན་སློབ་པ་ཡོངས་སུ་རྫོགས། །ཞེས་གསུངས་ཏེ། དེ་ལ་ཉོན་མོངས་ནི་ཐ་མའི་ཆ་
མཐུན་ལྔ་སྟེ། དེ་སྤངས་པས་ནི་འབྲས་བུས་རྫོགས་པ་བསྟན་ཏོ། །གཞན་གྱིས་བསླབ་པ་མི་འཕྲོག་པས་ནི་མཐོང་ཐོབ་ཡིན་པས་དབང་པོས་རྫོགས་པའོ། །མཐོང་བའི་ཆོས་ལ་བདེ་བར་གནས་པ་འགོག་པ་ལུས་ཀྱིས་མངོན་སུམ་དུ་བྱེད་པ་དང་ལྡན་པས་ནི་སྙོམས་འཇུག་གིས་རྫོགས་པའོ། །འདི་ལའང་
ཕྱིར་མི་འོང་གི་འབྲས་བུ་མ་ཐོབ་པར་འགོག་པའི་སྙོམས་འཇུག་མི་འཐོབ་པས་ན་འབྲས་བུས་རྫོགས་པ་ནི་ཁྱབ་ཆེ་ལ་དབང་པོ་དང་སྙོམས་འཇུག་གིས་རྫོགས་པ་ནི་ཁྱབ་ཆུང་བ་ཡིན་ནོ། །དེའི་ཕྱིར་འབྲས་བུས་རྫོགས་པ་ནི་ཕྱིར་མི་འོང་བའི་འབྲས་བུ་ཐོབ་པ་ཐམས་ཅད་ཡིན་ལ། དབང་པོ་དང་གཉིས་ཀྱིས་
རྫོགས་པ་ནི་ཕྱིར་མི་འོང་བའི་འབྲས་བུ་ལ་གནས་པ་མཐོང་ཐོབ་ལུས་ཀྱིས་མངོན་སུམ་དུ་མི་བྱེད་པའོ། །སྙོམས་འཇུག་དང་གསུམ་གྱིས་རྫོགས་པ་ནི་ཕྱིར་མི་འོང་བའི་འབྲས་བུ་ལ་གནས་པ་མཐོང་ཐོབ་ལུས་ཀྱིས་མངོན་སུམ་དུ་བྱེད་པའོ། །འབྲས་བུ་དང་སྙོམས་འཇུག་གཉིས་ཀྱིས་རྫོགས་པ་ནི་ཕྱིར་མི་འོང་
དད་མོས་ལུས་ཀྱིས་མངོན་སུམ་དུ་བྱེད་པའོ། །དབང་པོ་ཁོ་ནས་རྫོགས་པ་ནི་མཐོང་ཐོབ་འདོད་པ་ལས་འདོད་ཆགས་དང་མ་བྲལ་བའི་འཕགས་པའོ། །འབྲས་བུ་ཁོ་ནས་རྫོགས་པ་ནི་ཕྱིར་མི་འོང་དད་མོས་ལུས་ཀྱིས་མངོན་སུམ་དུ་མི་བྱེད་པའོ། །དབང་པོ་དང་སྙོམས་འཇུག་གཉིས་ཁོ་ནས་རྫོགས་པ་དང་
སྙོམས་འཇུག་ཁོ་ནས་རྫོགས་པ་ནི་མི་སྲིད་དེ། མཐོང་ཐོབ་ཡིན་ཀྱང་ཕྱིར་མི་འོང་གི་འབྲས་བུ་མ་ཐོབ་པར་སློབ་པ་རྫོགས་པ་མི་སྲིད་པའི་ཕྱིར་དང། འདོད་པ་ལས་འདོད་ཆགས་དང་མ་བྲལ་བར་ཕྱིར་མི་འོང་གི་འབྲས་གནས་མི་འཐོབ་ལ་དེ་མ་ཐོབ་པར་འགོག་པ་ལ་སྙོམས་པར་འཇུག་པ་མི་སྲིད་པའི་ཕྱིར་

[354B] འདོད་པ་ལས་འདོད་ཆགས་དང་བྲལ་བའི་སློབ་པའང་ཕྱིར་མི་འོང་བའི་འབྲས་བུ་ལ་གནས་པར་ངེས་པའི་ཕྱིར་རོ། །དབང་པོ་དང་སྙོམས་འཇུག་གཉིས་ཀྱིས་ནི་མི་སློབ་པ་ཡོངས་སུ་རྫོགས་པ་ཡིན་ཏེ། འབྲས་བུས་ཡོངས་སུ་མ་རྫོགས་བའི་མི་སློབ་པ་མི་སྲིད་པས་འབྲས་བུ་རྫོགས་པ་ཞི་མ་བཤད་དོ། །
དབང་པོས་རྫོགས་པ་ནི་ཤེས་རབ་ཀྱིས་རྣམ་པར་གྲོལ་བ་དུས་དང་མི་སྦྱོར་བའོ། །སྙོམས་འཇུག་གིས་རྫོགས་པ་ནི་གཉིས་ཀའི་ཆ་ལས་གྲོལ་བ་དུས་ཀྱི་རྣམ་པར་གྲོལ་བའོ། །དབང་པོ་དང་སྙོམས་འཇུག་གཉིས་ཀས་རྫོགས་པ་ནི་གཉིས་ཀའི་ཆ་ལས་རྣམ་པར་གྲོལ་བ་དུས་དང་མི་སྦྱོར་བའོ། །ལྔ་པ་མངོན་པར་རྟོགས་
པའི་ལམ་སྟོན་པ་ན་ལམ་གྱི་དབྱེ་བ་དང། བྱང་ཆུབ་ཀྱི་ཕྱོགས་དང་མཐུན་པའི་ལམ་བཤད་པ་གཉིས་ལས་དང་པོ་ནི་འོ་ན་འཇིག་རྟེན་པ་དང། འཇིག་རྟེན་ལས་འདས་པ་དང། མཐོང་བ་དང། སྒོམ་པ་དང། མི་སློབ་པའི་ལམ་དང། སྦྱོར་བ་དང། བར་ཆད་མེད་པ་དང། རྣམ་གྲོལ་དང། ཁྱད་པར་གྱི་ལམ་ཞེས་བྱ་
བ་མང་པོ་ཞིག་བཤད་པ་དེ་དག་བསྡུ་ན་དུ་ཞིག་ཡིན་ཞེ་ན། མདོར་བསྡུ་ན་ལམ་ཐམས་ཅད་ནི་འཆད་པ་ན་འདོན་པ་བསྒྱུར་ཏེ། སྦྱོར་དང་བར་ཆད་མེད་པ་དང། རྣམ་གྲོལ་ཁྱད་པར་ཅན་ཞེས་བྱ་བ་རྣམ་པ་བཞིར་རིག་པར་བྱ་སྟེ། དེ་ལ་དང་པོ་ནི་བར་ཆད་མེད་པའི་ལམ་གྱི་རྒྱུ་ཡིན་ནོ། །གཉིས་པ་ནི་སྒྲིབ་པ་ལ་དོངས་སུ་
གནོད་པ་བྱེད་པའོ། །གསུམ་པ་ནི་གྲིབ་པ་ལས་གྲོལ་བ་དང་པོར་སྐྱེས་པའོ། །བཞི་པ་ནི་དེ་ཕྱིན་ཆད་ཀྱི་རྣམ་པར་གྲོལ་བའི་ལམ་སྟེ། དེ་ཡང་མཐོང་བའི་ལམ་ལྟ་བུ་ལ་དཔེར་བརྗོད་ན་གོ་རིམ་བཞིན་དུ་ངེས་འབྱེད་ཆ་མཐུན་རྣམས་དང། བཟོད་པ་བརྒྱད་དང། ཤེས་པ་རྣམས་དང། སྒོམ་པའི་ལམ་རྣམས་སྦྱོར་བ་
ལ་སོགས་པ་བཞི་ཡིན་པ་བཞིན་ནོ། །དེ་ལ་དང་པོ་གཉིས་ནི་རྣམ་པར་གྲོལ་བའི་ཁང་བཟང་དུ་འགྲོ་བའི་ཕྱིར་ལམ་ཡིན་ལ། ཕྱི་མ་གཉིས་ནི་དེ་དང་འདྲ་བའི་ཕྱིར་རྒྱུ་བསགས་པའི་སྒོ་ནས་སྔ་མ་བས་ཆེས་ཁྱད་པར་དུ་འགྲོ་བའི་ཕྱིར་དང། གོང་ནས་གོང་དུ་ཕྱིན་པར་བྱེད་པའི་ཕྱིར་རམ། དེ་དག་སྐྱེས་ན་ལྷག་
མེད་དུ་འཇུག་པའི་ཕྱིར་ལམ་མོ། །ཡང་མདོ་ལས། དགེ་སློང་དག་ལམ་ནི་རྣམ་པ་བཞི་སྟེ། མངོན་པར་ཤེས་པ་བུལ་ལ་དཀའ་བའི་ལམ་དང། མངོན་པར་ཤེས་པ་མྱུར་ལ་དཀའ་པའི་ལམ་དང། མངོན་པར་ཤེས་པ་བུལ་ལ་སླ་པའི་ལམ་དང། མངོན་པར་ཤེས་པ་མྱུར་ལ་སླ་པའི་ལམ་མོ་ཞེས་གསུངས་

[355A]༄༅། །པ་དེ་ལ་བསམ་གཏན་གྱི་དངོས་གཞི་བཞི་ལ་བརྟེན་པ་དག་གི་ལམ་རྣམས་ནི་གོམས་པར་སླ་བ་ཡིན་ཏེ། ཡན་ལག་གིས་ཡོངས་སུ་ཟིན་པ་དང། ཞི་གནས་དང་ལྷག་མཐོང་ཆ་མཉམ་པར་འཇུག་པས་འབད་མི་དགོས་བར་ངང་གིས་འཇུག་པའི་ཕྱིར་རོ། །ས་གཞན་མི་ལྕོགས་མེད་
དང་བསམ་གཏན་ཁྱད་པར་ཅན་དང་གཟུགས་མེད་པ་རྣམས་ལ་བཏྲེན་པ་དག་གི་ལམ་རྣམས་ནི་གོམས་པར་དཀའ་བ་ཡིན་ཏེ། གཟུགས་མེད་ཐམས་ཅད་ཀྱང་ཡན་ལག་གིས་མ་ཟིན་པའི་ཕྱིར་དང། དང་པོ་གཉིས་ལྷག་མཐོང་ཤས་ཆེ་ལ་གཟུགས་མེད་ཞི་གནས་ཤས་ཆེ་བས་འབད་པས་བསྒྲུབ་
དགོས་པའི་ཕྱིར་རོ།  །ལམ་དེའང་གཉིས་ཏེ་  གང་ཟག་བློ་གྲོས་རྟུལ་པོ་ནི་ལམ་དྐའམ་སླ་ཡང་རུང་སྟེ་ཤེས་བྱ་མངོན་པར་ཤེས་པ་བུལ་བ་ཡིན་ལ། བློ་གྲོས་རྟུལ་པོ་ལས་ཅིག་ཤོས་རྣོན་པོ་རྣམས་ཀྱི་ནི་ལམ་དཀའ་མ་སླ་ཡང་རུང་སྟེ་ཤེས་བྱ་མངོན་པར་ཤེས་པ་མྱུར་བ་ཡིན་ནོ། །དེས་ན་དབང་པོ་རྣོན་པོ་ས་
གཞན་ལ་བརྟེན་པ་ནི་ལམ་དཀའ་ལ་མངོན་ཤེས་མྱུར་བ་དང། དབང་པོ་རྟུལ་པོ་བསམ་གཏན་གྱི་དངོས་གཞི་ལ་བརྟེན་པ་ནི་ལམ་སླ་ལ་མངོན་ཤེས་བུལ་བ་དང། དབང་པོ་རྣོན་པོ་བསམ་གཏན་གྱི་དངོས་གཞི་ལ་བརྟེན་པ་ནི་ལམ་ཡང་སླ་ལ་མངོན་ཤེས་ཀྱང་མྱུར་བ་དང། དབང་པོ་རྟུལ་པོ་ས་གཞན་ལ་བརྟེན་པ་ནི་ལམ་
ཡང་དཀའ་ལ་མངོན་ཤེས་ཀྱང་བུལ་བ་ཡིན་ནོ། །གཉིས་པ་ལ་རྫས་ཡོད་དང་བརྟགས་ཡོད་ཀྱི་ཁྱད་པར་དང། གོ་རིམ་གྱི་ཁྱད་པར་དང། ངོ་བོ་དང་སའི་ཁྱད་པར་དང། ཤེས་ནས་དད་པའི་ཁྱད་པར་དང། མི་སློབ་པའི་ཆོས་བཅུའི་ཁྱད་པར་བཤད་པ་ལྔ་ལས་དང་པོ་ནི་ལམ་འདི་དག་གིས་ནི་བྱང་ཆུབ་ཀྱི་ཕྱོགས་
མཐུན་ཞེས་བྱ་བའི་མིང་འཐོབ་བོ། །དེ་དག་ཀྱང་དྲན་པ་ཉེར་གཞག་ནས་འཕགས་ལམ་ཡན་ལག་བརྒྱད་པའི་བར་སུམ་ཅུ་རྩ་བདུན་ནོ། །ཅིའི་ཕྱིར་དེ་དག་ལ་བྱང་ཆུབ་ཀྱི་ཕྱོགས་དང་མཐུན་པ་ཞེས་བྱ་ཞེ་ན། སྒྲིབ་པ་ཟད་པ་དང་ཕྱིན་ཆད་ཀྱང་མི་སྐྱེ་བ་ཤེས་པ་ནི་ གང་ཟག་གི་དབྱེ་བས།  བྱང་ཆུབ་ གསུམ།  ཅེས་
བྱ་སྟེ། སྒྲིབ་པ་ཟད་ཅིང་བྱང་བའི་ཕྱིར་དང། ཟད་ཅིང་མི་སྐྱེ་བར་ཆུབ་ཅིང་རྟོགས་པའི་ཕྱིར་རོ། །དེ་ལ་ཟད་ཤེས་ཀྱིས་ནི་བདག་གིས་སྡུག་བསྔལ་ཤེས་སོ་ཞེས་པ་ནས་བདག་གིས་ལམ་བསྒོམས་སོ་ཞེས་པའི་བར་དུ་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ་ཞེས་བྱ་བར་རང་གི་དོན་བྱས་པ་ཡང་དག་པ་ཇི་ལྟ་བ་

[355B] མི་སྐྱེ་བ་ཤེས་པས་ནི་བདག་གིས་སྡུག་བསྔལ་ཡོངས་སུ་ཤེས་ཏེ་ཡང་ཡོངས་སུ་ཤེས་པར་བྱར་མེད་དོ་ཞེས་པ་ནས་བདག་གིས་ལམ་བསྒོམས་ཏེ་ཡང་སྒོམ་དུ་མེད་དོ་ཞེས་པའི་བར་དུ་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ་ཞེས་བྱ་བར་ཡང་བྱར་མེད་པ་ཉིད་ཡང་དག་པ་ཇི་ལྟ་བ་བཞིན་རྟོགས་
པའི་ཕྱིར་བྱང་ཆུབ་ཡིན་ནོ། །དེ་ལྟ་བུའི་བྱང་ཆུབ་ནི་ཉན་ཐོས་ལ་སོགས་པའི་བྱེ་བྲག་གིས་གསུམ་ཡིན་ནོ། །བྱང་ཆུབ་དེ་དང་དངོས་དང་བརྒྱུད་པའི་སྒོ་ནས་རྗེས་སུ་མཐུན་པའི་རྒྱུ་ཉིད་ཡིན་པའི་ཕྱིར་མདོ་ལས་དྲན་པ་ཉེར་གཞག་བཞི་ལ་སོགས་པ་སུམ་ཅུ་རྩ་བདུན་པོ་ལ་བྱང་ཆུབ་དེའི་ཕྱོགས་དང་མཐུན་པ་ཞེས་འབྱུང་ངོ། །སུམ་ཅུ་
རྩ་བདུན་ཞེས་བྱ་བའང་མིང་གི་སྒོ་ནས་ཡིན་གྱི་ཁ་ཅིག་གི་གཞུང་ལུགས་ལྟར་ན་ མཚན་ཉིད་ཀྱི་སྒོ་  ནས། རྫས་སུ་ནི་བཅུ་ཡིན་ཏེ། གང་ཞེ་ན། རྣམ་པར་དཔྱད་ན་དད་པ་དང་བརྩོན་འགྲུས་དང་དྲན་པ་དང་ཤེས་རབ་དང་ཏིང་ངེ་འཛིན་དང་བཏང་སྙོམས་དང་དགའ་བ་དང་རྟོག་བ་དང་ཚུལ་ཁྲིམས་དང་ཤིན་ཏུ་སྦྱངས་པ་ཞེས་
བྱ་བའི་རང་བཞིན་ཡིན་པའི་ཕྱིར་རོ། །ཇི་ལྟར་ཞེ་ན།  ཡང་དག་པའི་ལྟ་བ་ཆོས་རབ་ཏུ་རྣམ་འབྱེད་དབང་སྟོབས་ཀྱི་ཤེས་རབ་སྟེ་བཞི་དང།  དྲན་པ་ཉེར་གཞག་བཞི་ སྟེ་བརྒྱད།  ན་ཤེས་རབ་ཀྱི་རང་བཞིན་ཡིན་པའི་ཕྱིར་དང། བརྩོན་འགྲུས་ལ་ཡང་དག་པར་འཇོག་ཅིང་སྤོང་བ་བཞི་ཞེས་བྱ་བར་བརྗོད་པའི་ཕྱིར་དང། རྫུ་འཕྲུལ་གྱི་རྐང་པ་བཞི་
 ཤེས་རབ་བརྒྱད་དང། ཡང་དག་སྤོང་བཞི། བརྩོན་འགྲུས་ཀྱི་དབང་སྟོབས་གཉིས། བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་ཡང་དག་པའི་རྩོལ་བ་དང་བརྒྱད་བརྩོན་འགྲུས་སོ། །དབང་སྟོབས་ཀྱི་དྲན་པ་གཉིས། དྲན་པ་ཡང་དག་བྱང་ཆུབ་ཡན་ལག་ཡང་དག་པའི་དྲན་པ་དང་བཞི་དྲན་པ། དབང་སྟོབས་ཀྱི་ཏིང་ངེ་འཛིན་གཉིས་རྫུ་འཕྲུལ་རྐང་བཞི། ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་ཡང་དག་པའི་ཏིང་
ངེ་འཛིན་དང་བརྒྱད་ཏིང་ངེ་འཛིན། དབང་སྟོབས་ཀྱི་དང་བ་གཉིས་དང་བ་སྟེ་རྫས་ལྔ་དང། ཡང་དག་པའི་ངག་ལས་མཐའ་འཚོ་བ་གསུམ་ཚུལ་ཁྲིམས་ཏེ་རྫས་གཅིག་དང། བཏང་སྙོམས་དགའ་བ། རྟོག་པ་ཤིན་ཏུ་སྦྱངས་བ་རྣམས་རྫས་རེ་རེ་སྤྱིར་རྫས་བཅུར་འདོད་ལ།  ནི་ཏིང་ངེ་འཛིན་གྱི་རང་བཞིན་ཡིན་པའི་ཕྱིར་དང། བྱང་ཆུབ་ཀྱི་ཡན་ལག་བདུན་གྱི་ནང་ནས་ཆོས་རབ་ཏུ་རྣམ་པར་འབྱེད་པ་ཡང་དག་བྱང་
ཆུབ་ཀྱི་ཡན་ལག་དང། འཕགས་ལམ་བརྒྱད་ཀྱི་ནང་ནས་ཡང་དག་པའི་ལྟ་བ་གཉིས་ཤེས་རབ་ཡིན་ཞིང། ཡང་དག་པའི་རྩོལ་བ་དང་བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་གཉིས་བརྩོན་འགྲུས་ཡིན་ལ། ཡང་དག་པའི་ངག་དང་ལས་ཀྱི་མཐའ་དང་འཚོ་བ་གསུམ་ཚུལ་ཁྲིམས་ཀྱི་རང་བཞིན་ཡིན་པའི་ཕྱིར་དང།  རྫས་གཅིག་

[356A]༄༅། །དབང་པོ་ལྔ་དང་སྟོབས་ལྔ་དང་བྱང་ཆུབ་ཀྱི་ཡན་ལག་གི་ནང་ནས་དགའ་བ་དང་ཤིན་ཏུ་སྦྱངས་པ་དང་བཏང་སྙོམས་ཡང་དག་བྱང་ཆུབ་ཀྱི་ཡན་ལག་གསུམ་དང་འཕགས་ལམ་བརྒྱད་ཀྱི་ནང་ནས་ཡང་དག་པའི་རྟོག་པ་སྟེ་དགུ་པོ་དེ་དག་ནི་རང་རང་གི་མིང་གིས་བསྟན་པའི་ཕྱིར་རོ། །བྱེ་བྲག་ཏུ་སྨྲ་བྲ་
ཚུལ་ཁྲིམས་ཀྱི་ཡན་ལག་ལུས་ངག་གི་ལས་རྫས་ཐ་དད་ཅིང་རིགས་མི་མཐུན་པའི་ཕྱིར་རྫས་བཅུ་གཅིག་ཡིན་ནོ། །གཞན་དག་ནི་ཚུལ་ཁྲིམས་སྤོང་བའི་སེམས་པ་ལ་འདོད་ལ་དེ་གཅིག་ཡིན་པའི་ཕྱིར་རྫས་གཅིག་ཏུ་འདོད་དོ། །ཁ་ཅིག་ན་རེ་རྣམ་པར་གཏན་ལ་དབབ་པ་བསྡུ་བ་ལས། དད་སོགས་ལྔ་དང་བྱང་ཆུབ་ཀྱི་
ཕྱོགས་དང་མཐུན་པའི་ཆོས་སུམ་ཅུ་རྩ་བདུན་པོ་དག་ཕན་ཚུན་བསྡུས་སམ་ཞེ་ན། སུམ་ཅུ་རྩ་བདུན་གྱིས་ལྔ་བསྡུས་ཀྱི་ལྔས་ནི་སུམ་ཅུ་རྩ་བདུན་མ་བསྡུས་སོ། །གང་དག་མ་བསྡུས་ཤེ་ན། ཡང་དག་པའི་ངག་དང། ལས་ཀྱི་མཐའ་དང། འཚོ་བ་དང། དགའ་བ་དང། ཤིན་ཏུ་སྦྱངས་པ་དང་
བཏང་སྙོམས་ཏེ་དྲུག་པོ་རྣམས་སོ་ཞེས་འབྱུང་བས་སློབ་དཔོན་འཕགས་པ་ནི་ཡང་དག་པའི་རྟོག་པ་ཤེས་རབ་ཀྱི་ནང་དུ་འདུས་པའི་ཕྱིར་དང། ཚུལ་ཁྲིམས་ལུས་ངག་གི་ལས་གཉིས་ཐ་དད་པར་བྱས་ནས་རྫས་བཅུ་ཡིན་པར་བཞེད་དོ་ཞེས་ཟེར་རོ། །དེ་ལྟར་དྲན་པ་ཉེར་གཞག་ཤེས་རབ་དང། ཡང་དག་
པར་འཇོག་པ་བརྩོན་འགྲུས་དང་རྫུ་འཕྲུལ་གྱི་རྐང་པ་ཏིང་ངེ་འཛིན་ཡིན་ནོ་ཞེས་བྱ་བའང་གཙོ་བོ་སྨོས་པ་ཡིན་གྱི་དེ་དག་ཀྱང་འཁོར་དང་བཅས་ན་ནི་སྐྱེས་ཐོབ་ཀྱི་ཡོན་ཏན་དད་པ་ལ་སོགས་པ་མ་གཏོགས་པ་སྦྱོར་བ་ལས་བྱུང་བའི་ཡོན་ཏན་ཐོས་པ་དང་བསམ་པ་དང་སྒོམ་བྱུང་ཟག་བཅས་
ཟག་མེད་དང་དགའ་བ་དང་ཤིན་ཏུ་སྦྱངས་པ་དང་བཏང་སྙོམས་དང་ཡང་དག་པའི་རྟོག་པ་དང་དད་པ་དང་དྲན་པ་དང་ཚུལ་ཁྲིམས་ལ་སོགས་པ་ཀུན་ཀྱང་དྲན་པ་ཉེར་གཞག་ལ་སོགས་པ་ཡིན་ནོ། །དེ་ལ་དྲན་པ་ཉེར་གཞག་བཞི་ནི་བཤད་ཟིན་ལ། ཡང་དག་པར་སྤོང་བ་ལ་སོགས་པ་མ་
བཤད་པས་འདིར་བཤད་པར་བྱ་སྟེ། དེ་ལ་སྡིག་པ་མི་དགེ་བའི་ཆོས་སྐྱེས་པ་རྣམས་སྤང་བའི་ཕྱིར་འདུན་པ་སྐྱེད་དོ། །འབད་དོ།  །དེ་དག་གི་མཚན་ཉིད་དང་ཐོབ་པ་དབ་ སྦྱོར་བྱུང་སྨོས་པ་ནི་སྐྱེས་ཐོབ་ཀྱི་དད་སོགས་དེར་མི་འདོད་པའོ། །  བརྩོན་

[356B] །སེམས་རབ་ཏུ་འཛིན་ཏོ། །ཡང་དག་པར་རབ་ཏུ་འཇོག་གོ་ཞེས་བྱ་བ་དང། དེ་བཞིན་དུ་མ་སྐྱེས་པ་རྣམས་མི་སྐྱེས་པའི་ཕྱིར་ཞེས་བྱ་བ་དང། དགེ་བའི་ཆོས་མ་སྐྱེས་པ་རྣམས་བསྐྱེད་པའི་ཕྱིར་ཞེས་བྱ་བ་དང། སྐྱེས་པ་རྣམས་གནས་པ་དང། མི་བརྗེད་པ་དང། བསྒོམ་པ་
ཡོངས་སུ་རྫོགས་པར་བྱ་བ་དང། ཕྱིར་ཞིང་གོམས་པ་དང། འཕེལ་ཞིང་རྒྱས་པ་དང། ཡེ་ཤེས་ཀྱི་མངོན་སུམ་དུ་བྱ་བའི་ཕྱིར་འདུན་པ་བསྐྱེད་དོ། །འབད་དོ། །བརྩོན་འགྲུས་རྩོམ་མོ། །སེམས་རབ་ཏུ་འཛིན་ཏོ། །ཡང་དག་པར་རབ་ཏུ་འཇོག་གོ་ཞེས་མདོ་ལས་གསུངས་ཏེ། དེ་ལ་འདུན་པ་ནི་
བསམ་པའོ། །འབད་པ་ནི་སྦྱོར་བའོ། །བརྩོན་འགྲུས་ནི་དངོས་གཞིའོ། །སེམས་རབ་ཏུ་འཛིན་པ་དང། ཡང་དག་པར་རབ་ཏུ་འཇོག་པ་ནི་རྗེས་སོ། །སྡིག་པ་སྐྱེས་པ་སྤོང་བ་ནི་མི་འཆབ་པ་དང་འགྱོད་པ་དང་བདག་ལ་རྣམ་པར་སྨོད་པ་དང་བཤགས་པའི་རང་བཞིན་དག་ཡིན་ནོ། །དེའི་ཕྱིར་འདུན་
པ་ལ་སོགས་པ་ནི་བརྩོན་འགྲུས་སོ། །མ་སྐྱེས་པ་མི་བསྐྱེད་པ་ནི་དྲན་པ་དང་ཤེས་བཞིན་དང་ལྡན་པས་སྤོང་བར་སེམས་པའོ། །དགེ་བ་མ་སྐྱེས་པ་སྐྱེད་པ་ནི་དགེ་བའི་བཤེས་གཉེན་བསྟེན་པ་ལ་སོགས་པའོ། །སྐྱེས་པ་གནས་ཤིང་འཕེལ་བ་ནི་དེའི་ཡོན་ཏན་ཤེས་ནས་དགའ་བའོ།། ཐེག་པ་
གོང་མ་པ་དག་ནི་ཡང་དག་པར་སྤོང་བ་བཞིན་ནི་གཉེན་པ་སྟོབས་བཞིའི་རང་བཞིན་ཡིན་ཏེ། སྡིག་པ་སྐྱེས་པ་སྤོང་བ་ནི་རྟེན་གྱི་སྟོབས་དང་རྣམ་པར་སུན་འབྱིན་པའི་སྟོབས་སོ། །མ་སྐྱེས་པ་མི་བསྐྱེད་པ་ནི་ཉེས་པ་ལས་ལྡོག་པའི་སྟོབས་སོ། །ཕྱི་མ་གཉིས་ནི་གཉེན་པོ་ཀུན་དུ་སྤྱོད་པའི་སྟོབས་ཡིན་
ནོ་ཞེས་བཞེད་དོ། །རྫུ་འཕྲུལ་གྱི་རྐང་པའི་དབང་དུ་བྱས་ནས་མདོ་ལས་འདུན་པའི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པ་དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤོང་བ། ཡོངས་སུ་བསྒྱུར་བ། ཕྱོགས་
གཅིག་ཏུ་མོས་པར་བྱས་ཏེ་ཁྱབ་པར་བྱེད་དོ་ཞེས་པ་དང། དེ་བཞིན་དུ་བརྩོན་འགྲུས་དང། སེམས་དང་དཔྱོད་པ་ལའང་སྦྱར་ནས་གསུངས་ཏེ། དེ་ལ་འདུན་པ་ནི་ཞི་གནས་དོན་དུ་གཉེར་བས་གུས་པར་སྦྱོར་བའོ། །བརྩོན་འགྲུས་ནི་དེ་ལ་སྤྲོ་བས་རྒྱུན་དུ་སྦྱོར་བའོ། །སེམས་ནི་སྔར་གོམས་པར་བྱས་པའི་

[357A]༄༅། །སེམས་ཀྱི་ནུས་པ་དང་ལྡན་པའོ། །དཔྱོད་པ་ནི་དམིགས་པ་དང་རྣམ་པ་ལ་རྣམ་པར་དཔྱོད་པའི་ཤེས་རབ་བོ། །བཞི་པོ་དེ་དག་ལས་བྱུང་བའི་ཏིང་ངེ་འཛིན་ལ་ནི་འདུན་པའི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པ་ཞེས་བྱ་བ་ལ་སོགས་པར་བཤད་དེ་རྔའི་སྒྲ་དང་ནས་ཀྱི་མྱུ་
གུ་ལ་སོགས་པ་བཞིན་ནོ། །རྣམ་པ་གཅིག་ཏུ་ན་འདུན་པ་ལ་སོགས་པ་དང་མཚུངས་པར་ལྡན་པ་ལ་དེ་དང་དེར་བརྗོད་དེ་བ་ལང་དང་ལྡན་པའི་ཤིང་རྟ་ལ་བ་ལང་གི་ཤིང་རྟ་ཞེས་བརྗོད་པ་བཞིན་ནོ། །དེ་ཡང་སྤོང་བའི་འདུ་བྱེད་ནི་དབུས་མཐའ་ལས། དེར་གནས་ལས་སུ་རུང་བ་ཉིད། །དོན་རྣམས་ཐམས་
ཅད་འབྱོར་པར་འགྱུར། །ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་བྱུང་བའོ། །ཞེས་བཤད་པའི་ཉེས་པ་ལྔ་ནི་དེ་ཉིད་ལས། །ལེ་ལོ་དང་ནི་གདམས་ངག་རྣམས། །བརྗེད་དང་བྱིང་དང་རྒོད་པ་དང། །འདུ་མི་བྱེད་དང་འདུ་བྱེད་དེ། །འདི་དག་ཉེས་པ་ལྔར་འདོད་དོ་ཞེས་བཤད་དོ། །དེ་ལ་བྱིང་རྒོད་ནི་གཅིག་
ཏུ་བྱས་ལ། འདུ་མི་བྱེད་པ་ནི་ཏིང་ངེ་འཛིན་ལ་སྙོམས་པར་ཞུགས་པ་ན་བྱིང་རྒོད་དུ་གྱུར་པ་ན་དེ་དག་སྤོང་བ་ལ་གཡེལ་བར་གྱུར་བའོ། །འདུ་བྱེད་པ་ནི་ཞི་གནས་དང་ལྷག་མཐོང་འབྲེལ་བར་འཇུག་པ་ན་དམིགས་རྣམ་ལ་རྩོལ་བ་ན་རྣམ་གཡེང་དུ་འགྱུར་བའི་ཕྱིར་སྐྱོན་ཡིན་ནོ། །ལེ་ལོ་དང་གདམས་
ངག་བརྗེད་པ་ནི་སླའོ། །སྤོང་བའི་འདུ་བྱེད་བརྒྱད་ནི་དེ་ཉིད་ལས། །གནས་དང་དེ་ལ་གནས་པ་དང། །རྒྱུ་དང་འབྲས་བུ་ཉིད་དུའོ། །དམིགས་པ་བརྗེད་པར་མ་གྱུར་དང། །བྱིང་དང་རྒོད་པ་རྟོགས་པ་དང། །དེ་སྤོང་མངོན་པར་འདུ་བྱེད་དང། །ཞི་ཚེ་རྣལ་དུ་འཇུག་པའོ་ཞེས་བཤད་དེ། དེ་ལ་ལེ་ལོའི་
གཉེན་པོ་རྩོལ་བའི་གནས་ནི་གང་ལ་འདུན་པ་དེ་ལ་བརྩོན་འགྲུས་འབྱུང་བས་འདུན་པའོ། །དེ་ལ་གནས་པ་ནི་རྩོལ་བའོ། །ཡིད་ཆེས་པར་གྱུར་ན་མངོན་པར་འདོད་པའི་འདུན་པ་འབྱུང་བས་རྩོལ་བའི་གནས་འདུན་པ་དེའི་རྒྱུ་ནི་དད་པའོ། །གནས་པ་རྩོལ་བ་དེའི་འབྲས་བུ་ནི་ཤིན་ཏུ་སྦྱངས་
པ་སྟེ་བཞི་པོ་དེས་ནི་ལེ་ལོ་སེལ་བར་བྱེད་དོ། །དམིགས་པ་བརྗེད་པར་མ་གྱུར་པ་ནི་དྲན་པ་སྟེ་དེས་བརྗེད་ངས་སྤོང་བར་བྱེད་དོ། །བྱིང་དང་རྒོད་པ་རྟོགས་པ་ནི་ཤེས་བཞིན་ཏེ་དྲན་པ་མ་བརྗེད་པར་གྱུར་ནས་བྱིང་རྒོད་རྟོགས་པར་བྱེད་དོ། །དེ་སྤོང་མངོན་པར་འདུ་བྱེད་ནི་སེམས་པ་སྟེ་བྱིང་རྒོད་རྟོགས་ནས་

[357B] །ཞི་ཚེ་རྣལ་དུ་འཇུག་པ་ནི་བཏང་སྙོམས་ཏེ་བྱིང་རྒོད་ཞི་བ་ན་སེམས་བཏང་སྙོམས་སུ་བྱེད་པས་འདུ་བྱེད་དྲགས་པ་སེལས་བར་བྱེད་དོ། །རྫུ་འཕྲུལ་ནི་མེད་བ་འཕྲུལ་པ་དང་ཡོད་པ་བསྒྱུར་པ་ལ་སོགས་པ་ཡིན་ལ། རྐང་པ་ནི་ཏིང་ངེ་འཛིན་
ཡིན་ཏེ། ཡོན་ཏན་ཐམས་ཅད་འབྱོར་བའི་རྫུ་འཕྲུལ་གྱི་རྟེན་ཡིན་པའི་ཕྱིར་རོ། །དེ་ལྟར་བྱས་ན་མདོ་ལས། དགེ་སློང་དག་ངས་ཁྱེད་ལ་རྫུ་འཕྲུལ་ཡང་བཤད། རྫུ་འཕྲུལ་གྱི་རྐང་པ་རྣམས་ཀྱང་བཤད་པར་བྱའོ་ཞེས་བྱ་བ་ནས་རྫུ་འཕྲུལ་གང་ཞེ་ན། འདི་ན་དགེ་སློང་རྫུ་འཕྲུལ་གྱི་ཡུལ་རྣམ་པ་དུ་
མ་ཉམས་སུ་མྱོང་བར་བྱེད་ཅིང་གཅིག་ཏུ་གྱུར་ནས་མང་པོར་འགྱུར་ཞེས་བྱ་བ་ལ་སོགས་པ་དང། དེ་བཞིན་དུ་ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་བསྒྱུར་བར་བྱེད་དེ་འདི་ནི་རྫུ་འཕྲུལ་ཞེས་བྱའོ། །རྫུ་འཕྲུལ་གྱི་རྐང་པ་དག་གང་ཞེ་ན། འདུན་པའི་ཏིང་ངེ་འཛིན་དང། བརྩོན་འགྲུས་ཀྱི་
ཏིང་ངེ་འཛིན་དང། སེམས་ཀྱི་ཏིང་ངེ་འཛིན་དང། དཔྱོད་པའི་ཏིང་ངེ་འཛིན་ཏེ་འདི་དག་ནི་རྫུ་འཕྲུལ་གྱི་རྐང་པ་ཞེས་བྱ་བའི་བར་དུ་གསུངས་པའང་ལེགས་པར་དྲངས་པར་འགྱུར་རོ། །དེས་ན་བྱེ་བྲག་ཏུ་སྨྲ་བ་གང་དག་རྫུ་འཕྲུལ་ནི་ཏིང་ངེ་འཛིན་ཁོ་ན་ཡིན་ལ། རྐང་པ་ནི་འདུན་པ་དང་སེམས་དང་བརྩོན་
འགྲུས་དང་བྱེད་པ་བཞི་ཡིན་ནོ་ཞེས་ཟེར་པ་དེ་དག་གི་ལྟར་ན་དེ་ལྟ་བུའི་མདོ་དང་ཡང་འགལ་ཞིང། བྱང་ཆུབ་ཀྱི་ཕྱོགས་དང་མཐུན་པའང་རྫས་བཅུ་གསུམ་དུ་འགྱུར་ཏེ། འདུན་པ་དང་སེམས་ཀྱང་བྱང་ཆུབ་ཀྱི་ཕྱོགས་དང་མཐུན་པར་འགྱུར་བའི་ཕྱིར་རོ། །དབེན་པ་ལ་གནས་པ་ནི་འདོད་པས་དབེན་པའོ། །འདོད་
ཆགས་དང་བྲལ་བ་ནི་ཁམས་ལས་འདས་པའོ། །འགོག་པ་ནི་སྡུག་བསྔལ་འགོག་པའོ། །རྣམ་པར་སྤོང་བ་ནི་ཀུན་འབྱུང་སྤོང་བའོ། །ཡོངས་སུ་བསྒྱུར་བ་ནི་ཐར་པར་བྱེད་པའོ། །ཕྱོགས་གཅིག་ཏུ་མོས་པར་བྱས་ཏེ་ཞེས་བྱ་བ་ནི་ཡུལ་ལོ། །ཁྱབ་པར་བྱེད་པ་ནི་དམིགས་བའོ། །འདི་དག་ནི་ཚད་
མེད་པ་དང་བྱང་ཆུབ་ཀྱི་ཡན་ལག་བདུན་ལ་སོགས་པ་ལའང་ཤེས་པར་བྱའོ། །དབང་པོ་ལྔ་ནི་དབུས་མཐའ་ལས། །ཐར་བའི་ཆ་དང་མཐུན་བསྐྱེད་ནས། །འདུན་དང་སྦྱོར་བ་དབང་བྱེད་དེ། །དམིགས་པ་བརྗེད་པར་མ་གྱུར་དང། །མི་འཕྲོ་རྣམ་པར་འབྱེད་ཀྱང་ངོ་ཞོས་བཤད་པས་དད་པ་དང། བརྩོན་

[358A]༄༅། །འགྲུས་དང། དྲན་པ་དང། ཏིང་ངེ་འཛིན་དང། ཤེས་རབ་སྟེ་རྣམ་པར་བྱང་བ་ལ་དབང་བྱེད་པའི་ཕྱིར་རོ། །སྟོབས་ལྔ་ཡང་དེ་དག་ཉིད་ཡིན་ཏེ། ཁྱད་པར་ནི་མི་མཐུན་ཕྱོགས་ཀྱིས་མི་བརྫི་བའི་ཕྱིར་ཏེ། དེ་ཉིད་ལས། མི་མཐུན་ཕྱོགས་ནི་བསྲབས་པའི་ཕྱིར།།
སྟོབས་ལྡན་འབྲས་བུ་ཕྱི་མ་ཡིན་ཞེས་བཤད་དོ། །དེས་ན་དབང་པོ་རྣམས་ནི་མི་མཐུན་ཕྱོགས་མ་དད་པ་དང་ལེ་ལོ་དང་བརྗེད་ངས་དང་རྣམ་གཡེང་དང་ཤེས་བཞིན་མ་ཡིན་པ་རྣམས་བར་སྐབས་སུ་འབྱུང་བས་མི་མཐུན་ཕྱོགས་ཀྱིས་བརྫི་བའི་ཕྱིར་ཆུང་ངུ་ཡིན་ལ། སྟོབས་རྣམས་ནི་མི་
མཐུན་ཕྱོགས་ཀྱིས་མི་བརྫི་བའི་ཕྱིར་ཆེན་པོ་ཡིན་ནོ། །དེ་དག་གི་གོ་རིམ་ནི་དད་པར་འགྱུར་ན་འབྲས་བུའི་དོན་དུ་བརྩོན་འགྲུས་རྩོམ་ལ། བརྩོན་འགྲུས་བརྩམས་ན་དྲན་པ་ཉེ་བར་གནས་པར་འགྱུར་བ་དང། དྲན་པ་གནས་ན་རྣམ་པར་མི་གཡེང་བས་སེམས་མཉམ་པར་འཇོག་ཅིང། མཉམ་པར་
བཞག་པས་ཡང་དག་པ་ཇི་ལྟ་བ་བཞིན་རབ་ཏུ་ཤེས་པར་འགྱུར་བའི་ཕྱིར་རོ། །བྱང་ཆུབ་ཀྱི་ཡན་ལག་བདུན་ལ་བྱང་ཆུབ་ནི་ཆོས་ཉིད་རྟོགས་པ་ཡིན་ལ། ཡན་ལག་ནི་འདིར་ཆ་ཤས་ལ་བརྗོད་པ་ཡིན་ནོ། །ཡན་ལག་རྣམ་པ་བདུན་ཡང་དེ་ཉིད་ལས། རང་བཞིན་ཡན་ལག་གནས་ཡན་ལག་ གསུམ་པ་ངེས་འབྱུང་ཡན་
ལག་སྟེ། བཞི་པ་ཕན་ཡོན་ཡན་ལག་ཡིན། །རྣམ་གསུམ་ཉོན་མོངས་མེད་ཡན་ལག་ཅེས་བཤད་དེ། དེ་ལ་རང་བཞིན་གྱི་ཡན་ལག་ནི་ཆོས་རབ་ཏུ་རྣམ་པར་འབྱེད་པ་སྟེ། དེ་ཁོ་ན་ཉིད་རྟོགས་པའི་ཕྱིར་རོ། །གནས་ཀྱི་ཡན་ལག་ནི་དྲན་པ་སྟེ། ཤེས་རབ་ནི་དྲན་པ་ལ་གནས་པའི་ཕྱིར་རོ། །ངེས་པར་འབྱུང་བའི་
ཡན་ལག་ནི་བརྩོན་འགྲུས་སྟེ། སོ་སོའི་སྐྱེ་བོའི་ས་ལ་སོགས་པ་འོག་མ་ལས་ངེས་པར་འབྱུང་བའི་ཕྱིར་རོ། །ཕན་ཡོན་གྱི་ཡན་ལག་ནི་དགའ་བ་སྟེ། ཟག་མེད་བའི་བདེ་བས་ལུས་སེམས་ལ་ཕན་འདོགས་པའི་ཕྱིར་རོ། །ཉོན་མོངས་པ་མེད་པའི་ཡན་ལག་ནི་དེ་ཉིད་ལས། །འདི་ལ་གཞི་དང་གནས་དང་ནི། །ངོ་
བོ་ཉིད་དུ་བསྟན་པ་ཡིན་ཞེས་འབྱུང་བས་ཤིན་ཏུ་སྦྱངས་པ་དང་ཏིང་ངེ་འཛིན་དང་བཏང་སྙོམས་ཏེ། ཉོན་མོངས་བའི་གནས་ངན་ལེན་གྱི་གཉེན་པོ་ཡིན་པས་གསུམ་པོ་རིམ་པ་ལྟར་ཉོན་མོངས་པ་མེད་པའི་གཞི་དང་གནས་དང་ངོ་བོ་ཡིན་པའི་ཕྱིར་རོ། །དེས་ན་ཆོས་རབ་ཏུ་རྣམ་པར་འབྱེད་པ་ནི་བྱང་ཆུབ་དང་ཡན་ལག་གཉིས་

[358B] གཞན་དག་ནི་བྱང་ཆུབ་ཀྱི་ཡན་ལག་སྟེ་འཁོར་ཡིན་པའི་ཕྱིར་ལྷས་བྱིན་གྱི་རིལ་བ་ཞེས་བརྗོད་པ་བཞིན་ནོ། །འཕགས་ལམ་ཡན་ལག་བརྒྱད་ནི་དེ་ཉིད་ལས། ཡོངས་སུ་གཅོད་དང་གོ་བྱེད་དང། །རྣམ་གསུམ་གཞན་ཡིད་ཆེས་པར་བྱེད། །མི་མཐུན་ཕྱོགས་ཀྱི་གཉེན་པོར་ནི། །ལམ་གྱི་ཡན་ལག་དེ་བརྒྱད་དོ་ཞེས་
གསུངས་ཏེ། དེ་ལ་ཡོངས་སུ་གཅོད་པ་ནི་ཡང་དག་པའི་ལྟ་བ་སྟེ། རྗེས་ཐོབ་ན་ཡང་དག་པའི་ལྟ་བས་མཉམ་གཞག་གི་དུས་ཀྱི་རྟོགས་པ་ངེས་པར་འབྱེད་པའི་ཕྱིར་རོ། །གོ་བར་བྱེད་པ་ནི་ཡང་དག་པའི་རྟོག་པ་དང་ངག་སྟེ། རྟོག་པ་ཀུན་སློང་དང་བཅས་པའི་ངག་གིས་རྟོགས་པའི་དོན་དེ་གཞན་ལ་གོ་བར་བྱེད་པའི་ཕྱིར་རོ། །གཞན་
ཡིད་ཆེས་པར་བྱེད་པའི་ཡན་ལག་ནི་དེ་ཉིད་ལས། ལྟ་དང་ཚུལ་ཁྲིམས་ཡོ་བྱད་བསྙུངས། །གཞན་ལ་རྣམ་པར་རིག་བྱེད་འདོད་ཅེས་འབྱུང་བས་ཡང་དག་པའི་ངག་དང་ལས་ཀྱི་མཐའ་དང་འཚོ་བ་གསུམ་ཡིན་ཏེ། ཡང་དག་པའི་ངག་གིས་འབེལ་གཏམ་ངེས་པར་བྱེད་པ་དང། བྱ་བ་མ་ཡིན་པ་མི་བྱེད་པ་དང། ཆོས་གོས་ལ་སོགས་
པ་ཚོད་ཟིན་པར་འཚོལ་བས་རིམ་པ་བཞིན་ལྟ་བ་དང་ཚུལ་ཁྲིམས་དང་ཡོ་བྱད་བསྙུངས་པ་འདོད་པ་ཆུང་བར་ཡིད་ཆེས་པར་བྱེད་བའི་ཕྱིར་རོ། །མི་མཐུན་ཕྱོགས་སྤོང་བའི་གཉེན་པོའི་ཡན་ལག་ནི་དེ་ཉིད་ལས། ཉོན་མོངས་ཉེ་བའི་ཉོན་མོངས་དབང། །མི་མཐུན་ཕྱོགས་ཀྱི་གཉེན་བོའོ་ཞེས་འབྱུང་བས་ཡང་དག་པའི་རྩོལ་བ་དང་
དྲན་པ་དང་ཏིང་ངེ་འཛིན་ཏེ་གསུམ་གྱི་རིམ་པ་བཞིན་བརྩོན་འགྲུས་བརྩམས་ཤིང་དྲན་པ་ཉེ་བར་གནས་ལ་བསམ་གཏན་ལ་བརྟེན་ནས་མངོན་ཤེས་ལ་སོགས་པའི་ཡོན་ཏན་སྒྲུབ་པས་ལེ་ལོའི་ཉོན་མོངས་པ་དང། ཉེ་བའི་ཉོན་མོངས་པ་བྱིང་རྒོད་དང། དབང་སྙོམས་འཇུག་གི་སྒྲིབ་པ་རྣམས་སྤོང་བའི་ཕྱིར་རོ། །འདི་ལའང་ཡང་
དག་པའི་ལྟ་བ་ནི་ཤེས་རབ་ཡིན་པས་འཕགས་པའི་ལམ་ཡང་ཡིན་ལ་ཡན་ལག་ཀྱང་ཡིན་ལ། གཞན་དག་ནི་དེའི་འཁོར་ཡིན་བས་འཕགས་པའི་ལམ་ཡན་ལག་བརྒྱད་པ་ཡིན་ནོ་ཞེས་བྱེ་བྲག་ཏུ་སྨྲ་བ་འདོད་དོ། །གཉིས་པ་ནི་དྲན་པ་ཉེར་གཞག་ལ་སོགས་པའི་སྡེ་ཚན་བདུན་ནི་གནས་སྐབས་དེ་དང་དེར་གཙོ་བོ་ཡིན་
པས་གོ་རིམ་བཞིན་དུ་ལས་དང་པོ་པ་ཚོགས་ལམ་པ་དག་དང་ངེས་འབྱེད་ཆ་མཐུན་བཞི་པོ་རྣམས་དང་ནི་སྒོམ་ལམ་དང་མཐོང་ལམ་ལ་གནས་པའི་གནས་སྐབས་ཀྱིས་རབ་ཏུ་ཕྱེ་ཞིང་བཞག་སྟེ། དེ་ལ་ལས་དང་པོ་པ་ཚོགས་ལམ་དུ་དྲན་བ་ཉེར་གཞག་བཞི་བཤད་དེ། དབུས་མཐའ་ལས། གནས་ངན་ལེན་ཕྱིར་སྲེད་

[359A]༄༅། །རྒྱུའི་ཕྱིར། །གཞི་ཡི་ཕྱིར་དང་མ་རྨོངས་ཕྱིར། །བདེན་པ་བཞི་ལ་འཇུག་བྱ་བས། །དྲན་པ་ཉེ་བར་བཞག་པ་སྒོམ་ཞེས་པ་དང། འདི་ཉིད་ལས། ཕྱིན་ཅི་ལོག་གི་གཉེན་པོར་བཞི་ཞེས་འབྱུང་བས་ལུས་ལ་སོགས་པ་ལ་ཕྱིན་ཅི་ལོག་བཞི་སྤངས་ནས་བདེན་པ་ལ་འཇུག་པར་བྱ་བའི་ཆེད་དུ་ཉེ་བར་བརྟག་པའི་ཕྱིར་
རོ༑ ༑ངེས་འབྱེད་ཆ་མཐུན་དྲོ་བར་གྱུར་པའི་གནས་སྐབས་སུ་ནི་ཡང་དག་པར་སྤོང་པ་བཞི་སྟེ། དམིགས་པ་དང་རྣམ་པའི་ཁྱད་པར་ཐོབ་བའི་རྒྱུས་བརྩོན་འགྲུས་སྤེལ་བའི་ཕྱིར་རོ། །རྩེ་མོ་ལ་ནི་རྫུ་འཕྲུལ་གྱི་རྐང་པ་རྣམས་ཏེ། རྩེ་མོ་ཐོབ་པ་རྩ་མི་ཆད་ཅེས་པས་ཐོབ་པའི་དགེ་བའི་རྩ་བ་མི་ཉམས་པའི་བཟོད་པ་ལ་འཇུག་
བར་བྱ་བའི་ཕྱིར་རོ། །བཟོད་པ་ལ་ནི་དབང་པོ་རྣམས་ཏེ། སྔ་མ་གཉིས་ལ་ནི་ཉམས་པ་སྲིད་ཅིང་འདི་ལ་ཉམས་པ་མི་སྲིད་པས་མི་ཉམས་པ་ལ་དབང་ཐོབ་པར་བྱ་བའི་ཕྱིར་རོ། །ཆོས་མཆོག་ལ་ནི་སྟོབས་རྣམས་ཏེ། མི་མཐུན་ཕྱོགས་ཉོན་མོངས་པ་དང། འཇིག་རྟེན་པའི་ཆོས་གཞན་དག་གིས་མི་བརྫི་བར་བྱ་བའི་ཕྱིར་རོ་
སྒོམ་ལམ་ལ་ནི་བྱང་ཆུབ་ཀྱི་ཡན་ལག་རྣམས་ཏེ། མཐོང་ལམ་ནི་སྒོམ་ལམ་གྱིས་བར་དུ་ཆོད་པས་རིང་ལ་སྒོམ་ལམ་ནི་ལམ་གཞན་གྱིས་བར་དུ་མཆོད་པས་བྱང་ཆུབ་ཟད་མི་སྐྱེ་ཤེས་པ་དང་ཉེ་བའི་རྒྱུ་ཡིན་པའི་ཕྱིར་རོ། །མཐོང་ལམ་དུ་ནི་འཕགས་ལམ་ཡན་ལག་བརྒྱད་དེ། སྒོམ་ལམ་ནི་སའི་དབྱེ་བ་ཡོད་པས་མྱུར་དུ་འགྲོ་བ་
མ་ཡིན་གྱི་མཐོང་ལམ་ལ་ནི་སའི་དབྱེ་བ་མེད་པས་མྱུར་དུ་འགྲོ་བའི་ཕྱིར་རོ། །མདོ་ལས། བྱང་ཆུབ་ཀྱི་ཡན་ལག་སྔོན་ལ་བསྟན་པ་ནི་བདུན་དང་བརྒྱད་གྲངས་ཀྱི་རིམ་པ་དང་མཐུན་པར་བསྟན་པ་ཡིན་ནོ་ཞེས་བྱེ་བྲག་ཏུ་སྨྲ་བ་རྣམས་འདོད་དོ། །སློབ་དབོན་ལ་སོགས་བ་གཞན་དག་ནི་མདོ་ལས་གསུངས་པའི་གོ་རིམ་དང་
མཐུན་པར་རེ་ཞིག་དང་པོར་ཡུལ་གཟུགས་སྒྲ་ལ་སོགས་པ་དང་དེ་དག་གི་བྱེ་བྲག་ཁ་དོག་དང་དབྱིབས་ལ་སོགས་པ་མང་པོ་ལ་གཡེང་བའི་བློ་ཚར་བཅད་པར་བྱ་བའི་ཕྱིར་དེའི་གཉེན་པོར་དྲན་བ་ཉེར་གཞག་བཞི་སྒོམ་སྟེ། དབུས་མཐའ་ལས། མི་མཐུན་པ་དང་གཉེན་པོ་རྣམས། །རྣམ་པ་ཐམས་ཅད་ཡོངས་ཤེས་ནས། །
དེ་དག་སྤང་ཕྱིར་བརྩོན་འགྲུས་ནི། །རྣམ་པ་བཞི་དག་རབ་ཏུ་འབྱུང་ཞེས་འབྱུང་བ་ལྟར་དྲན་པ་ཉེར་གཞག་གི་སྟོབས་ཀྱིས་བརྩོན་འགྲུས་འཕེལ་བས་དགོས་པ་བརྩོན་འགྲུས་བཞི་བསྐྱེད་པའི་ཕྱིར་སེམས་ཡང་དག་བར་རབ་ཏུ་འཇོག་པས་ཡང་དག་པར་སྤོང་བ་རྣམས་སོ། །དེ་ནས་ཏིང་ངེ་འཛིན་རྣམ་པར་སྦྱོང་བའི་ཕྱིར་

[359B] །ཏིང་ངེ་འཛིན་ལ་བརྟེན་ནས་འཇིག་རྟེན་ལས་འདས་པའི་ཆོས་རྣམས་འདྲེན་པའི་བདག་པོར་གྱུར་པའི་དད་སོགས་ལྔ་ནི་དབང་པོ་རྣམས་སོ། །དེ་དག་ཉིད་མི་མཐུན་ཕྱོགས་ལས་རྒྱལ་བ་ནི་སྟོབས་རྣམས་སོ། །དང་པོ་ཉིད་དུ་ཆོས་རྣམས་ཀྱི་དེ་ཁོ་ན་ཉིད་མངོན་སུམ་དུ་རྟོགས་པའི་ཕྱིར་
མཐོང་ལམ་ལ་བྱང་ཆུབ་ཀྱི་ཡན་ལག་རྣམས་སོ། །མཐོང་སྒོམ་གྱི་ལམ་གཉིས་ཀ་ལ་བསྒོམ་པའི་ཕྱིར་འཕགས་ལམ་ཡན་ལག་བརྒྱད་པ་སྟེ། སྐྱེ་མཆེད་དྲུག་གི་ཚོགས་ཆེན་པོའི་མདོ་ལས། འཕགས་པའི་ལམ་ཡན་ལག་བརྒྱད་པ་བསྒོམ་པ་ཡོངས་སུ་རྫོགས་པར་གྱུར་ན་དྲན་པ་ཉེ་བར་བཞག་པ་བཞི་བསྒོམ་པ་
ཡོངས་སུ་རྫོགས་པར་འགྱུར་བ་ནས་བྱང་ཆུབ་ཀྱི་ཡན་ལག་བདུན་གྱི་བར་དུ་ཡོངས་སུ་རྫོགས་པར་འགྱུར་རོ་ཞེས་སྒོམ་ལམ་ལའང་ཡན་ལག་བརྒྱད་ཡོད་པར་གསུངས་ལ། ཡང་མདོ་ལས། དགེ་སློང་ཡང་དག་པ་ཇི་ལྟ་བ་བཞིན་གྱི་ཚིག་བརྗོད་པ་ཞེས་བྱ་བ་འདི་ནི་འཕགས་པའི་བདེན་པ་བཞིའི་ཚིག་བླ་དགས་སོ། །དགེ་སློང་
ཇི་ལྟར་རྟོགས་པའི་ལམ་གྱི་འཇུག་ཅེས་བྱ་བ་འདི་ནི་འཕགས་པའི་ལམ་ཡན་ལག་བརྒྱད་ཀྱི་ཚིག་བླ་དགས་ཡིན་ནོ་ཞེས་གསུངས་ཏེ། ཚིག་དེ་གཉིས་གྱིས་ནི་རིམ་པ་ལྟར་མཐོང་སྒོམ་གྱི་ལམ་བསྟན་པ་ཡིན་ཏེ། ཇི་ལྟར་རྟོགས་པའི་ལམ་གྱིས་བྱང་ཆུབ་ཀྱི་བར་དུ་འཇུག་ཅིང་འབྱུང་བའི་ཕྱིར་རོ། །དེ་ལྟར་ན་མཐོང་ལམ་
ལའང་ལམ་གྱི་ཡན་ལག་ཡོད་པར་གསུངས་པའི་ཕྱིར་མདོ་ལས་བསྟན་པའི་གོ་རིམ་རྣམ་པར་དཀྲུག་པར་མི་བྱའོ་ཞེས་འདོད་ལ། ཐེག་པ་གོང་མ་བ་རྣམས་ནི་དབུས་མཐའ་ལས། དབང་པོ་རྣམས་དང་སྟོབས་རྣམས་ལ། །ངེས་འབྱེད་ཆ་མཐུན་གཉིས་གཉིས་སོ་ཞེས་འབྱུང་བས་སྡེ་ཚན་བདུན་པོ་མདོ་ལས་གསུངས་
པའི་གོ་རིམ་ལྟར་ཚོགས་ལམ་ཆུང་ངུ་དང། འབྲིང་དང། ཆེན་པོ་དང། དྲོད་རྩེ་དང། བཟོད་མཆོག་དང། མཐོང་ལམ་དང། སྒོམ་ལམ་རྣམས་སུ་རིམ་པ་ལྟར་སྒོམ་སྟེ། འདི་ནི་འཇུག་པ་བདེ་བའི་ལམ་ཡིན་ནོ་ཞེས་བཞེད་དོ། །གསུམ་པ་ནི་འོ་ན་བྱང་ཆུབ་ཕྱོགས་མཐུན་དུ་ཞིག་ཟག་བཅས་དང་དུ་ཞིག་ཟག་མེད་ཡིན་ལ་དེ་དག་
ས་གང་པ་ཡིན་ཞེ་ན། བྱང་ཆུབ་ཀྱི་ཡན་ལག་བདུན་དང་འཕགས་པའི་ལམ་ཡན་ལག་བརྒྱད་ནི་ཟག་པ་མེད་པ་ཡིན་ཏེ། གནས་སྐབས་ཁྱད་པར་ཅན་ མཐོང་སྒོམ་  དང་ཁྱད་པར་ཅན་མ་ཡིན་ པ་མི་སློབ་  པའི་སྒོ་ནས་མཐོང་སྒོམ་མི་སློབ་པའི་ལམ་གསུམ་གྱིས་བསྡུས་པའི་ཕྱིར་རོ། །དེ་དག་ལས་གཞན་དྲན་པ་ཉེར་གཞག་

[360A]༄༅། །ནས་སྟོབས་ཀྱི་བར་དག་ནི་གནས་སྐབས་ཁྱད་པར་ཅན་དང་ཁྱད་པར་ཅན་མ་ཡིན་པའི་སྒོ་ནས་ཟག་བཅས་དང་ཟག་མེད་རྣམ་པ་གཉིས་ཡིན་ཏེ། སོ་སོའི་སྐྱེ་བོའི་རྒྱུད་ལ་ཡོད་པ་སྦྱོར་ལམ་གྱིས་བསྡུས་པ་དག་ནི་ཟག་བཅས་དང། འཕགས་པའི་རྒྱུད་ལ་ཡོད་པ་ལམ་གསུམ་གྱིས་བསྡུས་པ་
དག་ནི་ཟག་མེད་ཡིན་པའི་ཕྱིར་རོ། །ས་ནི་བསམ་གཏན་དང་པོ་ན་སུམ་ཅུ་རྩ་བདུན་པོ་ཐམས་ཅད་ཡོད་ལ། བསམ་གཏན་དང་པོའི་ཉེར་བསྡོགས་མི་ལྕོགས་པ་མེད་པ་ན་ནི་དགའ་འ་ཡང་དག་བྱང་ཆུབ་ཀྱི་ཡན་ལག་མ་གཏོགས་པ་སུམ་ཅུ་རྩ་དྲུག་ཡོད་དེ། བདེ་བླག་ཏུ་འཐོབ་པ་དང། དྭོགས་པ་མེད་ན་དགའ་བར་འགྱུར་བ་ཡིན་
པ་ལ་ཉེར་བསྡོགས་ནི་རྩོལ་བའི་སྟོབས་ཀྱིས་བསྐྱེད་དགོས་པའི་ཕྱིར་དང། ས་འོག་མར་ཉམས་ཀྱིས་དྭོགས་པ་དང་བཅས་པའི་ཕྱིར་དང། ཚོར་བ་བཏང་སྙོམས་པ་ཡིན་པའི་ཕྱིར་རོ། །བསམ་གཏན་གཉིས་པ་ན་ནི་ཡང་དག་པའི་རྟོག་པ་མ་གཏོགས་པ་སུམ་ཅུ་རྩ་དྲུག་ཡོད་དེ། ཡང་དག་པའི་རྟོག་པ་ནི་རྟོག་པ་ཡིན་ལ་
དེ་ནི་གཉིས་པ་བས་སྤངས་ཟིན་པའི་ཕྱིར་རོ། །བསམ་གཏན་གསུམ་པ་དང་བཞི་པ་གཉིས་ན་ནི་དགའ་བ་དང་རྟོག་པ་དེ་གཉིས་མ་གཏོགས་པ་སུམ་ཅུ་རྩ་ལྔ་ཡོད་དེ། རྟོག་པ་སྔར་ནས་ནུབ་ལ་དགའ་བ་ལས་འདོད་ཆགས་དང་བྲལ་བའི་ཕྱིར་རོ། །བསམ་གཏན་དང་པོའི་དངོས་གཞི་ཙམ་པོ་དང་གཉིས་པའི་བར་མ་བསམ་
གཏན་དང་པོའི་དངོས་གཞི་ ཕྱིར་དང་དེ་ལས་འདས་པའི་ས་ཡིན་པའི་  ཁྱད་པར་ཅན་ནའང་རྟོག་པ་དང་དགའ་བ་མ་གཏོགས་པ་སུམ་ཅུ་རྩ་ལྔ་ཡོད་དེ། རྟོག་པ་སྤངས་ལ་ཚོར་བ་བཏང་སྙོམས་ཀྱི་ས་པ་ཡིན་པའི་ཕྱིར་རོ། །ནམ་མཁའ་མཐའ་ཡས་ལ་སོགས་པ་གཟུགས་མེད་པ་དང་པོ་གསུམ་ནའང་རྟོག་པ་དང་
དགའ་བ་དེ་གཉིས་དང་ཚུལ་ཁྲིམས་ཀྱི་ཡན་ལག་གསུམ་མེད་དེ། རྟོག་པ་སྤངས་ཤིང་ཚོར་བ་བཏང་སྙོམས་པ་ཡིན་པའི་ཕྱིར་དང། དེ་དག་ན་ལུས་ངག་གི་ལས་མེད་པའི་ཕྱིར་རོ། །གཞན་སུམ་ཅུ་རྩ་གཉིས་ནི་ཡོད་དོ། །བྱང་ཆུབ་ཀྱི་ཡན་ལག་འདུན་དང་འཕགས་པའི་ལམ་ཡན་ལག་བརྒྱད་མ་གཏོགས་པ་ཉི་
ཤུ་རྩ་གཉིས་ནི་འདོད་པའི་ཁམས་དང་སྲིད་པའི་རྩེ་མོ་ན་ཡོད་དེ།  བསོད་ནམས་ཆ་མཐུན་གྱི་དད་སོགས་ཀྱིས་འདིའི་མིང་མི་ཐོབ་བོ་བཅོ་ལྔ་པོ།  དེ་དག་མེད་པ་ནི་འདོད་པ་མཉམ་པར་མ་བཞག་པ་དང་སྲིད་རྩེ་སེམས་ཀྱི་རྒྱུ་བ་མི་གསལ་བས་ས་དེ་གཉིས་ལ་ཟག་མེད་ཀྱི་ལམ་མི་བརྟེན་པའི་ཕྱིར་རོ། །འོ་ན་གཟུགས་མེད་ན་ལུས་དྲན་

[360B] ལུས་དྲན་པ་ཉེར་གཞག་ནི་ལུས་ལ་དམིགས་པའི་ཤེས་རབ་ཡིན་ན་དེ་དག་རང་ས་ན་མེད་པའི་ཕྱིར་དང། གཟུགས་མེད་དངོས་གཞི་དགེ་རྣམས་ཀྱི། །སྤྱོད་ཡུལ་ཟག་བཅས་འོག་མ་མིན་ཞེས་འབྱུང་བས་འོག་ས་ལ་མི་དམིགས་པའི་ཕྱིར་རོ་ཞེ་ན། གཟུགས་མེད་རང་ས་ན་
གཟུགས་མེད་ཀྱང་ནམ་མཁའ་མཐའ་ཡས་ཀྱི་ཉེར་བསྡོགས་ལ་བརྟེན་པའི་དྲན་པ་ཉེར་གཞག་དགེ་བ་ཟག་བཅས་ཀྱིས་བསམ་གཏན་བཞི་པའི་གཟུགས་ཟག་བཅས་ལ་དམིགས་པའི་ཕྱིར་དང། འོག་མ་ལ་མི་དམིགས་པར་བཤད་པ་ནི་དངོས་གཞིའི་དགེ་བས་ཟག་བཅས་ལ་མི་དམིགས་པ་ཡིན་ལ། གཟུགས་མེད་
དང་པོ་གསུམ་གྱི་དངོས་གཞི་དགེ་བ་ཟག་བཅས་ཟག་མེད་ཀྱིས་བསམ་གཏན་ས་དྲུག་ལ་བརྟེན་པའི་ཟག་མེད་ཀྱི་སྡོམ་པ་ལ་དམིགས་པའི་ཕྱིར་དང། སྲིད་རྩེའི་ཤེས་རབ་དགེ་བ་ཟག་བཅས་ཀྱིས་བསམ་གཏན་ལ་བརྟེན་པའི་ཟག་མེད་ཀྱི་སྡོམ་པ་ལ་དམིགས་པའི་ཕྱིར་དང། དེ་ཡང་འབྱུང་གྱུར་གྱི་གཟུགས་སུ་འདོད་
པའི་ཕྱིར་རོ་ཞེས་རྒྱལ་པོའི་སྲས་ གྲགས་པའི་བཤེས་གཉེན་  འཆད་དོ། །ཡང་གལ་ཏེ་ཁམས་གོང་མ་གཉིས་ན་མི་དགེ་བ་མེད་པའི་ཕྱིར་དེ་དག་སྐྱེས་པ་སྤོང་བ་དང་མ་སྐྱེས་པ་མི་བསྐྱེད་པའི་ཕྱིར་བརྩོན་པའི་ཡང་དག་པར་སྤོང་བ་གཉིས་ཇི་ལྟར་ཡོད་པར་འགྱུར་ཞེ་ན། དེ་ལྟ་མོད་ཀྱི་ཉོན་མོངས་པ་དང་སྙོམས་འཇུག་གི་སྒྲིབ་པ་
དང་ཟག་བཅས་ཀྱི་ཆོས་ལ་སྡིག་པའི་སྐྲ་བརྗོད་དེ་དོན་དམ་པའི་མི་དགེ་བ་ཡིན་པའི་ཕྱིར་རོ་ཞེས་བྱ་བར་བསམས་སོ། །བཞི་པ་ནི་མདོ་ལས། སངས་རྒྱས་དང་ཆོས་དང་དགེ་འདུན་ལ་ཤེས་ནས་དད་པ་ཐོབ་ཅིང་འཕགས་པ་དགྱེས་པའི་ཚུལ་ཁྲིམས་ཐོབ་པ་ཞེས་ཤེས་ནས་དད་པ་ཐོབ་པ་བཞི་བཤད་ན་བྱང་ཆུབ་ཀྱི་ཕྱོགས་
མཐུན་ལ་གནས་པ་དེ་དག་གནས་སྐབས་གང་དུ་ཤེས་ནས་དང་པ་ཇི་ལྟར་ཐོབ་ཅིང་དེ་དག་གི་ངོ་བོ་ཡང་གང་ཞེ་ན། མཐོང་ལམ་དུ་སྡུག་བསྔལ་ལ་སོགས་པའི་བདེན་པ་དང་པོ་གསུམ་མངོན་སུམ་མཐོང་ན་དེ་དག་ཆོས་ཡིན་པའི་ཕྱིར་དང། སངས་རྒྱས་དང་དགེ་འདུན་གྱི་ངོ་བོ་མ་ཡིན་པས་འཕགས་པ་དགྱེས་པའི་ཚུལ་ཁྲིམས་
དང་ཆོས་ལ་ཤེས་ནས་དད་པ་འཐོབ།  སྟེ་ཟག་མེད་ཀྱི་སྤོང་བདུན་ཐོབ་ཅིང་ཤེས་རབ་ཀྱི་བདེན་བ་བདག་མེད་པར་མངོན་སུམ་དུ་མཐོང་བས་ཆོས་ཙམ་དུ་ཡིད་ཆེས་པའི་ཕྱིར་རོ།  །སངས་རྒྱས་དང་དགེ་འདུན་ལ་ཤེས་ནས་དད་པ་མི་འཐོབ་ལ། ལམ་གྱི་བདེན་པ་མངོན་སུམ་དུ་རྟོགས་ན་ མི་སློབ་པ་དང་སློབ་པ་དང་མི་སློབ་པའི་  ལམ་བདེན་ནི་ སངས་རྒྱས་དང་དགེ་འདུན་  དེ་གཉིས་

[361A]༄༅། །སུ་བྱེད་པའི་ཆོས་ཡིན་པས་སངས་རྒྱས་དང་སངས་རྒྱས་དེའི་ཉན་ཐོས་ཀྱི་དགེ་འདུན་དག་ལ་ཡང་ཤེས་ནས་དད་པ་འཐོབ་བོ།  །སྟེ་སློབ་མི་སློབ་ཀྱི་ལམ་བདེན་ལ་ཡིད་ཆེས་འཐོག་  ཡང་གི་སྒྲ་ནི་ཚུལ་ཁྲིམས་དང་ཆོས་ལ་ཤེས་ནས་དད་པ་འཐོབ་པའང་སྡུད་པའོ། །འདིར་འདི་ལ་འཕགས་པ་རྣམས་དགྱེས་
ཤིང་མཉེས་པར་གྱུར་པས་ན་འཕགས་པ་དགྱེས་པའི་ཚུལ་ཁྲིམས་ནི་ཟག་མེད་ཀྱི་སྡོམ་པ་ཡིན་ལ་ཤེས་ནས་དད་པ་ནི་བདེན་པ་རྣམས་ཡང་དག་པ་ཇི་ལྟ་བ་བཞིན་མངོན་སུམ་དུ་རྟོགས་ནས་ཡིད་ཆེས་པའོ། །བདེན་པ་དང་པོ་གསུམ་མཐོང་བ་ན་ཇི་ལྟར་ཆོས་ལ་ཤེས་ནས་དད་པ་འཐོབ་པར་འགྱུར་ཏེ། ཆོས་ནི་སློབ་
པ་དང་མི་སློབ་པ་ཡིན་ལ་དེ་ཡང་ལམ་གྱི་བདེན་པ་ཡིན་པའི་ཕྱིར་རོ། །གལ་ཏེ་བདེན་པ་དེ་ཁོ་ན་ལ་ཆོས་སུ་འདོད་ན་སྡུག་བསྔལ་མཐོང་བ་ཙམ་ན་ཆོས་ལ་ཤེས་ནས་དད་པ་འཐོབ་པར་འགྱུར་རོ། །དེ་ལྟ་ནའང་བདེན་གསུམ་མཐོང་ན་ཞེས་ཇི་ལྟར་བརྗོད་ཅེ་ན། འདིར་ཆོས་ཀྱི་སྒྲ་ནི་བདེན་པ་དང་པོ་གསུམ་ལ་
བརྗོད་དེ། དེ་དག་གི་དེ་ཁོ་ན་ཉིད་ནི་ཆོས་ཡིན་པའི་ཕྱིར་དང། འགོག་པ་ནི་ཆོས་རྣམས་ཀྱི་མཆོག་ཀྱང་ཡིན་པའི་ཕྱིར་རོ། །དེའི་ཕྱིར་བདེན་པ་གསུམ་མཐོང་ན་ཆོས་ལ་ཤེས་ནས་དད་པ་འཐོབ་ཅེས་བྱ་བའང་བདེན་པ་གསུམ་ཅི་རིགས་པར་མཐོང་བ་ལ་འདོད་ཀྱི་ཚོགས་པ་ནི་མ་ཡིན་ནོ། །དེ་བཞིན་དུ་རང་སངས་རྒྱས་
ཀྱི་སློབ་མི་སློབ་ཀྱི་ལམ་དང། བྱང་ཆུབ་སེམས་དཔའི་སློབ་པའི་གནས་སྐབས་ཀྱི་ལམ་ཟག་པ་མེད་པའང་ཆོས་ཡིན་ཏེ། དེ་དག་གི་མངོན་པར་རྟོགས་པའི་ཆོས་ཡིན་ཞིང་ཚོགས་པ་མ་ཡིན་པས་དགེ་འདུན་མ་ཡིན་ལ་སངས་རྒྱས་ཀྱང་མ་ཡིན་པའི་ཕྱིར་རོ། །དེས་ན་རང་སངས་རྒྱས་དང་བྱང་ཆུབ་སེམས་དཔའི་
ལམ་ཆོས་ཡིན་པས་བདེན་པས་བཞི་ཆར་ཡང་ཆོས་ཡིན་པའི་ཕྱིར་བདེན་པ་བཞི་ཆར་མངོན་པར་རྟོགས་ན་ཆོས་ལ་ཤེས་ནས་དད་པ་འཐོབ་པར་འགྱུར་བ་ཡིན་ནོ།  །བསེ་རུ་ལྟ་བུ་ནི་འདུས་པ་མེད་ལ། དེའི་ལམ་ཡང་གཞན་གྱི་སྒྲལ་མི་རྟེན་ཅིང། བྱང་ཆུབ་སེམས་དཔའི་ལམ་ཡང་གཞན་གྱི་དྲིན་ལ་མི་འཇིག་པས་དགེ་འདུན་མིན་ཞེས་ཟར་རོ། །གལ་ཏེ་
ལམ་གྱི་བདེན་པ་མངོན་པར་རྟོགས་ན་སངས་རྒྱས་དང་དེའི་ཉན་ཐོས་ཀྱི་དགེ་འདུན་ལ་ཇི་ལྟར་ཡིད་ཆེས་པའི་དད་པ་འཐོབ་པར་འགྱུར་ཏེ། དེ་ནི་ཆོས་ཡིན་པའི་ཕྱིར་རོ་ཞེ་ན། སངས་རྒྱས་དགེ་འདུན་བྱེད་པའི་ཆོས། མི་སློབ་པ་དང་གཉིས་ཀ་དང་ཞེས་འབྱུང་བས་སངས་རྒྱས་སུ་བྱེད་པའི་ཆོས་མི་སློབ་པ་དང་དགེ་བདུན་དུ་བྱེད་པའི་ཆོས་སློབ་པ་དང་མི་སློབ་པའི་ལམ་དེ་དག་ནི་སངས་རྒྱས་དང་དེའི་ཉན་ཐོས་ཀྱི་དགེ་འདུན་ཀྱི་ལམ་གྱི་བདེན་པ་ཡིན་

[361B] དེ་དག་མངོན་སུམ་དུ་ཤེས་ན་སངས་རྒྱས་དང་དགེ་འདུན་ལ་ཤེས་ནས་དད་པ་འཐོབ་པའི་ཕྱིར་རོ་ཞེས་རྒྱལ་བོའི་སྲས་འཆད་དོ།  །ཤེས་ནས་དད་པ་བཞིར་གསུངས་པ་དེ་དག་ཀྱང་དད་པའི་ཡུལ་ལམ་གཞི་དཀོན་མཆོག་གསུམ་གྱི་བྱེ་བྲག་གིས་མིང་གི་སྒོ་ནས་བཞི་ཡིན་གྱི་རྗས་སུ་ནི་གཉིས་ཡིན་ཏེ། དཀོན་
མཆོག་གསུམ་ལ་དད་པ་ འི་དད་པ་གསུམ་  ནི་དད་པའི་རང་བཞིན་དང་འཕགས་པ་དགྱེས་པའི་ཆུལ་ཁྲིམས་ནི་ཚུལ་ཁྲིམས་ཀྱི་རང་བཞིན་ནོ། །འདི་ཡང་སེམས་དང་བའི་སྟོབས་ཀྱིས་ཚུལ་ཁྲིམས་ཀྱང་དག་པ་ཡིན་པའི་ཕྱིར་རྒྱུའི་མིང་གིས་འབྲས་བུ་ལ་བཏགས་ནས་ཤེས་ནས་དད་པའི་མིང་གིས་བཏགས་
སོ༑ ༑དད་པ་དང་ཚུལ་ཁྲིམས་དེ་གཉིས་ཀའང་དྲི་མ་སྟེ་ཟག་པ་མེད་པ་ཡིན་ཏེ། ཟག་པའི་གཉེན་པོ་ཡིན་པའི་ཕྱིར་རོ། །གལ་ཏེ་གཞི་ལ་ལྟོས་ནས་ཤེས་པས་དད་པ་རྣམ་པར་འཇོག་ན་ཆོས་ལ་ཤེས་ནས་དད་པ་སྔར་གདོན་དགོས་པར་འགྱུར་ཏེ། བདེན་པ་དང་པོ་གསུམ་མཐོང་བ་ན་ཆོས་ལ་ཤེས་ནས་དད་
པ་འཐོབ་པའི་ཕྱིར་རོ་ཞེ་ན། འདི་དག་གི་རིམ་པ་ནི་ཏིང་ངེ་འཛིན་ལས་ལངས་ནས་ཇི་ལྟར་མངོན་དུ་བྱེད་པ་ལྟར་བཀོད་པ་ཡིན་ཏེ། ཇི་ལྟར་མངོན་དུ་བྱེད་ཅེ་ན། ཀྱེ་མ་བཅོམ་ལྡན་འདས་ནི་ཡང་དག་པར་རྫོགས་པའི་སངས་རྒྱས་ཡིན་ནོ། །དེའི་ཆོས་འདུལ་བ་ནི་ལེགས་པར་གསུངས་པ་ཡིན་ནོ། །དེའི་ཉན་ཐོས་ཀྱི་
དགེ་འདུན་ནི་ལེགས་པར་ཞུགས་པ་ཡིན་ནོ་ཞེས་མངོན་དུ་བྱེད་དེ། རིམ་པ་ལྟར་ཆོས་ཀྱི་སྨན་སྟོན་བ་དང། ཉོན་མོངས་པའི་ནད་གསོ་ཞིང་མྱ་ངན་ལས་འདས་པ་ནད་མེད་པ་ཐོབ་པར་བྱེད་བ་དང། མྱ་ངན་ལས་འདས་པ་ནད་མེད་པ་འཐོབ་པའི་གྲོགས་བྱེད་པའི་ཕྱིར་སྨན་པ་དང་སྨན་དང་ནད་གཡོག་ལྟ་བུར་གྱུར་བའི་
ཕྱིར་དང། དང་བའི་སྟོབས་ཀྱིས་ཚུལ་ཁྲིམས་ཀྱང་དང་བར་གྱུར་བའི་སྒྲུབ་པ་ཡིན་པའི་ཕྱིར་མཐའ་བཞི་པར་བཤད་དོ། །ཡང་ན་དཀོན་མཆོག་གསུམ་ནི་སྔར་བསྟན་པ་ལྟར་སྨན་པ་ལ་སོགས་པ་ལྟ་བུ་ཡིན་ལ་ཚུལ་ཁྲིམས་ནི་ནད་མེད་པ་ལྟ་བུར་གྱུར་བ་ཡིན་པས་སམ། ཡང་ན་བཞི་པོ་དེ་དག་རིམ་པ་ལྟར་ལམ་སྟོན་
པར་བྱེད་པ་དང་ལམ་དང་ལམ་གྱི་གྲོགས་དང་བཞོན་པ་ལྟ་བུ་ཡིན་པས་སེམས་རབ་ཏུ་དད་པའི་ཕྱིར་རོ། །ལྔ་པ་ནི་འོ་ན་ཅིའི་ཕྱིར་མདོ་ལས། སློབ་པ་ནི་སློབ་པའི་ཡང་དག་པའི་ལྟ་བ་ནས་ཡང་དག་པའི་ཏིང་ངེ་འཛིན་གྱི་བར་ཡན་ལག་བརྒྱད་དང་ལྡན་ནོ། །མི་སློབ་པ་ནི་མི་སློབ་བའི་ཡང་དག་པའི་ལྟ་བ་ནས་ཏིང་ངེ་འཛིན་

[362A]༄༅། །གྱི་བར་པ་རྒྱད་དང། མི་སློབ་པའི་ཡང་དག་པའི་རྣམ་པར་གྲོལ་པ་དང། མི་སློབ་པའི་ཡང་དག་པའི་ཤེས་པ་སྟེ་ཡན་ལག་བཅུ་དང་ལྡན་ནོ་ཞེས་གསུངས་པའི་སློབ་པ་ལ་ཡང་དག་པའི་རྣམ་པར་གྲོལ་པ་དང་མང་དག་པའི་ཤེས་པ་མ་བཤད་ཅེ་ན། ཉོན་མོངས་པའི་འཆིང་བ་ལས་གཏན་དུ་ངེས་པར་
གྲོལ་བ་དང་གྲོལ་བ་དེ་སོ་སོ་རང་གིས་ཤེས་པས་དེ་གཉིས་སུ་འཇོག་པ་ལ། སློབ་པ་རྣམས་ནི་ད་དུང་ཉོན་མོངས་པས་བཅིངས་པའི་ཕྱིར་སློབ་པའི་ཡན་ལག་ཏུ་ཡང་དག་པའི་རྣམ་གྲོལ་དང་ཡང་དག་པའི་ཤེས་པ་མ་བཤད་དོ། །འཆིང་བའི་ཕྱོགས་གཅིག་ལས་རྣམ་པར་གྲོལ་བས་ནི་ཡང་དག་པའི་རྣམ་གྲོལ་གྱི་ཡན་ལག་ཏུ་
མི་འགྱུར་རོ། །རྣམ་པར་གྲོལ་བ་དེ་ཡང་འདུས་བྱས་དང་འདུས་མ་བྱས་རྣམ་པ་གཉིས་ཡོད་པ་ལས་ཉོན་མོངས་པ་བཅོམ་པ་སོ་སོར་བརྟགས་འགོག་ནི་རྣམ་གྲོལ་འདུས་མ་བྱས་ཡིན་ལ། རྣམ་པར་གྲོལ་བ་ལ་དེར་ངེས་པ་མི་སློབ་པའི་མོས་པ་ནི་རྣམ་གྲོལ་འདུས་བྱས་ཡིན་ལ། གང་ཞིག་མི་སློབ་པའི་ཡན་ལག་ཏུ་གསུངས་པའི་
ཡང་དག་པའི་རྣམ་གྲོལ་ནི་རྣམ་གྲོལ་འདུས་བྱས་མོས་པ་དེ་ཡིན་ཏེ། ཡན་ལག་བཅུ་ཆར་འདུས་བྱས་ཡིན་པའི་ཕྱིར་རོ། །འདུས་མ་བྱས་ནི་སྐལ་བ་མི་མཉམ་པའི་ཕྱིར་དང། སློབ་པ་དང་མི་སློབ་པ་གཉིས་ཀ་མ་ཡིན་པའི་ཕྱིར་ཡན་ལག་མ་ཡིན་ནོ། །རྣམ་པར་གྲོལ་བའི་ཡན་ལག་འདུས་བྱས་དེ་ཉིད་ནི་མདོ་ལས་སེམས་
འདོད་ཆགས་ལས་རྣམ་པར་གྲོལ་བ་དང། ཤེས་རབ་མ་རིག་པ་ལས་རྣམ་པར་གྲོལ་བ་གཉིས་སུ་གསུངས་ཏེ། རྣམ་གྲོལ་འདུས་བྱས་དེ་ཉིད་ཚུལ་ཁྲིམས་ཀྱི་ཕུང་པོ་ལ་སོགས་ལྔའི་ནང་ནས་རྣམ་པར་གྲོལ་བའི་ཕུང་པོའང་ཡིན་ནོ་ཞེས་བྱེ་བྲག་ཏུ་སྨྲ་བ་རྣམས་འདོད་དོ། །སློབ་དཔོན་ནི་མོས་པ་འབའ་ཞིག་རྣམ་པར་གྲོལ་
བ་མ་ཡིན་གྱི་སེམས་རྣམ་པར་གྲོལ་བ་དང་ཤེས་རབ་རྣམ་པར་གྲོལ་བ་དང་འདོད་ཆགས་ལ་སོགས་པ་ལས་རྣམ་པར་གྲོལ་བའི་ཟག་མེད་ཀྱི་སེམས་དང་སེམས་བྱུང་འདུན་པ་དང་བརྩོན་འགྲུས་ལ་སོགས་པ་གཞན་དག་ཀྱང་ཡིན་ཏེ། མདོ་ལས། སྟག་གི་བྱང་ཆུབ་ཀྱི་བུ་དག་རྣམ་པར་གྲོལ་བར་ཡོངས་
སུ་དག་པའི་གཙོ་བོ་གང་ཡིན་ཞེ་ན། འདི་དག་དགེ་སློང་འདོད་ཆགས་ལས་སེམས་འདོད་ཆགས་དང་བྲལ་ཞིང་རྣམ་པར་གྲོལ་བ་ཡིན། ཞེ་སྡང་དང་གཏི་མུག་ལས་སེམས་འདོད་ཆགས་དང་བྲལ་ཞིང་རྣམ་པར་གྲོལ་བ་ཡིན་ཏེ། འདི་ལྟར་རྣམ་པར་གྲོལ་བའི་ཕུང་པོ་ཡོངས་སུ་མ་རྫོགས་པ་ཡོངས་སུ་རྫོགས་པར་བྱེད་

[362B] ཡོངས་སུ་རྫོགས་པ་རྗེས་སུ་འཛིན་པར་བྱེད་པ་འདུན་པ་དང་བརྩོན་འགྲུས་གང་ཡིན་པ་ཞེས་གསུངས་པའི་ཕྱིར་རོ་ཞེས་འཆད་དོ། །གལ་ཏེ་ཡང་དག་པའི་ཤེས་པ་ནི་ཡན་ལག་བཅུ་པ་མ་ཡིན་ཏེ། ཡང་དག་པའི་ལྟ་བའི་ནང་དུ་འདུས་པའི་ཕྱིར་རོ་ཞེ་ན། མ་ཡིན་ཏེ། བྱང་ཆུབ་སྔར་ཇི་སྐད་བཤད་པའི་ཟད་པ་དང་
མི་སྐྱེ་བ་ཤེས་པ་གང་ཡིན་པ་དེ་ཉིད་ཡང་དག་པའི་ཤེས་པ་ཡིན་ལ་དེ་ཡང་དག་པའི་ལྟ་བ་ནི་མ་ཡིན་ཏེ། ཟད་དང་མི་སྐྱེའི་བློ་ལྟ་མིན་ཞེས་འཆད་པར་འགྱུར་བའི་ཕྱིར་རོ། །ཡང་དག་པའི་ཤེས་པ་དེ་ནི་རྣམ་པར་གྲོལ་བའི་ཡེ་ཤེས་གཟིགས་པའི་ཕུང་པོའང་ཡིན་ཏེ། རང་གི་བྱང་ཆུབ་ཤེས་པའི་ཕྱིར་རོ། །གལ་ཏེ་སེམས་
རྣམ་པར་གྲོལ་ན་སེམས་འདས་པའམ། མ་འོངས་པའམ། ད་ལྟར་བྱུང་བ་གང་ཞིག་རྣམ་པར་གྲོལ་བར་འགྱུར་ཞེ་ན་མི་སློབ་པའི་སེམས་ནི་སྐྱེ་བར་འགྱུར་བ་མ་འོངས་པ་སྒྲིབ་པ་ལས་རྣམ་པར་གྲོལ་བར་འགྱུར་བ་ཡིན་ཏེ། འདས་པའི་སྒྲིབ་པ་ཡོད་པ་ཡིན་ལ་ད་ལྟར་བ་ནི་སྒྲིབ་པ་ལ་དངོས་སུ་གནོད་པ་རྡོ་རྗེ་ལྟ་
བུ་ཡིན་ཏེ། དེ་སྒྲིབ་པའི་ཐོབ་པ་དང་དུས་མཉམ་པའི་ཕྱིར་དང། དེའི་རྗེས་ཐོགས་སུ་སྒྲིབ་པ་ལས་རྣམ་པར་གྲོལ་བའི་སེམས་སྐྱེ་བའི་ཕྱིར་རོ། །འོ་ན་མི་སྐྱེ་བའི་ཆོས་ཅན་དག་ཇི་ལྟར་སྒྲིབ་པ་ལས་གྲོལ་བ་ཡིན་ཞེ་ན། དེ་དང་འདྲ་བའི་ཕྱིར་ཡིན་ནོ། །དེ་ཉིད་ཀྱི་ཕྱིར་བསྟན་འཆོས་ལས་མི་སློབ་པའི་སེམས་མ་
འོངས་པ་སྒྲིབ་པ་རྣམས་ལས་རྣམ་པར་གྲོལ་བར་འགྱུར་རོ་ཞེས་བཤད་དོ། །འོ་ན་ལམ་འདས་པ་ལ་སོགས་པ་གང་གིས་སྒྲིབ་པ་དེ་སྤོང་ཞེ་ན།  ཉོན་མོངས་པ་ནི་དེའི་ཐོབ་པ་ལ་བཞག་སྟེ་དེ་སྐྱེ་བ་ལ་གེགས་བྱེད་པས་སོ།  །འགག་པར་འགྱུར་བ་དེ་འགག་པ་ལ་མངོན་དུ་ཕྱོགས་པ་ད་ལྟར་བའི་ལམ་གྱིས་ནི་ད་ལྟར་པ་དེའི་སྒྲིབ་པ་རབ་
ཏུ་སྤོང་བ་ཡིན་ཏེ། འདི་ལྟར་སྤོང་བ་ནི་བྱ་བ་འགལ་བའི་སྒོ་ནས་གནོད་པ་བྱེད་པ་ཡིན་ན་འདས་པ་དང་མ་འོངས་པ་ནི་བྱ་བ་འགགས་པ་དང་མ་སྐྱེས་པའི་ཕྱིར་རོ། །གལ་ཏེ་ད་ལྟར་བའི་ལམ་གྱིས་ད་ལྟར་བའི་སྒྲིབ་པ་སྤོང་བ་ནི་མ་ཡིན་ཏེ། རྒྱུད་གཅིག་ལ་ཉོན་མོངས་པ་དང་ཡེ་ཤེས་ཀྱི་ཤེས་པ་རྒྱུད་གཉིས་སུ་ཐལ་བའི་ཕྱིར་དང་
འགལ་བ་ལྷན་ཅིག་ཏུ་འབྱུང་བར་ཐལ་བའི་ཕྱིར་དང། ཡེ་ཤེས་ཉོན་མོངས་པའི་འཇིག་རྒྱུར་ཐལ་བའི་ཕྱིར་རོ་ཞེ་ན། དེ་ལྟ་མ་ཡིན་ཏེ། ཉོན་མོངས་པའི་ཐོབ་པའམ་ས་བོན་སྤང་བྱར་འདོད་པས་ཡུན་རིང་དུ་མི་གནས་ཤིང་གནོད་པ་བྱེད་བཞིན་པའི་ལྷན་ཅིག་པ་ཡིན་པའི་ཕྱིར་དང། སྤང་བྱ་ཕྱི་མ་བསྐྱེད་པའི་ནུས་པ་དང་མི་

[363A]༄༅། །ལྡན་པར་བསྐྱེད་པ་ལ་གནོད་པར་བརྗོད་པའི་ཕྱིར་སྐྱོན་མེད་དོ། །འོ་ན་ཉོན་མོངས་བཅོམ་པ་འདུས་མ་བྱས་ཞེས་རྣམ་གྲོལ་འདུས་མ་བྱས་སུ་བཤད་པ་གང་ཡིན་པ་དེ་དང་མྡོའམ་བསྟན་བཅོས་ལས་སྤངས་པའི་ཁམས་དང། འདོད་ཆགས་དང་བྲལ་བའི་ཁམས་དང། འགོག་པའི་ཁམས་
ཞེས་ཁམས་གསུམ་བཤད་པ་དེ་དག་ལ་ཁྱད་པར་ཅི་ཡོད་ཅེ་ན། རྣམ་གྲོལ་འདུས་མ་བྱས་སུ་བཤད་པ་གང་ཡིན་པ་དེ་ཉིད་སྤངས་པ་ལ་སོགས་པའི་ཁམས་གསུམ་དུ་ཤེས་པར་བྱ་སྟེ། འདི་ལྟར་སྤང་བྱ་ ཁམས་གསུམ་གྱི་  འདོད་ཆགས་ཀུན་ཟད་ཅིང་སྤངས་པ་ནི་འདོད་ཆགས་དང་བྲལ་བའི་ཁམས་ཡིན་
ལ། སྤངས་པའི་ཁམས་ཞེས་བྱ་བ་ནི་འདོད་ཆགས་ལས་གཞན་པའི་ཉོན་མོངས་པ་ཞེ་སྡང་ལ་སོགས་པ་དག་ཡང་དག་པར་ཟད་ཅིང་སྤངས་པའོ། །འགོག་པའི་ཁམས་ཞེས་བྱ་བ་ནི་ཉོན་མོངས་པའི་གཞི་ཡང་དག་པར་ཟད་པ་སྟེ། གཞིའི་སྒྲ་ཡང་འདིར་ཡུལ་དང་རྒྱུ་ལ་བརྗོད་པར་འདོད་པ་སྟེ་ཉོན་མོངས་པ་ལས་གཞན་པའི་
གཟུགས་ལ་སོགས་པ་ཟག་པ་དང་བཅས་པ་དག་གོ།  འདི་ནི་འདུན་པའི་འདོད་ཆགས་དང་བྲལ་བ་ལ་འདོད་དོ།  །འོ་ན་དངོས་པོ་གང་གིས་ཡིད་འབྱུང་བར་འགྱུར་བའི་དངོས་པོ་དེས་འདོད་ཆགས་དང་འབྲལ་བར་འགྱུར་རམ་ཞེ་ན། སྡུག་བསྔལ་དང་རྒྱུ་ཀུན་འབྱུང་ལ་དམིགས་པའི་བཟོད་པ་དང་ཤེས་པ་རྣམས་ཀྱིས་ནི་བདེན་པ་དེ་གཉིས་
ཟག་བཅས་ཡིན་པས་ཡིད་འབྱུང་བར་འགྱུར་ལ། བཟོད་པ་ བཞི་  དང་ སྒོམ་ལམ་  ཤེས་པ་གང་གིས་དངོས་སུ་ཉོན་མོངས་པ་སྤོང་བར་འགྱུར་བ་དེ་ནི་བདེན་པ་བཞི་པོ་གང་ལ་དམིགས་ཀྱང་རུང་ཀུན་གྱི་འདོད་ཆགས་དང་འབྲལ་བར་འགྱུར་རོ། །དེ་ལྟ་ན་ནི་ཡིད་འབྱུང་བ་དང་འདོད་ཆགས་དང་བྲལ་བ་ལ་མུ་བཞི་སྲིད་དེ་
ཡིད་འབྱུང་བར་འགྱུར་ལ་འདོད་ ཡུལ་དམན་པ་ལ་སྐྱོན་དུ་བརྟག་པས།  ཆགས་དང་འབྲལ་བར་མི་འགྱུར་བ་ནི་སྡུག་བསྔལ་དང་ཀུན་འབྱུང་ལ་དམིགས་པའི་སྒོམ་ལམ་ཡིན་ཡང་རུང་སྦྱོར་བ་དང་རྣམ་གྲོལ་དང་ཁྱད་པར་ཅན་གྱི་ལམ་དང། ཆགས་བྲལ་སྔོན་འགྲོའི་བདེན་པ་དང་པོ་གཉིས་ལ་དམིགས་པའི་ཆོས་ཤེས་པའི་བཟོད་
པ་དང་ཤེས་པ་རྣམས་ཏེ། ཐམས་ཅད་ཀྱང་ཡིད་འབྱུང་བའི་དངོས་པོ་ལ་དམིགས་པས་ཡིད་སྐྱོ་བར་བྱེད་པའི་ཕྱིར་དང། སྦྱོར་བའི་ལམ་ལ་སོགས་པ་གསུམ་ནི་སྤོང་ལམ་མ་ཡིན་པའི་ཕྱིར་དང། ཆགས་བྲལ་སྔོན་འགྲོའི་བདེན་པ་དང་པོ་གཉིས་ལ་དམིགས་པའི་ཆོས་ཤེས་པའི་བཟོད་པ་སྤོང་ལམ་ཡིན་ཡང་འཇིག་རྟེན་

[363B] ཤེས་པ་ནི་སྤོང་ལམ་མ་ཡིན་པའི་ཕྱིར་རོ། །རྗེས་སུ་ཤེས་པའི་བཟོད་པ་དག་གིས་ནི་ངེས་པར་ཉོན་མོངས་པ་རྣམས་སྤོང་སྟེ། འཇིག་རྟེན་པའི་ལམ་གྱི་སྲིད་རྩེ་ལས་འདོད་ཆགས་དང་མི་འབྲལ་བའི་ཕྱིར་རོ། །འདོད་ཆགས་དང་འབྲལ་བར་འགྱུར་ལ་ཡིད་འབྱུང་བར་མི་འགྱུར་
བ་ནི་འགོག་ལམ་ལ་དམིགས་པའི་སྤང་བྱ་དངོས་སུ་སྤོང་བའི་བར་ཆད་མེད་པའི་ལམ་ཆགས་བྲལ་སྔོན་འགྲོའི་འགོག་ལམ་ལ་ཆོས་ཤེས་པའི་བཟོད་པ་མ་གཏོགས་པ་རྣམས་ཏེ། དེ་དག་ནི་འཇིག་རྟེན་པའི་སྒོམ་ལམ་གྱིས་སྔར་དུ་སྤངས་ཟིན་པའི་ཕྱིར་དང། གཞན་ནི་སྤང་བྱ་ལ་དངོས་སུ་གནོད་བྱེད་ཡིན་པའི་ཕྱིར་དང། དེ་དག་གི་
དམིགས་པ་འགོག་ལམ་ཟག་མེད་ལ་ཡོན་ཏན་དུ་ལྟ་བས་མཆོག་ཏུ་དགའ་བའི་དངོས་པོ་ལ་དམིགས་པའི་ཕྱིར་རོ། །གཉིས་ཀ་ཡིན་པ་ནི་བདེན་པ་དང་པོ་གཉིས་ལ་དམིགས་པའི་བར་ཆད་མེད་པའི་ལམ་ཆགས་བྲལ་སྔོན་འགྲོའི་བདེན་པ་དང་པོ་གཉིས་ལ་དམིགས་པའི་ཆོས་ཤེས་པའི་བཟོད་པ་ལས་གཞན་པ་རྣམས་ཏེ། ཡིད་འབྱུང་
བའི་དངོས་པོ་ལ་དམིགས་པའི་ཕྱིར་དང། ཉོན་མོངས་པ་དངོས་སུ་སྤོང་བར་བྱེད་པའི་ཕྱིར་རོ། །གཉིས་ཀ་མ་ཡིན་པ་ནི་འགོག་ལམ་ལ་དམིགས་པའི་སྦྱོར་བ་དང་རྣམ་གྲོལ་དང་ཁྱད་པར་ཅན་གྱི་ལམ་དང། ཆགས་བྲལ་སྔོན་འགྲོའི་འགོག་ལམ་ལ་ཆོས་ཤེས་པའི་བཟོད་པ་དང་ཤེས་པ་རྣམས་དང། བར་ཆད་མེད་པའི་ལམ་ཡིན་ཡང་
ཉོན་མོངས་པ་མི་སྤོང་བ་དབང་པོ་འཕོ་བ་ལ་སོགས་པའི་གནས་སྐབས་ཀྱི་བར་ཆད་མེད་པའི་ལམ་ཁ་ཅིག་ཀྱང་ཡིན་ནོ། །དམིགས་པ་ཤེས་དང་བསྒོམ་པའི་རིམ། །སྒོམ་པ་པོ་དང་དེ་ཡི་ལམ། །ཇི་བཞིན་ཤེས་ནས་དེར་འཇུག་འདོད། །དགེ་སློང་གནས་འདི་མཉན་པར་རིགས། །ཆོས་མངོན་པའི་མཛོད་ཀྱི་འགྲེལ་པ་མངོན་པའི་རྒྱན་
 དེ་ལ་འདོད་པའམ་ཅི་ཡང་མེད་པའི་བར་ལ་ཆགས་པ་དང་བྲལ་བ་ཞིག་བདེན་པ་རྣམས་ལ་ལྟ་ན་ཆོས་ཤེས་ཆོས་བཟོད་རྣམས་ཀྱིས་ཉོན་མོངས་མི་སྤོང་སྟེ། འཇིག་རྟེན་པའི་སྒོམ་ལམ་གྱིས་སྔར་སྤངས་ཟིན་པའི་ཕྱིར་བྲལ་ཐོབ་ཟག་མེད་སྐྱེ་བ་འབའ་ཞིག་ཏུ་ཟད་དོ། །རྗེས་ཤེས་རྗེས་བཟོད་དག་གིས་ནི་ངེས་པར་ཉོན་མོངས་སྤོང་སྟེ། འཇིག་རྟེན་པའི་ལམ་གྱིས་སྲིད་རྩེ་ལ་ཆགས་པ་དང་མི་འབྲལ་བའི་ཕྱིར་རོ། །ལན་ཅིག་ཕྱིར་འོང་ཆགས་
བྲལ་སྔོན་འགྲོ་བདེན་པ་ལ་ལྟ་བ་ནི་མཐོང་སྤང་སྤོང་དགོས་པས་དེ་དང་མི་འདྲའོ། །ཤེས་པ་རྣམས་ཀྱི་སྒོམ་ལམ་ལ་སྦྱོར་བ་དང། རྣམ་གྲོལ་དང། ཁྱད་པར་གྱི་ལམ་དང། ཁ་ཅིག་གིས་ཀྱང་མི་སྤོང་ངོ། །  ལས་ལམ་དང་གང་ཟག་བསྟན་པ་ཞེས་བྱ་བ་སྟེ་གནས་དྲུག་པའི་བཤད་པའོ།།    ༈    །།ད་ནི་གནས་བདུན་པ་འཆད་པ་ན་བཟོད་པ་དང་ཤེས་པ་དང་ལྟ་བའི་ཁྱད་པར་བཤད་པ་དང་

[364A]༄༅། །ཤེས་པ་བྱེ་བྲག་ཏུ་བཤད་པ་དང། དེ་དག་གི་ཡོན་ཏན་བཤད་པ་གསུམ་ལས་དང་པོ་ནི་གལ་ཏེ་བཟོད་པ་དང་ཤེས་པ་དང་ཡང་དག་པའི་ལྟ་བ་དང་ཡང་དག་པའི་ཤེས་པ་རྣམས་ལ་ཁྱད་པར་ཅི་ཞིག་ཡོད་ཅེ་ན། དྲི་མ་མེད་པའི་བཟོད་པ་བརྒྱད་པོ་རྣམས་ནི་ཤེས་པ་མིན་ཏེ། ཤེས་པ་ནི་ངེས་པའི་བདག་ཉིད་ཅན་ཡིན་
ན་བཟོད་པ་རྣམས་ནི་བར་ཆད་མེད་པའི་ལམ་ཡིན་པས་དེའི་ཚེ་རང་གི་སྤང་བྱ་ ཐེ་ཚོམ་དང་  ཕྲ་རྒྱས་མ་སྤངས་པས་རང་གི་ཡུལ་ལ་ཐེ་ཚོམ་དང་བཅས་པའི་ཕྱིར་རོ།  །རང་གི་སྨོས་པ་ནི་ཤེས་པ་དང་པོ་བདུན་ཤེས་པ་མ་ཡིན་པར་ཐལ་པ་སྤང་བའི་ཕྱིར་རོ།  །བཟོད་པ་དེ་དག་ཡང་དག་པར་རྟོགས་པའི་བདག་ཉིད་ཡིན་པས་ལྟ་བ་ནི་ཡིན་ནོ། །ཟད་པ་ཤེས་པ་དང་
མི་སྐྱེ་བ་ཤེས་པའི་བླ་ནི་ལྟ་བ་མིན་ཏེ། ཡང་དག་པར་རྟོག་པ་མེད་པའི་ཕྱིར་དང། དམིགས་པ་དང་རྣམ་པ་འཚོལ་བའི་བསམ་པ་ཅན་མ་ཡིན་པའི་ཕྱིར་རོ། །དེ་ནི་ཡང་དག་པའི་ཤེས་པ་ཞེས་བྱའི་ཤེས་པ་ཙམ་ཡང་མ་ཡིན་ནོ། །བཟོད་པ་བརྒྱད་དང་ བདེན་པ་བཞི་ལ་མི་རྟག་པ་ལ་སོགས་པར།  ཟད་པ་དང་མི་སྐྱེ་བ་ཤེས་པ་ དྲི་མེད་ཅེས་སྨོས་བས་བཟོད་པ་ཟག་
བཅས་ནི་ཤེས་པ་ཡིན་ནོ། །ཤེས་པ་ཟག་མེད་ནི་ཐེ་ཚོམ་སྤངས་པས་ཁྱབ་བོ། །ཐེ་ཚོམ་སྤངས་པ་ཤེས་པར་མ་ངེས་ཏེ་ཆགས་བྲལ་སྔོན་འགྲོའི་བཟོད་པ་བཞིན་ནོ། །ཟད་མི་སྐྱེ་ཤེས་ལྟ་བ་མིན་ཏེ། བྱ་བ་བྱར་མེད་པ་ཙམ་དུ་རྟོགས་ཀྱི་བདེན་བཞི་ལ་མི་རྟོག་པའི་ཕྱིར་དང་འབྲས་བུ་རྫོགས་ཟིན་པའི་ཕྱིར་རོ།  །དེ་དག་ལས་གཞན་པའི་འཕགས་པ་ཟག་པ་མེད་པའི་བློ་སྟེ་སྡུག་བསྔལ་ལ་ཆོས་ཤེས་པ་ནས་ལམ་
ལ་རྗེས་སུ་ཤེས་པའི་བར་གྱི་ཤེས་རབ་རྣམས་ནི་ཤེས་པ་དང་ཡང་དག་པའི་ལྟ་བ་གཉིས་ཀ་ཡིན་ཏེ། རྣམ་གྲོལ་གྱི་ལམ་ཡིན་པས་རང་གི་ཡུལ་ལ་ཐེ་ཚོམ་སྤངས་པས་ངེས་པའི་བདག་ཉིད་ཅན་ཡིན་པའི་ཕྱིར་དང། ཡང་དག་པར་རྟོག་པའི་བདག་ཉིད་ཅན་ཡང་ཡིན་པའི་ཕྱིར་རོ། །འཕགས་པའི་བློ་ལས་གཞན་ཟག་བཅས་
འཇིག་རྟེན་པའི་ཤེས་རབ་ཐམས་ཅད་ནི་ཀུན་རྫོབ་ཤེས་པ་ཡིན་ཏེ། ཟག་བཅས་ལ་ཤེས་པ་མ་ཡིན་པའི་ཤེས་རབ་མི་སྲིད་པའི་ཕྱིར་རོ། །དེ་ཡང་སྒོ་ལྔའི་རྣམ་ཤེས་ཀྱི་འཁོར་དུ་བྱུང་བའི་ཤེས་རབ་དགེ་མི་དགེ་ལུང་མ་བསྟན་ཐམས་ཅད་དང་ཡེ་ཤེས་ཀྱི་འཁོར་དུ་བྱུང་བའི་ཤེས་རབ་ལྟ་བ་དྲུག་པོ་མ་གཏོགས་པ་ཉོན་
མོངས་པ་ཅན་དང་མ་བསྒྲིབས་ལུང་མ་བསྟན་རྣམས་ནི་ཤེས་པ་ཁོ་ན་ཡིན་ནོ། །ཡིད་ཤེས་ཀྱི་འཁོར་དུ་བྱུང་བའི་ཤེས་རབ་ ཕྱིར་དང་ཤེས་རབ་གང་ཡིན་ཡང་ཤེས་པ་ཡིན་པའི་  འཇིག་ཚོགས་ལ་ལྟ་བ་ལ་སོགས་པ་ཉོན་མོངས་པ་ཅན་ལྔ་དང་འཇིག་རྟེན་པའི་ཡང་དག་པའི་ལྟ་བ་སྟེ་དྲུག་ནི་ཀུན་རྫོབ་ཤེས་པ་ཡིན་པར་མ་ཟད་

[364B] ངེས་པར་རྟོག་པའི་བདག་ཉིད་ཡིན་པའི་ཕྱིར་རོ། །གཉིས་པ་ཤེས་པ་བྱེ་བྲག་ཏུ་བཤད་པ་ལ་ཤེས་པའི་ངོ་བོའི་དབྱེ་བ་དང། གྲངས་ངེས་པ་དང། རྣམ་པ་དང། ས་དང་བརྟེན་པ་དང། དྲན་པ་ཉེར་གཞག་ཏུ་བཞག་པ་དང། དམིགས་པ་དང། ལྡན་པའི་ཚུལ་དང། ཐོབ་པའི་ཚུལ་བརྒྱད་ཡོད་པ་ལས་དང་པོ་ནི་མདོ་བས་
ཤེས་པ་ནི་བཅུ་སྟེ། འདི་ལྟ་སྟེ། ཆོས་ཤེས་པ་དང།  དེས་ན་ལྟ་བ་ཁོ་ན་ཡིན་པ་ནི་མེད་དོ།  །རྗེས་སུ་ཤེས་པ་དང། ཀུན་རྫོབ་ཤེས་པ་དང། ཕ་རོལ་ཀྱི་སེམས་ཤེས་པ་དང། སྡུག་བསྔལ་ཤེས་པ་དང། ཀུན་འབྱུང་ཤེས་པ་དང། འགོག་པ་ཤེས་པ་དང། ལམ་ཤེས་པ་དང། ཟད་པ་ཤེས་པ་དང། མི་སྐྱེ་བ་ཤེས་པའོ་ཞེས་གསུངས་པའི་
 ཆོས་དང་རྗེས་དང་ཀུན་རྫོབ་དང། །གཞན་གྱི་སེམས་དང་སྡུག་བསྔལ་དང། །ཀུན་འབྱུང་བ་དང་འགོག་པ་དང། །ལམ་དང་ཟད་དང་མི་སྐྱེ་ཞེས། ཞེས་པ་བསྡུ་ཚིག་གོ།  ཤེས་པ་ཐམས་ཅད་རྣམ་པ་གཉིས་སུ་འདུས་ཏེ་ཟག་པ་དང་བཅས་པ་དང་ཟག་པ་མེད་པའོ། །དེ་ལ་དང་པོ་ཟག་བཅས་ནི་ཀུན་རྫོ་བ་ཤེས་པ་ཞེས་བྱ་བ་ཡིན་ཏེ། རེས་འགའ་རང་དང་སྤྱིའི་མཚན་ཉིད་ཀྱང་
འཛིན་ལ་ཕལ་ཆེར་བུམ་པ་སྣམ་བུ་དང་སྐྱེས་བ་བུད་མེད་ལ་སོགས་པ་ཀུན་རྫོབ་ཏུ་ཡོད་པའི་དངོས་པོ་ལ་དམིགས་པའི་ཕྱིར་རོ། །ཟག་མེད་ནི་ཆོས་ཤེས་པ་དང་རྗེས་སུ་ཤེས་པ་རྣམ་པ་གཉིས་ཁོ་ན་ཡིན་ཏེ། སྡུག་བསྔལ་ཤེས་པ་ལ་སོགས་པ་ནི་འདི་གཉིས་སུ་འདུས་པའི་ཕྱིར་རོ། །དེ་ལ་ཀུན་རྫོབ་ཤེས་པའི་
ཡུལ་ནི་འདུས་བྱས་དང་འདུས་མ་བྱས་ཀྱི་ཆོས་ཐམས་ཅད་ཡིན་ཏེ། མིག་ཤེས་ཀྱིས་གཟུགས་ཤེས་བ་ལ་སོགས་པ་ཅི་རིགས་པར་ཐམས་ཅད་ལ་འཇུག་པའི་ཕྱིར་རོ། །ཆོས་ཤེས་པ་ཞེས་བྱ་བའི་སྤྱོད་ཡུལ་ནི་འདོད་པའི་སྡུག་བསྔལ་དང་སོགས་པས་བསྡུས་པ་ཀུན་འབྱུང་དང་འགོག་པ་དང་ལམ་རྣམས་ཡིན་ནོ། །རྗེས་སུ་ཤེས་
པའི་སྤྱོད་ཡུལ་ནི་ཁམས་གོང་མ་གཉིས་པོའི་སྡུག་བསྔལ་ བསམ་གཏན་དགེ་ཡུལ་ཡོད་དགུ་ཡིན་ཞེས་པ་དང།  དང་སོགས་པས་བསྡུས་པ་ཀུན་འབྱུང་དང་འགོག་པ་དང་ལམ་རྣམས་ཡིན་པས་ ནམ་མཁའ་དང་སོ་སོར་བརྟགས་མིན་ནི་བདེན་བཞིར་མ་འདུས་པས་དེ་དག་གི་དམིགས་བ་མིན་ནོ། །  དེ་ལྟ་ན་ཤེས་པ་གསུམ་ཡིན་ནོ། །ཆོས་ཤེས་པ་དང་རྗེས་སུ་ཤེས་
པ་དེ་དག་ཉིད་སྡུག་བསྔལ་ཤེས་པ་ལ་སོགས་པ་བཞི་ཡིན་ཏེ། ཡུལ་བདེན་བཞི་ལ་དམིགས་པའི་བྱེ་བྲག་གིས་སོ་ དགུར་དབྱེ་བ་ནི་  ཆོས་ཤེས་རྗེས་ཤེས་ལས་ལྟ་བའི་རང་བཞིན་མ་ཡིན་པ་བདེན་བཞི་ལ་དམིགས་པའི་བྱེ་བྲག་གིས་སྡུག་བསྔལ་ཤེས་པ་ལ་སོགས་པ་ ལྟ་བའི་ངང་བཞིན་མ་ཡིན་པའི།  རྣམ་པ་བཞི་པོ་དེ་དག་ཉིད་ནི་མི་སྐྱེ་

[365A]༄༅། །བ་ཤེས་པ་དང་ཟད་པ་ཤེས་པ་གཉིས་སུ་འགྱུར་ཏེ། རྡོ་རྗེ་ལྟ་བུའི་ཏིང་ངེ་འཛིན་གྱི་རྗེས་སུ་སྐྱེས་པའི་བདེན་བཞི་ཤེས་པ་གང་ཡིན་པའོ། །ཟད་པ་དང་མི་སྐྱེ་བ་ཤེས་པ་དེ་གཉིས་དང་པོར་སྐྱེས་པ་ནི་སྡུག་བསྔལ་དང་རྒྱུ་ཀུན་འབྱུང་ལ་རྗེས་སུ་ཤེས་པ་ཡིན་ཏེ། སྲིད་རྩེའི་ཕུང་པོས་བསྡུས་པའི་སྡུག་བསྔལ་དང་ཀུན་འབྱུང་ལ་
མི་རྟག་པ་ལ་སོགས་པ་དང་རྒྱུ་ལ་སོགས་པར་དམིགས་པའི་ཕྱིར་རོ། །དང་པོར་སྐྱེས་པ་ལས་གཞན་དེ་ཕྱིན་ཆད་ཀྱི་ཟད་པ་དང་མི་སྐྱེ་བ་ཤེས་པ་ནི་བདེན་བ་གཞན་དག་ལའང་དམིགས་སོ། །རྡོ་རྗེ་ལྟ་བུའི་ཏིང་ངེ་འཛིན་ནི་སྲིད་རྩེའི་བདེན་བཞི་ལ་དམིགས་ལ་ཟད་པ་དང་མི་སྐྱེ་བ་ཤེས་པ་དང་པོར་སྐྱེས་པ་སྡུག་བསྔལ་དང་ཀུན་འབྱུང་ལ་དམིཌ་
སོ་ཞེས་བྱ་བ་ནི་བྱེ་བྲག་ཏུ་སྨྲ་བའི་གྲུབ་པའི་མཐའ་སྟེ་ཁྱད་པར་མེད་པ་ལ་ཁྱད་པར་རྟོག་པ་ཡིན་ནོ། །འོ་ན་རྡོ་རྗེ་ལྟ་བུའི་ཏིང་ངེ་འཛིན་དང་ཟད་པ་དང་མི་སྐྱེ་བ་ཤེས་པ་དམིགས་པ་གཅིག་གམ་ཐ་དད་ཅེ་ན། རྡོ་རྗེ་ལྟ་བུའི་ཏིང་ངེ་འཛིན་གལ་ཏེ་སྲིད་རྩེའི་སྒོམ་སྤང་ཆུང་ངུའི་ཆུང་ངུའི་ངོ་བོར་གྱུར་བ་བདེན་པ་དང་པོ་གཉིས་ལ་དམིགས་ན་ནི་གཅིག་
ལ་འོན་ཏེ། བསྒོམ་པའི་ལམ་ལ་འགོག་པའམ། །ལམ་ལ་ཆོས་ཤེས་ཤེས་གང་ཡིན་ཏེ། །ཁམས་གསུམ་གྱི་ནི་གཉེན་པོ་ཡིན་ཞེས་པས་འགོག་ལམ་ལ་དམིགས་ན་ནི་མི་གཅིག་སྟེ། ཤེས་པ་གཉིས་པོ་ནི་དང་པོར་སྲིད་རྩེའི་ཕུང་པོ་ཁོན་ལ་ངེས་པར་དམིགས་པའི་ཕྱིར་ཏེ་དཔེར་ན་དུག་མདས་ཕོག་སྟེ་འཆི་བ་ན་ཐོག་མར་དུག་ཡན་ལག་ཐམས་
ཅད་ལ་ཁྱབ་ནས་མཐར་ཤི་མ་ཐག་རྨའི་ཕྱོགས་ཁོ་ནར་འདུ་བ་བཞིན་ནོ།  །བཅུར་དབྱེ་བ་ནི་  ཆོས་ཤེས་རྗེས་ཤེས་དང་ལམ་ཤེས་པ་དང་ཀུན་རྫོབ་ཤེས་པ་བཞི་ལས་ནི་ཕ་རོལ་ཀྱི་སེམས་རིག་པ་བཞག་སྟེ།  གཞན་སེམས་  ཟག་བཅས་ ལ་དམིགས་པ་ནི་  ཀུན་རྫོབ་ཤེས་པ་དང། ཟག་མེད་ ལ་དམིགས་པ་  ནི་ལམ་ཤེས་པ་དང་གཉེན་
པོའི་བྱེ་བྲག་གིས་ཆོས་ཤེས་རྗེས་ཤེས་ཀྱང་ཡིན་པའི་ཕྱིར་རོ།  །ཇི་ལྟར་ཞེ་ན། འདི་ལྟར་ཟག་བཅས་ཀྱི་གཞན་གྱི་སེམས་ཤེས་ནི་སོ་སོའི་སྐྱེ་བོ་རྣམས་ཀྱིས་བསམ་གཏན་ལ་བརྟེན་ནས་སེམས་འདོད་ཆགས་དང་བཅས་བྲལ་ལ་སོགས་པ་འཇིག་རྟེན་པའི་རྣམ་པ་ཅན་གྱི་ཤེས་པ་དང། འཕགས་པ་རྣམས་ཀྱི་རྗེས་ལས་ཐོབ་པའི་ཚེ་བསམ་གཏན་ལ་བརྟེན་ནས་ཤེས་པ་སྟེ་ཀུན་རྫོབ་ཤེས་པ་ཡིན་ནོ། །འཕགས་པའི་ཟག་མེད་ཀྱི་སེམས་ཤེས་
པས་གཞན་གྱི་ཟག་མེད་ཀྱི་སེམས་ཤེས་ན་དེ་ནི་ལམ་ཤེས་པ་ཡིན་པས་ལས་གྱི་རྣམ་པ་ཅན་ཁོ་ན་ཡིན་ཏེ། དེས་ཟག་བཅས་མི་ཤེས་པའི་ཕྱིར་དང། སེམས་ཤེས་པས་འགོག་པ་ཤེས་པར་འགྱུར་བའང་མེད་དེ་འགོག་པ་སེམས་མ་ཡིན་པའི་ཕྱིར། ཤེས་པ་གཞན་ཡང་མིན་ཏེ། དེ་དག་གི་རྣམ་པ་ཅན་མ་ཡིན་པའི་ཕྱིར། ལམ་ཤེས་པའང་ཅོས་དང་རྗེས་སུ་ཤེས་པར་གཞག་པའི་ཕྱིར་སེམས་ཤེས་པ་ཟག་མེད་ནི་ཤེས་པ་གསུམ་པོ་ཡིན་ནོ། །།

[365B] བསམ་གཏན་དང་པོ་ལ་སོགས་པ་འོག་མའི་ས་པས་བསམ་གཏན་གཉིས་པ་ལ་སོགས་པ་གོང་མའི་ས་པ་མི་ཤེས་པའི་ཕྱིར་རོ། །དབང་པོ་འདས་པའང་མི་ཤེས་ཏེ། དད་མོས་པའི་ལམ་གྱིས་མཐོང་ཐོབ་པའི་ལམ་མི་ཤེས་པ་དང། དུས་དང་སྦྱོར་བའི་ལམ་གྱིས་དུས་དང་མི་སྦྱོར་བའི་ལམ་མི་ཤེས་ ཏེ་དབང་པོ་
འདས་  པའི་ཕྱིར་རོ། །གང་ཟག་འདས་པ་མི་ཤེས་པ་ནི་ཕྱིར་མི་འོང་གི་ལམ་གྱིས་དགྲ་བཅོམ་གྱི་ལམ་མི་ཤེས་ལ། ཉན་ཐོས་ཀྱི་ལམ་གྱིས་རང་སངས་རྒྱས་ཀྱི་ལམ་ དེ་ཡང་དམན་པའི་ཡུལ་མཆོག་མ་ཡིན་པའི་ཕྱིར། དེས་ན་བཞི་པའི་སེམས་པ་ཟག་བཅས་ཀྱི་ཡུལ་ནི་ས་ལྔ་ཡིན་པ་ནས་ཟག་མེད་ཀྱི་ཡུལ་ས་བཞི་ཡིན་པའི་བར་དུའོ། །  མི་ཤེས་པ་ལ་སོགས་པའི་ཕྱིར་རོ། །འདས་
པའི་སྒྲ་ནི་འདིར་གོང་མ་ལ་བརྗོད་པར་འདོད་པ་ཡིན་ནོ། །དེའི་ཕྱིར་མཉམ་པ་དང་འོག་མ་ནི་ཤེས་པར་བསྟན་ཏོ། །གཞན་ཡང་ཕ་རོལ་སེམས་ཤེས་ནི་གཞན་གྱི་སེམས་ད་ལྟར་བ་ཁོ་ནའི་ཡུལ་ཅན་ཡིན་པའི་ཕྱིར་དུས་ཞིག་པ་འདས་པ་དང་མ་སྐྱེས་པ་མ་འོངས་པའང་མི་རིག་གོ། ཅིའི་ཕྱིར་ཞེ་ན། འདས་པ་དང་ དེ་ཡང་རང་སྟོབས་ཀྱིས་མི་ཤེས་པ་ལ་བསམས་ཀྱི། སངས་
རྒྱས་ལ་སོགས་པས་བྱིན་གྱིས་བརླབས་ན་གང་ཟག་དང་དབང་པོ་འདས་ཀྱང་ཤེས་སོ། །འདིར་འཕགས་པ་ཆགས་བཅས་མ་སྨོས་པ་ནི་དེ་དག་ལ་སེམས་ཤེས་བཀག་པས་སོ། །  མ་འོངས་པ་ཤེས་པ་ནི་རིམ་པ་ལྟར་སྔོན་གནས་རྗེས་དྲན་དང་འཆི་འཕོ་སྐྱེ་ཤེས་ཡིན་ལ་དེ་དག་ཀྱང་ཀུན་རྫོབ་ཤེས་པ་ཡིན་པའི་ཕྱིར་རོ། །ཆོས་ཤེས་དང་རྗེས་ཤེས་ཀྱི་ཕྱོགས་དང་མཐུན་པའི་སེམས་ཤེས་པའི་
བློ་ཡང་ རང་རང་གི་རིགས་མཐུན་མ་ཡིན་པ།  ཕྱོགས་ཕན་ཚུན་ གཅིག་གིས་གཅིག་  རིག་པ་མིན་ཏེ། སེམས་ཤེས་པ་དེ་གཉིས་འདོད་པ་དང་ཁམས་གོང་མའི་གཉེན་པོ་ཐ་དད་ལ་དམིགས་པའི་ཕྱིར་རོ།  །གང་ལ་རྒྱབ་ཀྱིས་ཕྱོགས་བདེ་ལ་མི་དམིགས་པར་འདོད་པས་སོ།  །དེ་ཡང་མཐོང་ལམ་ལ་ནི་ཕ་རོལ་ཀྱི་སེམས་ཤེས་པ་མེད་དེ། མཐོང་ལམ་ཡུན་ཐུང་བས་སེམས་ཤེས་ཀྱི་
སྦྱོར་བ་བྱ་བའི་སྐབས་མེད་པའི་ཕྱིར་དང། དེ་ནི་བདེན་པ་ལ་མཉམ་པར་བཞག་པ་ ཟག་མེད་བར་མ་ཆད་  ཡིན་པའི་ཕྱིར་རོ། །འོན་ཀྱང་སངས་རྒྱས་དང་དགེ་འདུན་ལ་ཤེས་ནས་དད་བ་ནི་བདེན་པ་མངོན་སུམ་དུ་ཤེས་ནས་ཡིད་ཆེས་པ་ཡིན་གྱི་ཕ་རོལ་ཀྱི་སེམས་མངོན་སུམ་དུ་ཤེས་པ་ནི་མེད་དོ་ཞེས་བྱ་བ་ནི་གྲུབ་པའི་མཐའ་ཡིན་ནོ། །ཐེག་པ་གོང་
མ་པ་ནི་འཇིག་རྟེན་གྱི་ཁམས་བརྒྱ་ཤེས་པ་ལ་སོགས་པ་སྐད་ཅིག་མ་ལ་སྐྱེ་བའི་ཡོན་ཏན་དུ་མ་བཞེད་པ་ཡིན་ནོ། །མཐོང་ལམ་ནི་ཕ་རོལ་སེམས་ཤེས་ཀྱི་ཡུལ་དུ་འགྱུར་བས་དེའི་ཁྱད་པར་བཤད་པར་བྱ་སྟེ། དེ་ལ་འཕགས་པ་ཉན་ཐོས་ཀྱི་སེམས་ཤེས་པས་ནི་དབང་པོ་རྟུལ་བས་མཐོང་བའི་ལམ་སྐད་ཅིག་མ་བཅོ་ལྔ་ལས་

[366A]༄༅། །སྐད་ཅིག་མ་དང་པོ་གཉིས་རིག་སྟེ། རྗེས་སུ་ཤེས་པའི་ཕྱོགས་ནི་དེ་ཤེས་པར་འདོད་པ་ན་སྦྱོར་བ་གཞན་གྱིས་སྒྲུབ་དགོས་པའི་ཕྱིར་དང། གྲུབ་པ་ནའང་སེམས་བཅུ་དྲུག་པ་ ཐོབ་པར་འགྱུར་ལ་དེ་  ཐོབ་ནས་འདས་པའི་ཕྱིར་དང། འདས་པའང་མི་རིག་པའི་ཕྱིར་རོ། །འོ་ན་ནི་སྐད་ཅིག་མ་དང་པོ་གཉིས་ཀྱང་མི་རིག་པར་འགྱུར་ཏེ། དེ་
ཤེས་པར་འདོད་ནས་སྦྱོར་བ་བརྩམས་ཏེ་གྲུབ་པ་ན་སྐད་ཅིག་མ་གཉིས་པོའང་འགག་པའི་ཕྱིར་རོ་ཞེ་ན། སྐད་ཅིག་མ་གཉིས་པོ་འདི་ཤེས་པར་བྱའོ་ཞེས་སྦྱོར་བ་རྩོམ་ དེའི་བར་ལ་ཡུན་རིང་འགོར་བས་  པ་ནི་མ་ཡིན་གྱི་ སྐད་ཅིག་མ་གསུམ་པ་སོགས་  གང་ཟག་འདིའི་སེམས་ཤེས་པར་བྱའོ་ཞེས་སྦྱོར་བ་རྩོམ་པ་ན་མངོན་ཤེས་གྲུབ་པ་དང་མཉམ་པར་སྐད་
ཅིག་དང་པོ་གཉིས་སྐྱེས་པ་དག་ཤེས་པར་འགྱུར་རོ་ཞེས་བྱེ་བྲག་ཏུ་སྨྲ་བ་འདོད་མོད་ཀྱི། དེ་ལྟ་ན་ནི་རྗེས་སུ་ཤེས་པའི་བཟོད་པ་ལ་སོགས་པ་རྣམས་ཀྱང་ཤེས་པར་འགྱུར་རོ། །དེའི་ཕྱིར་སྦྱོར་བ་ནི་སྤྱི་ལ་དམིགས་པ་ཡིན་གྱི་བྱེ་བྲག་ནི་མ་ཡིན་གྱི། མི་ཤེས་པའི་ཕྱིར་རོ། །དེའི་ཕྱིར་འདི་དག་ཀྱང་ཁྱད་པར་མེད་པ་ལ་རྣམ་པར་རྟོག་པས་ཁྱད་པར་དུ་རྟོག་པ་
ཁོ་ནར་ཟད་དོ། །རང་སངས་རྒྱས་བསེ་རུ་ལྟ་བུའི་སེམས་ཤེས་པས་ནི་སྐད་ཅིག་མ་དང་པོ་གཉིས་དང་བརྒྱད་པ་གསུམ་རིག་སྟེ། ཉན་ཐོས་ཀྱི་ནི་སྦྱོར་བ་ཆེན་པོས་བསྒྲུབ་དགོས་ལ་འདི་ནི་སྦྱོར་བ་ལ་རྩོལ་བ་ཆུང་བས་དང་པོ་གཉིས་ཤེས་ནས་ཡང་སྐད་ཅིག་མ་ལྔའི་བར་ལ་མངོན་ཤེས་འགྲུབ་པའི་ཕྱིར་རོ། །དེས་ཀྱང་སྐད་ཅིག་མ་དགུ་པ་
ལ་སོགས་པ་ནི་མི་རིག་སྟེ། ཡང་སྦྱོར་བ་གཞན་གྱིས་སྒྲུབ་དགོས་པའི་ཕྱིར་དང། དེ་ནས་དུབ་པས་སྐད་ཅིག་མ་བདུན་ལའང་སྦྱོར་བ་མི་རྫོགས་པའི་ཕྱིར་རོ། །ཁ་ཅིག་སྐད་ཅིག་མ་དང་པོ་གཉིས་ཤེས་ནས་ཡང་སྦྱོར་བ་གཞན་བྱས་ནས་སྐད་ཅིག་མ་བཅོ་ལྔ་པ་དང་གསུམ་ཤེས་སོ་ཞེས་བྱ་བར་འདོད་དོ། །ཉན་རང་གཉིས་ཀ་ལ་ཡང་སྐད་ཅིག་
མ་དང་པོ་གཉིས་ཤེས་པར་བཤད་པ་ནི་མཚོན་པ་སྟེ། ཉན་ཐོས་ཀྱིས་ནི་རིགས་མཐུན་པའི་སྐད་ཅིག་མ་གཉིས་ཅི་རིགས་པར་ཤེས་པར་འགྱུར་ལ་རང་རྒྱལ་གྱིས་ནི་རིགས་མཐུན་པ་གཉིས་དང་མི་མཐུན་པ་གཅིག་སྟེ་གསུམ་ཅི་རིགས་པར་ཤེས་པར་འགྱུར་རོ། །སངས་རྒྱས་བཅོམ་ལྡན་འདས་ནི་མཛད་པ་ཐམས་ཅད་ལྷུན་གྱིས་གྲུབ་པས་
སྦྱོར་བ་ལས་བྱུང་བའི་འབད་རྩོལ་མེད་པར་མཐོང་ལམ་གྱི་ཡེ་ཤེས་ཀྱི་སྐད་ཅིག་མ་ཀུན་ཤེས་པར་འགྱུར་བ་ཡིན་ཏེ། ཇི་སྐད་དུ། དགེ་མཐར་ཕྱིན་པ་ཁྱོད་ལ་ནི། །སྦྱོར་བྱུང་དགེ་བ་འགའ་མ་མཆིས། །ཁྱོད་ནི་གང་ཞིག་བཞེད་ན་ཡང། །བཞེད་པ་ཙམ་ལ་རག་ལས་སོ་ཞེས་བཤད་པ་བཞིན་ནོ། །འོ་ན་ཟད་པ་ཤེས་པ་དང་མི་སྐྱེ་བ་

[366B] བསྟན་བཅོས་ལས། ཟད་པ་ཤེས་པ་གང་ཞེ་ན། བདག་གིས་སྡུག་བསྔལ་ཤེས་སོ་ཞེས་བྱ་བར་ཤེས་པ་དང། ཀུན་འབྱུང་སྤངས་སོ། །འགོག་པ་མངོན་དུ་བྱས་སོ། །ལམ་བསྒོམས་སོ་ཞེས་བྱ་བར་ཤེས་པ་དེའི་རྒྱུ་ལས་བྱུང་བའི་ཤེས་པ་དང་མཐོང་བ་དང་རིག་པ་དང་བློ་དང་རྟོག་པ་དང་ཤེས་རབ་དང་སྣང་བ་དང་
མངོན་པར་རྟོགས་པ་གང་ཡིན་པ་འདི་ནི་ཟད་པ་ཤེས་པ་ཞེས་བྱའོ། །མི་སྐྱེ་བ་ཤེས་པ་གང་ཞེ་ན། བདག་གིས་སྡུག་བསྔལ་ཡོངས་སུ་ཤེས་ཏེ་ཡང་ཡོངས་སུ་ཤེས་པར་བྱར་མེད་དོ་ཞེས་བྱ་པར་ཤེས་པ་ནས་བདག་གིས་ལམ་བསྒོམས་ཏེ་ཡང་སྒོམ་དུ་མེད་དོ་ཞེས་བྱ་བའི་བར་དུ་ཤེས་པ་དེའི་རྒྱུ་ལས་བྱུང་བའི་ཤེས་པ་དང་ཞེས་པ་ནས་འདི་ནི་མི་སྐྱེ་བ་ཤེས་
པ་ཞེས་བྱའོ་ཞེས་བྱ་བའི་བར་དུ་འབྱུང་བའི་ཕྱིར་ཟད་པ་ཤེས་པ་ནི་སྡུག་བསྔལ་ལ་སོགས་པའི་བདེན་པ་རྣམས་ལ་བདག་གིས་སྡུག་བསྔལ་ཡོངས་སུ་ཤེས་སོ་ཞེས་པ་དང། སོགས་པས་གཟུང་བ་ཀུན་འབྱུང་སྤངས་སོ། །འགོག་པ་མངོན་དུ་བྱས་སོ། །ལམ་བསྒོམས་སོ་ཞེས་མཉམ་གཞག་གི་དུས་སུ་ཤེས་པ་ལས་བྱུང་བའི་རྗེས་
ཀྱི་ཤེས་པས་ངེས་བའོ། །དེ་བཞིན་དུ་མཉམ་གཞག་ཏུ་བདག་གིས་སྡུག་བསྔལ་ཡོངས་སུ་ཤེས་པར་བྱས་ཏེ་ཡང་ཡོངས་སུ་ཤེས་པར་བྱར་མེད་དོ་ཞེས་བྱ་བ་ལ་སོགས་པར་རྟོགས་པ་ལས་ལངས་པའི་རྗེས་ལས་ཐོབ་པའི་ཤེས་པས་ངེས་པ་ནི་མི་སྐྱེ་བ་ཤེས་པའི་བློར་ཁ་ཆེ་བས་འདོད་དོ། །ཉི་འོག་པ་ནི་མཉམ་གཞག་ན་ཟག་མེད་ཀྱི་
རྣམ་པ་བཅུ་དྲུག་ལས་གཞན་ཡང་ཡོད་པས་དེས་དེ་ལྟར་ངེས་སོ་ཞེས་འདོད་དོ། །འོ་ན་བསྟན་བཅོས་ལས་མཐོང་བ་ཞེས་བཤད་པའི་ཕྱིར་ཤེས་པ་དེ་གཉིས་ལྟ་བར་འགྱུར་ཏེ། ལྟ་བ་དང་མཐོང་བ་གཉིས་དོན་གཅིག་པའི་ཕྱིར་རོ། །འདོད་ན་ཟད་དང་མི་སྐྱེའི་བློ་ལྟ་མིན་ཞེས་པ་དང་འགལ་ལོ་ཞེ་ན། མི་འགལ་ཏེ། མཐོང་བ་ནི་ཤེས་པས་
འཕངས་པའི་རྣམ་གྲངས་སམ། ཐ་སྙད་ཙམ་མམ། ཡང་ན་ལུང་དང་རྟགས་ལས་མ་ལྟོས་པར་མིག་ཤེས་ཀྱིས་གཟུགས་ལྟར་མངོན་སུམ་དུ་རྟོགས་པས་ན་སྡུག་བསྔལ་ཤེས་པ་ལ་སོགས་པ་དང་ཤེས་ཏེ་ཡང་ཤེས་པར་བྱར་མེད་པ་ལ་སོགས་པར་ཤེས་པ་ཉིད་ལ་མཐོང་བ་ཞེས་བརྗོད་ཀྱི་རྟོག་པའི་བདག་ཉིད་མ་ཡིན་ཞིང་
མཐོང་བ་ལ་ལྟ་བས་མ་ཁྱབ་པས་ སྔ་མ་ནི་དགྲ་བཅོས་དབང་བོ་རྣོ་རྟུལ་གཉིས་ཀ་ལ་ཡོད་ལ་ཕྱི་མ་ནི་མི་གཡོ་བའི་ཆོས་ཅན་ཁོ་ནའོ། །  ལྟ་བ་ནི་མ་ཡིན་ནོ། །དེའི་ཕྱིར་བསྟན་བཅོས་ལས་ཀྱང། རེ་ཞིག་ཤེས་པ་གང་ཡིན་པ་དེ་ནི་མཐོང་བ་ཡང་ཡིན་ནོ་ཞེས་ཤེས་བ་དང་མཐོང་བ་རྣམ་གྲངས་སུ་བཤད་ཀྱི་མཐོང་བ་ཡིན་ལ་ཤེས་པ་མ་ཡིན་པ་ཡང་ཡོད་དེ་མངོན་

[367A]༄༅། །པར་རྟོགས་པའི་ཁོངས་སུ་གཏོགས་པའི་བཟོད་པ་བརྒྱད་ལྟ་བུའོ་ཞེས་འབྱུང་ངོ། །མཐོང་བ་དང་ལྟ་བ་ནི་རྣམ་གྲངས་སུ་མ་བཤད་དོ། །ཤེས་པ་དག་གི་སྡོམ་གྱི་ཚིགས་སུ་བཅད་པ་ནི། ཀུན་རྫོབ་ཆོས་དང་རྗེས་སུ་ཤེས། །གསུམ་ཡིན་དེ་དག་བཅུར་བཤད་དེ། །ཀུན་རྫོབ་ཤེས་པ་རང་དང་ནི། །སེམས་ཤེས་ཆའོ་ཆོས་ཤེས་
ནི༑ ༑རང་དང་བདེན་པ་བཞི་ཤེས་དང། །ཟད་དང་མི་སྐྱེ་སེམས་ཤེས་བརྒྱད། །རྗེས་ཤེས་ཀྱང་ཡིན་བདེན་གསུམ་ཤེས། །རང་དང་ཟད་དང་མི་སྐྱེ་ཤེས། །ཆོས་ཤེས་རྗེས་སུ་ཤེས་པ་དང། །ལྔ་ཡིན་ཟད་དང་མི་སྐྱེ་ཞེས། །རང་རང་བདེན་པ་བཞི་ཤེས་དང། །ཆོས་ཤེས་རྗེས་སུ་ཤེས་དང་བདུན། །སེམས་ཤེས་ཆོས་ཤེས་
རྗེས་ཤེས་དང། །ལམ་ཤེས་ཀུན་རྫོབ་ཤེས་པ་དང། །རང་དང་ལྔ་ཡིན་ལམ་ཤེས་ནི། །རང་དང་ཆོས་ཤེས་རྗེས་ཤེས་དང། །སེམས་ཤེས་ཟད་དང་མི་སྐྱེ་ཞེས། །རྣམ་པ་དྲུག་ཏུ་ཡང་དག་བརྗོད་ཅེས་བྱའོ། །གཉིས་པ་ནི་ཅིའི་ཕྱིར་ཤེས་པ་གསུམ་པོ་དེ་དག་བཅུར་ཕྱེ་ཞེ་ན། ཟག་བཅས་ཀྱི་རང་བཞིན་ལས་ནི་ཀུན་རྫོབ་ཤེས་པ་
སྟེ༑ དེས་ཀུན་རྫོབ་ཤེས་ཀྱི་དོན་དམ་མི་ཤེས་པའི་ཕྱིར་རོ། །གཉེན་པོ་ལས་ནི་ཆོས་ཤེས་དང་རྗེས་ཤེས་གཉིས་ཏེ། རིམ་པ་ལྟར་འདོད་པ་དང་གོང་མའི་གཉེན་པོ་བྱེད་པའི་ཕྱིར་རོ། །རྣམ་པ་ལས་ནི་སྡུག་བསྔལ་དང་ཀུན་འབྱུང་ཤེས་པ་ཕྱེ་སྟེ་གཉིས་ཀའང་ཉེར་ལེན་གྱི་ཕུང་པོ་ལ་དམིགས་པས་དམིགས་པ་ཐ་དད་མེད་པའི་ཕྱིར་
དང། རྣམ་པ་མི་རྟག་པ་ལ་སོགས་པ་དང་རྒྱུ་ལ་སོགས་པ་མི་འདྲ་བས་བཞག་པའི་ཕྱིར་རོ། །རྣམ་པ་དང་སྤྱོད་ཡུལ་ཏེ་དམིགས་པ་གཉིས་ཀ་ ཐ་དད་པ་  ལས་ནི་འགོག་པ་དང་ལམ་ཤེས་པ་དག་ཕྱེ་སྟེ། འགོག་པ་ལ་སོགས་པ་དང་ལམ་ལ་སོགས་པའི་རྣམ་པའང་ཐ་དད་ཅིང་དམིགས་པ་འདུས་མ་བྱས་དང་འདུས་བྱས་ཀྱང་
ཐ་དད་པའི་ཕྱིར་རོ། །སྦྱོར་བ་ལས་ནི་ཕ་རོལ་ཀྱི་སེམས་ཤེས་པ་ཕྱེ་སྟེ། དེས་སེམས་བྱུང་ཡང་ཤེས་མོད་ཀྱི་གཞན་གྱི་སེམས་ཤེས་པར་བྱའོ་ཞེས་སྦྱོར་གྱི་སེམས་བྱུང་ཤེས་པར་བྱའོ་ཞེས་མི་སྦྱོར་བའི་ཕྱིར་རོ། །བྱ་བ་བྱས་པ་ཉིད་ལས་ནི་ཟད་པ་ཤེས་པ་སྟེ། བྱ་བ་བྱས་པའི་རྒྱུད་ལ་དང་པོ་ཉིད་དུ་སྐྱེ་བའི་ཕྱིར་རོ། །སྒལ་མཉམ་གྱི་རྒྱུ་
 གཞན་སེམས་ཤེས་པར་བྱའོ་ཞེས།  རྒྱས་པ་ལས་ནི་མི་སྐྱེ་བ་ཤེས་པ་སྟེ། ཟག་མེད་ཀྱི་ཤེས་པ་ སྔར་བསྐྱེད་པ་  ཐམས་ཅད་ཀྱི་འབྲས་བུ་ཡིན་པའི་ཕྱིར་རོ། །དེས་ན་རྒྱུ་བདུན་པོ་དེ་དག་གིས་ཤེས་པ་བཅུར་རྣམ་པར་བཞག་པ་ཡིན་ནོ་ཞེས་བྱེ་བྲག་ཏུ་སྨྲ་བ་འཆད་དོ། །འོན་ཀྱང་འདི་དག་རང་བཞིན་དང་ནི་གཉེན་པོ་དང། །ཡུལ་དང་ཤེས་པའི་རྣམ་པ་ལས། །

[367B] །འདྲེན་པས་རབ་ཏུ་གསུངས་པ་ཡིན་ཞེས་ཤེས་པར་བྱའོ། །ཆོས་ཤེས་འདོད་པའི་གཉེན་པོ་ཡིན་ནོ་ཞེས་བྱ་བའང་འདོད་པའི་སྤང་བྱ་རིས་ལྔ་པོ་ཐམས་ཅད་ཀྱི་གཉེན་པོ་ཡིན་པའི་ཕྱིར་དང། གཉེན་པོ་ཆོས་ཤེས་མཐོང་སྒོམ་གྱི་ལམ་གྱིས་བསྡུས་བ་བདེན་བཞི་ལ་དམིགས་པ་ཐམས་ཅད་ཡིན་པའི་
ཕྱིར་བཤད་པ་ཡིན་གྱི། དེར་མ་ཟད་གཞན་ཡང་ཆོས་ཤེས་ཀྱིས་ཁམས་གོང་མ་གཉིས་ཀྱི་གཉེན་པོ་བྱེད་པའང་ཡོད་དེ། གང་ཞེ་ན། སྒོམ་པའི་ལམ་ལ་འགོག་པ་ལ་ཆོས་ཤེས་པའམ། ལམ་ལ་ཆོས་ཤེས་པ་གང་ཡིན་པ་དེ་དག་ནི་འདོད་པ་ལ་སོགས་པ་ཁམས་གསུམ་ཆར་གྱི་གཉེན་པོ་ཡིན་ཏེ། འདོད་པའི་རྟེན་ཅན་གྱི་འཕགས་
པས་འདོད་པའི་སྒོམ་སྤང་དགུ་ཆོས་ཤེས་པས་རིམ་གྱིས་སྤངས་ནས་ཁམས་གོང་མའི་སྒོམ་སྤང་ཡང་སྔར་འདྲིས་པའི་ལམ་དེ་ཉིད་བསྐྱེད་ནས་སྤོང་བ་དག་སྲིད་པའི་ཕྱིར་རམ་ཡང་ན་འགོག་ལམ་ལ་ཆོས་ཤེས་ཀྱི་དམིགས་པ་འགོག་ལམ་གཉིས་ནི་ཟག་མེད་ཡིན་པས་ཁམས་སུ་མ་གཏོགས་པས་དམིགས་པ་དམན་པ་མ་
ཡིན་པས་དེ་དག་ལ་དམིགས་པའི་ཆོས་ཤེས་ནི་ཁམས་གསུམ་གའི་གཉེན་པོ་ཡིན་པ་སྲིད་པའི་ཕྱིར་རོ། །འོ་ན་སྡུག་བསྔལ་དང་ཀུན་འབྱུང་ལ་ཆོས་ཤེས་པ་ཡང་ཁམས་གོང་མའི་གཉེན་པོར་འགྱུར་རོ་ཞེ་ན། མ་ཡིན་ཏེ། སྡུག་བསྔལ་དང་ཀུན་འབྱུང་ལ་ཆོས་ཤེས་པའི་དམིགས་པ་ནི་འདོད་པའི་བདེན་པ་དང་པོ་གཉིས་ཟག་བཅས་ཡིན་པས་དམིགས་པ་
དམན་པས་དེ་དག་ལ་དམིགས་པའི་ཆོས་ཤེས་ནི་ཁམས་གོང་མ་གཉིས་ཀྱི་གཉེན་པོ་མ་ཡིན་ཏེ། རྣམ་པར་སུན་འབྱིན་པ་ཡིད་ལ་བྱེད་པ་ཡིན་པའི་ ཕྱིར་དམན་པས་མཆོག་སུན་འབྱིན་མི་ནུས་པའི་  ཕྱིར་རོ་ཞེས་ཊཱིཀ་བྱེད་དག་འཆད་དོ། །ཁ་ཅིག་སྤང་བྱ་སྤོང་བ་ལ་དེ་ལ་དངོས་སུ་གནོད་པའམ་ཡང་ན་སྤང་བྱ་དེ་དང་འགལ་བ་ལ་ཡོན་ཏན་དུ་ལྟ་བའི་ཤུགས་ལ་སྤོང་
བ་ཡིན་པ་ན་སྡུག་བསྔལ་དང་ཀུན་འབྱུང་ལ་ཆོས་ཤེས་པ་ནི་དེ་ལྟ་མ་ཡིན་ཏེ། ཁམས་གོང་མའི་སྤང་བྱ་ལ་དངོས་སུ་མི་དམིགས་པའི་ཕྱིར་དང། འགལ་ཟླ་ཡོན་ཏན་དུ་ལྟ་བའང་མ་ཡིན་ཏེ། འོག་མའི་བདེན་པ་ལ་དམིགས་ནས་ཡིད་སྐྱོ་བར་བྱེད་པའི་ཕྱིར་རོ། །འགོག་ལམ་ལ་དམིགས་པའི་ཆོས་ཤེས་ནི་ཁམས་གོང་མའི་སྤང་བྱ་དང་
འགལ་བ་ལ་ཡོན་ཏན་དུ་ལྟ་བའི་ཕྱིར་ཤུགས་ལ་སྤོང་བ་ཡིན་ནོ་ སྒོམ་པའི་ཞེས་སྨོས་ཀྱི་མཐོང་ལམ་མ་སྨོས་པ་ནི།  ཞེས་འཆད་དོ། །མཐོང་ལམ་གྱི་ལ་འགོག་ལམ་ལ་ཆོས་ཤེས་པ་དག་གོང་མའི་གཉེན་པོ་མ་ཡིན་པ་ནི་བདེན་པ་ལ་དམིགས་པའི་ལོག་ཞུགས་ཐ་དད་པའི་ཕྱིར་ཏེ། མཐོ་ལ་མིར་འཛིན་པའི་ལོག་རྟོག་ཐག་བ་ལ་དེར་ཤེས་པས་མི་སྤོང་བ་

[368A]༄༅། །བཞིན་ནོ། །དེའི་ཕྱིར་ཊཱིཀ་བྱེད་དག་གིས་སྒོམ་པའི་ལམ་ལ་ཞེས་སྨོས་པ་ནི་ཁམས་གོང་མ་གཉིས་ཀྱི་མཐོང་སྤང་རྣམས་ནི་རྗེས་སུ་ཤེས་པའི་བཟོད་པས་གཞོམ་པར་བྱ་བ་ཡིན་ནོ་ཞེས་བཤད་དོ། །འོ་ན་འགོག་ལམ་ལ་རྗེས་ཤེས་སྒོམ་ལམ་གྱིས་བསྡུས་བས་ཀྱང་འདོད་པའི་གཉེན་པོ་བྱེད་བར་འགྱུར་རོ་ཞེ་ན། འདོད་པའི་ཁམས་ཀྱི་སྤང་བྱའི་
གཉེན་པོ་ནི་རྗེས་སུ་ཤེས་པ་སྒོམ་ལམ་གྱིས་བསྡུས་པའང་རྣམ་པ་ཐམས་ཅད་དུ་མ་ཡིན་ཏེ།  འདོད་བའི་སྤང་བྱ་  ཆོས་ཤེས་པས་སྤངས་ཟིན་པའི་ཕྱིར་དང། འོག་མའི་སྤང་བྱ་མ་སྤངས་པར་གོང་མའི་གཉེན་པོ་སྐྱེ་བའང་མི་སྲིད་པའི་ཕྱིར་རོ། །གང་ཡང་སློབ་དཔོན་གང་སྤེལ་ན་རེ་ཆོས་ཤེས་པས་ནི་གོང་མའི་སྒོམ་སྤང་སྤོང་སྟེ། དེའི་ཡུལ་ཅན་འདོད་པའི་ཀུན་
འགྲོ་སྤངས་པའི་ཕྱིར་དགྲ་བཅོམ་ནས་ཡུལ་འཇིག་པར་བྱེད་པ་བཞིན་ནོ། །རྗེས་སུ་ཤེས་པ་ལ་ནི་དེ་ལྟ་བུའི་བྱ་བ་མེད་པའི་ཕྱིར་རོ་ཞེས་ཟེར་བ་དེ་ཡང་མི་རིགས་ཏེ། དེ་ལྟ་ན་སྡུག་བསྔལ་དང་ཀུན་འབྱུང་ལ་ཆོས་ཤེས་པའང་གོང་མའི་སྒོམ་སྤང་གི་གཉེན་པོར་འགྱུར་ཏེ། ཡུལ་ཅན་འདོད་པའི་ཀུན་འགྲོའི་ཉོན་མོངས་པའི་གཉེན་པོ་བྱེད་པའི་ཕྱིར་རོ་ཞེས་
བྱ་བ་འདི་སྤང་དགོས་སོ། །གསུམ་པ་ནི་ཤེས་པ་བཅུ་པོ་དེ་དག་ལས་ཆོས་ཤེས་པ་དང་རྗེས་སུ་ཤེས་པ་ནི་མི་རྟག་པ་ལ་སོགས་པ་རྣམ་པ་བཅུ་དྲུག་ཅན་ཡིན་ནོ། །ཀུན་རྫོབ་ཤེས་པ་ནི་སྦྱོར་ལམ་ན་ཡོད་པ་དག་གཉིས་པོ་དེ་བཞིན་དུ་རྣམ་པ་བཅུ་དྲུག་ཅན་ཡང་ཡིན་ལ། གནས་སྐབས་གཞན་ན་ཡོད་པ་ནི་རྣམ་པ་གཞན་དུའང་ཡིན་ཏེ། མི་སྡུག་པ་དང་དབུགས་
འབྱུང་རྔུབ་དང་བྱམས་སོགས་སྒོམ་པ་ན་རང་དང་སྤྱིའི་མཚན་ཉིད་འཛིན་པའི་ཕྱིར་རོ། །དེ་དག་ཏུ་མ་ཟད་བུམ་པ་དང་སྣམ་བུ་དང་ཟོ་ཞིག་འཐུང་ཞིག་སོང་ཞིག་འདུག་ཅིག་ཅེས་པ་ལ་སོགས་པ་རང་སྤྱིའི་མཚན་ཉིད་ལས་གཞན་པའི་རྣམ་པ་ཅན་ཡང་ཡོད་དོ་ཞེས་ཊཱིཀ་བྱེད་དག་འཆད་དོ། །བདེན་པ་བཞི་ཤེས་པ་ནི་རང་རང་གི་བདེན་པའི་རྣམ་པ་
ཅན་དུ་འཇུག་པས་རྣམ་པ་བཞི་བཞི་པ་ཡིན་ནོ།  །གཞན་སེམས་ཤེས་པའི་ཡུལ་གྱི་  ཕ་རོལ་ཡིད་ཤེས་དྲི་མེད་ཀྱང་ལམ་ཤེས་པ་ཡིན་པས་ལམ་ཤེས་པ་དེ་བཞིན་དུ་ལམ་བདེན་གྱི་རྣམ་པ་བཞི་ཅན་ཡིན་ཞིང། དྲི་མ་དང་བཅས་པའི་ཕ་རོལ་ཡིད་ཤེས་ནི་ཤེས་བྱ་སེམས་དང་སེམས་ལས་བྱུང་བའི་རང་གི་མཚན་ཉིད་ཀྱི་རྣམ་པ་ཅན་ཡིན་ལ། དེ་ཡང་
སེམས་འཛིན་པའི་ཚེ་སེམས་བྱུང་དང་སེམས་བྱུང་འཛིན་པའི་ཚེ་སེམས་མི་འཛིན་ལ། ཚོར་བ་འཛིན་པའི་འདུ་ཤེས་ལ་སོགས་པ་ཕན་ཚུན་མི་འཛིན་པས་ཕ་རོལ་སེམས་ཤེས་ཟག་བཅས་ཟག་མེད་གཉིས་ཀའང་སེམས་དང་སེམས་བྱུང་རྫས་རེ་རེ་ཞིག་སྤྱོད་ཡུལ་དུ་བྱེད་པ་ཡིན་ནོ། །འོ་ན་བཅོམ་ལྡན་ ཏེ་འདོད་ཆགས་དང་བཅས་པ་ལ་སོགས་པ་ཤེས་

[368B]  འདས་ཀྱིས་གནས་མང་པོ་ལས་འདོད་ཆགས་དང་བཅས་པའི་སེམས་ལ་ཡང་འདོད་ཆགས་དང་བཅས་པའི་སེམས་སོ་ཞེས་བྱ་བར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །འདོད་ཆགས་དང་བྲལ་བའི་སེམས་ལ་ཡང་འདོད་ཆགས་དང་བྲལ་བའི་སེམས་སོ་ཞེས་བྱ་བར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་བྱ་བ་ནས་དེ་
བཞིན་དུ་ཞེ་སྡང་དང་གཏི་མུག་དང་བཅས་བྲལ་དང། ཀུན་ཏུ་བསྡུས་པ་དང་རྣམ་པར་གཡེངས་བ་དང། ཞུམ་པ་དང་རབ་ཏུ་བཟུང་བ་དང། ཆུང་ངུ་དང་ཆེན་པོར་གྱུར་པ་དང། རྒོད་པ་དང། དེ་མ་ཡིན་པ་དང། ཉེ་བར་མ་ཞི་བ་དང་ཉེ་བར་ཞི་བ་དང། མཉམ་པར་མ་བཞག་པ་དང་བཞག་བ་དང། མ་བསྒོམས་པ་དང་བསྒོམས་པ་དང། རྣམ་པར་མ་གྲོལ་བ་དང་རྣམ་
པར་གྲོལ་བའི་སེམས་ལ་རྣམ་པར་གྲོལ་པའི་སེམས་སོ་ཞེས་བྱ་བར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་བའི་བར་དུ་གསུངས་པ་དང་འགལ་བར་འགྱུར་རོ་ཞེ་ན་བྱེ་དྲག་ཏུ་སྨྲ་བ་ནི་དེ་དག་རྫས་རེ་རེ་བའི་སྤྱོད་ཡུལ་ཅན་ཡིན་པའི་ཕྱིར་མཚུངས་ལྡན་གཉིས་ཅིག་ཅར་འཛིན་པ་ནི་མ་ཡིན་ཏེ། དཔེར་ན་ཤེས་པས་གོས་སོ་སྙམ་དུ་འཛིན་པའི་
ཚེ་དྲི་མ་མི་འཛིན་ལ་དྲི་མའོ་སྙམ་དུ་འཛིན་པའི་ཚེ་གོས་མི་འཛིན་པ་བཞིན་ནོ། །མདོ་ལས་འདོད་ཆགས་དང་བཅས་པའི་སེམས་ཞེས་གསུངས་པའི་འདོད་ཆགས་དང་བཅས་པ་ནི་འདོད་ཆགས་དང་མཚུངས་པར་ལྡན་པ་འདྲེས་པའི་འདོད་ཆགས་དང་བཅས་བ་དང། དེ་དང་མཚུངས་པར་མི་ལྡན་ཡང་འདོད་ཆགས་ཀྱི་ཐོབ་པ་དང་བཅས་པའམ་འདོད་ཆགས་རྒྱས་
འགྱུར་གྱི་དམིགས་པ་ཡིན་པས་ལྡན་པའི་འདོད་ཆགས་དང་བཅས་པ་གཉིས་ལས་དང་པོ་ནི་འདྲེས་པ་དང་ལྡན་པ་གཉིས་ཀས་འདོད་ཆགས་དང་བཅས་པ་ཡིན་ལ། གཉིས་པ་ནི་དེ་ལས་གཞན་བའི་ཟག་བཅས་ཐམས་ཅད་དེ། དེ་ནི་བདེན་བ་ཁོ་ནས་འདོད་ཆགས་དང་བཅས་པ་ཡིན་ནོ། །དེ་ལྟར་གཉིས་ལས་འདིར་ནི་ལྡན་པའི་འདོད་ཆགས་དང་བཅས་པ་ཉིད་ལ་དེར་དགོངས་
པ་ཡིན་ནོ། །བྲལ་བ་ནི་གཉིས་ཀ་དང་བྲལ་བ་སྟེ་ཟག་པ་མེད་པའི་སེམས་སོ་ཞེས་འདོད་དོ། །ཁ་ཅིག་ན་རེ་མདོ་འདིར་ནི་འདོད་ཆགས་དང་མཚུངས་པར་ལྡན་པའི་སེམས་ནི་འདོད་ཆགས་དང་བཅས་པ་ཡིན་ལ་འདོད་ཆགས་ཀྱི་གཉེན་པོ་ནི་འདོད་ཆགས་དང་བྲལ་བར་བཤད་པ་ཡིན་ཏེ། གལ་ཏེ་འདོད་ཆགས་དང་མཚུངས་པར་མི་ལྡན་པ་འདོད་ཆགས་
དང་བྲལ་བ་ཡིན་པ་ན་ནི་ཞེ་སྡང་ལ་སོགས་པ་ཉོན་མོངས་པ་གཞན་དང་མཚུངས་པར་ལྡན་པའི་སེམས་ཀྱང་འདོད་ཆགས་དང་བྲལ་བ་ཡིན་པར་འགྱུར་བ་ཞིག་ན་འདོད་ཆགས་དང་མཚུངས་པར་མི་ལྡན་པ་དེ་འདོད་ཆགས་དང་བྲལ་བ་ནི་མ་བཤད་དེ། ཞེ་སྡང་དང་བཅས་པ་དང་གཏི་མུག་དང་བཅས་བ་ཞེས་བྱ་བ་ལ་སོགས་བ་འབྱུང་བའི་ཕྱིར་རོ་ཞེས་ཟེར་སོ། །ཆོས་

[369A]༄༅། །མངོན་པ་བདག་ན་རེ་དེ་ལྟ་ན་སེམས་ཉོན་མོངས་བ་ཅན་མ་ཡིན་པ་མ་བསྒྲིབས་ལུང་མ་བསྟན་ནི་འདོད་ཆགས་དང་བཅས་བྲལ་གཉིས་ཀ་མ་ཡིན་པར་འགྱུར་ཏེ། རིམ་པ་ལྟར་འདོད་ཆགས་དང་མཚུངས་པར་མི་ལྡན་ཞིང། གཉེན་པོའང་མ་ཡིན་པའི་ཕྱིར་རོ། །འདོད་ཆགས་
དང་མཚུངས་པར་མི་ལྡན་པ་ཙམ་ཆགས་བྲལ་དུ་མི་འདོད་པས་ཉོན་མོངས་པ་གཞན་དང་མཚུངས་པར་ལྡན་པ་ཆགས་བྲལ་དུའང་མི་འགྱུར་རོ། །དེས་ན་མཚུངས་པར་ལྡན་པ་དང། མི་ལྡན་པའི་འདོད་ཆགས་དང་བཅས་པ་གཉིས་ལས་མདོ་འདིར་ནི་ལྡན་པའི་འདོད་ཆགས་དང་བཅས་པ་ཉིད་ལ་བཤད་
པར་རིག་པར་བྱའོ་ཞེས་ཟེར་རོ། །དེ་བཞིན་དུ་ཞེ་སྡང་དང་གཏི་མུག་དང་བཅས་པ་དང་བྲལ་བའང་ཤེས་པར་བྱའོ། །ཀུན་དུ་བསྡུས་པ་དང་རྣམ་པར་གཡེངས་པ་ནི་བྱེ་བྲག་ཏུ་སྨྲ་བ་རྣམས་ན་རེ་རིམ་པ་ལྟར་རྣམ་གཡེང་དང་མཚུངས་པར་མི་ལྡན་པ་དང་ལྡན་པའི་བྱེ་བྲག་གིས་དམིགས་པ་ལ་སེམས་
མངོན་པར་སྡུད་པའི་ཕྱིར་དགེ་པ་དང་ཉོན་མོངས་ཅན་ཡིན་ནོ་ཞེས་ཟེར་རོ། །ནུབ་ཕྱོགས་པ་རྣམས་ན་རེ་དེ་གཉིས་ནི་རིམ་པ་ལྟར་གཉིད་ཉོན་མོངས་ཅན་དང་གཉིད་ལས་གཞན་པའི་ཉོན་མོངས་དང་མཚུངས་པར་ལྡན་པ་ཡིན་པས་གཉིས་ཀའང་ཉོན་མོངས་ཅན་ཡིན་ནོ་ཞེས་ཟེར་རོ། །ཁ་ཆེ་བ་ན་རེ་དེ་ནི་མི་རིགས་
ཏེ། དེ་ལྟ་ན་སེམས་དེ་ཉིད་ཉོན་མོངས་ཅན་གྱི་གཉིད་དང་མཚུངས་པར་ལྡན་པའི་ཕྱིར་བསྡུས་པའང་ཡིན་ལ། ཉོན་མོངས་ཅན་ཡིན་པའི་ཕྱིར་རྣམ་པར་གཡེངས་པའང་ཡིན་པར་འགྱུར་བས་དེ་གཉིས་མཚན་ཉིད་འཆོལ་པའི་སྐྱོན་དུ་འགྱུར་བའི་ཕྱིར་དང། བསྟན་བཅོས་ལས། སེམས་ཀུན་དུ་
བསྡུས་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་ཤེས་པའི་ཤེས་པ་ནི་བཞི་སྟེ། ཆོས་ཤེས་པ་དང། རྗེས་སུ་ཤེས་པ་དང། ཀུན་རྫོབ་ཤེས་པ་དང། ལམ་ཤེས་པའོ་ཞེས་འབྱུང་བ་དང་འགལ་བའི་ཕྱིར་ཏེ། གལ་ཏེ་ཀུན་དུ་བསྡུས་པ་གཉིད་དང་མཚུངས་ལྡན་ལ་འདོད་ན་རྗེས་ཤེས་
དང་ལམ་ཤེས་པས་ཀུན་དུ་བསྡུས་པའི་སེམས་ལ་མི་དམིགས་པར་འགྱུར་ཏེ། ཁམས་གོང་མ་ན་གཉིད་མེད་ཅིང། འདོད་ཁམས་ན་གཉིད་ཡོད་ཀྱང་རྗེས་ཤེས་འདོད་ཁམས་ལ་མི་དམིགས་པའི་ཕྱིར་དང། ལམ་ཤེས་པ་ནི་ལམ་བདེན་ཁོ་ན་ལ་དམིགས་ལ་ལམ་བདེན་ནི་གཉིད་དང་མཚུངས་པར་མི་

[369B] །དེས་ན་ཁྱོད་ལྟར་ན་བསྟན་བཅོས་ལས་འདི་སྐད་དུ་དེ་ཤེས་པའི་ཤེས་པ་ནི་གཉིས་ཏེ། ཆོས་ཤེས་པ་དང། ཀུན་རྫོབ་ཤེས་པའོ་ཞེས་བརྗོད་དགོས་པར་འགྱུར་ཏེ། རྗེས་ཤེས་དང་ལམ་ཤེས་པས་དེ་མི་ཤེས་པའི་ཕྱིར་རོ། །ཁོ་བོ་ཅག་ལྟར་ན་ནི་ཀུན་དུ་བསྡུས་པའི་སེམས་ནི་དགེ་བ་ཁོ་ན་
ཡིན་པས་མཚན་ཉིད་འཆོལ་བའི་ཉེས་བར་ཡང་མི་འགྱུར་ལ། བསྟན་བཅོས་དང་འགལ་བའང་མེད་དེ། ཀུན་དུ་བསྡུས་པའི་སེམས་དགེ་བ་ནི་ཁམས་གསུམ་གྱིས་བསྡུས་པ་ཟག་བཅས་དང་མ་བསྡུས་པ་ཟག་མེད་གཉིས་ཀ་ཡིན་པས་ཁམས་གོང་མ་གཉིས་ཀྱི་སེམས་དགེ་བ་ཟག་བཅས་ལ་དམིགས་
པ་ཟག་མེད་ཀྱི་ཤེས་པ་ནི་རྗེས་ཤེས་ཡིན་ལ། ལམ་བདེན་གྱིས་བསྡུས་པའི་སེམས་དགེ་བ་ཟག་མེད་ལ་དམིགས་པ་ནི་ལམ་ཤེས་པའང་ཡིན་པས་རྗེས་ཤེས་དང་ལམ་ཤེས་ཀྱི་དམིགས་པར་ཡང་གྲུབ་པའི་ཕྱིར་རོ་ཞེས་ཟེར་རོ། །དེ་བཞིན་དུ་ཞུམ་པ་ནི་ལེ་ལོ་དང་མཚུངས་པར་ལྡན་པའི་ཕྱིར་ཉོན་
མོངས་ཅན་ནོ། །རབ་ཏུ་བཟུང་པ་ནི་བརྩོན་འགྲུས་དང་མཚུངས་པར་ལྡན་པའི་ཕྱིར་དགེ་བའོ། །ཆུང་ངུ་ནི་ཆགས་སྡང་གཉིས་མཚུངས་པར་མི་ལྡན་པས་གཏི་མུག་དང་ཆགས་སྡང་གཉིས་པོ་གང་རུང་རེའི་རྩ་བ་གཉིས་དང་མཚུངས་པར་ལྡན་པ་དང། འབད་པས་བསྒྲུབ་པར་བྱ་བ་མ་ཡིན་པ་དང། དེ་དང་འདྲ་བ་མ་འོངས་
པ་ཐོབ་པ་མེད་པ་དང། རྗེས་སུ་འབྲང་བའི་གཟུགས་མེད་པས་རྣམ་ཤེས་ལ་ཚོར་བ་ལ་སོགས་པ་ཕུང་པོ་གསུམ་གྱི་རྗེས་སུ་འབྲང་བ་དང་བཅས་པ་དང། ལོག་ལྟས་ཀྱང་དགེ་བ་གཏན་དུ་གཅོད་མི་ནུས་པས་རིམ་པ་ལྟར་རྩ་བ་དང་རིན་དང་འཁོར་དང་རྗེས་སུ་འབྲང་བ་དང་སྟོབས་ཆུང་བས་དགེ་བ་ཆུང་ངུ་དག་
གིས་བསྟེན་བའི་ཕྱིར་ཉོན་མོངས་ཅན་ནོ། །ཆེན་པོ་ནི་མ་ཆགས་པ་ལ་སོགས་པ་གསུམ་ཕན་ཚུན་མེད་ན་མི་འབྱུང་བས་རྩ་བ་གསུམ་དང་མཚུངས་པར་ལྡན་པ་དང། ཚོགས་ཆེན་པོས་བསྒྲུབ་པར་བྱ་བ་ཡིན་པ་དང། རྙེད་དང་བསྟེན་ཅེས་བྱ་བ་ནི། །དགེ་བ་འདུས་བྱས་ཐོབ་པའོ་ཞེས་པས་དགེ་བ་འདུས་བྱས་
ལ་དེ་དང་འདྲ་བ་མ་འོངས་པ་ཐོབ་པ་ཡོད་པ་དང། རྣམ་ཤེས་ལ་འཁོར་ཚོར་བ་ལ་སོགས་པ་གསུམ་དང་གཟུགས་ཀྱི་ཕུང་བོ་བསམ་གཏན་ཟག་མེད་ཀྱི་སྡོམ་བས་བསྡུས་པ་དང་བཅས་པས་ཕུང་པོ་ ས་རིན་ཆེ་བ་  བཞིའི་རྗེས་སུ་འབྲང་བ་དང་བཅས་པ་དང། སྡུག་བསྔལ་ལ་ཆོས་ཤེས་པའི་

[370A]༄༅། །བཟོད་པ་གཅིག་གིས་ཀྱང་མཐོང་སྤང་གི་ཕྲ་རྒྱས་བཅུ་གཏན་དུ་འཇོམས་པས་རིམ་པ་ལྟར་རྩ་བ་དང་རིན་དང་འཁོར་དང་རྗེས་སུ་འབྲང་བ་དང་སྟོབས་ཆེ་བས་དགེ་བ་ཆེན་པོ་དག་གིས་བསྟེན་པའི་ཕྱིར་དགེ་བ་ཡིན་ནོ། །རྒོད་པ་དང་རྒོད་པ་མ་ཡིན་པ་ནི་རིམ་པ་ལྟར་རྒོད་པ་
དང་མཚུངས་བར་ལྡན་པ་དང་དེའི་གཉེན་པོ་ཡིན་པའི་ཕྱིར་ཉོན་མོངས་ཅན་དང་དགེ་བའོ། །རྣམ་པར་མ་ཞི་བ་དང་ཞི་བའང་དེ་དང་འདྲའོ། །མཉམ་པར་མ་བཞག་པ་དང་བཞག་པ་ནི་རིམ་པ་ལྟར་རྣམ་གཡེང་དང་མཚུངས་པར་ལྡན་པ་དང་དེའི་གཉེན་པོ་ཡིན་པའི་ཕྱིར་ཉོན་མོངས་ཅན་དང་དགེ་བའོ། །མ་བསྒོམས་
པ་ནི་སྔོན་མ་ཐོབ་པ་ལས་འཐོབ་པ་དང། ཐོབ་ཟིན་མངོན་དུ་བྱེད་པའི་བསྟེན་པའི་སྒོམ་པ་དག་གི་མ་བསྒོམ་པའི་ཕྱིར་ཉོན་མོངས་ཅན་ནོ། །བསྒོམ་པ་ནི་དེ་གཉིས་ཀྱིས་བསྒོམས་པའི་ཕྱིར་དགེ་བའོ། །རྣམ་པར་མ་གྲོལ་བ་ནི་ཉོན་མོངས་པ་དང་མཚུངས་པར་ལྡན་པ་དང། ཉོན་མོངས་པ་ཟད་པའི་རྒྱུད་ལ་མི་སྐྱེ་བས་གོ་
རིམ་བཞིན་དུ་རང་བཞིན་དང་རྒྱུད་རྣམ་པར་གྲོལ་བ་དག་གིས་རྣམ་པར་མ་གྲོལ་བས་ཉོན་མོངས་ཅན་དང། རྣམ་པར་གྲོལ་བ་ནི་ཉོན་མོངས་པ་དང་མཚུངས་པར་མི་ལྡན་པ་དང་ཉོན་མོངས་པ་ཟད་པའི་རྒྱུད་ལ་སྐྱེ་བས་རིམ་པ་ལྟར་རང་བཞིན་དང་རྒྱུད་རྣམ་པར་གྲོལ་བ་དག་གིས་རྣམ་པར་གྲོལ་བས་དགེ་
བ་ཡིན་ནོ་ཞེས་འདོད་དོ། །སློབ་དཔོན་ནི་དེ་ལྟར་བྱས་ན་མདོ་དང་མི་མཐུན་པ་དང། སོ་སོའི་ཁྱད་པར་མ་བཤད་པ་ཡིན་ཏེ། དེ་ལ་དང་པོ་ནི་མདོ་ལས། ཇི་ལྟར་ན་སེམས་ནང་དུ་ཀུན་དུ་བསྡུས་བ་ཡིན་ཞེ་ན། སེམས་གང་རྨུགས་པ་དང་གཉིད་དང་ལྷན་ཅིག་པར་གྱུར་ཅིང་ནང་དུ་ཀུན་དུ་འགོག་པ་དང་ལྷན་ཅིག་པར་
གྱུར་ལ་ལྷག་མཐོང་དང་མཚུངས་པར་མི་ལྡན་པ་ཡིན་ནོ། །ཇི་ལྟར་ན་ཕྱི་རོལ་ཏུ་རྣམ་པར་གཡེངས་པ་ཡིན་ཞེ་ན། སེམས་གང་འདོད་པའི་ཡོན་ཏན་ལྔ་རྣམས་ལ་རྗེས་སུ་གཡེངས་པ་ཡིན་ཞིང་རྣམ་པར་འཕྲོས་པ་ཡིན་ནོ་ཞེས་ཀུན་དུ་བསྡུས་པ་ནི་རྨུགས་གཉིད་དང་མཚུངས་ལྡན་ལ་བཤད་པས་གཉིས་ཀའང་ཉོན་མོངས་
ཅན་དུ་བཤད་པའི་ཕྱིར་རོ། །འོ་ན་བསྟན་བཅོས་ལས་སེམས་ཀུན་དུ་བསྡུས་པ་ཡང་དག་པ་བཞིན་རབ་ཏུ་ཤེས་སོ་ཞེས་པ་ནས་ལམ་ཤེས་སོ་ཞེས་པའི་བར་དུ་བཤད་པ་དང་འགལ་ལོ་ཞེ་ན། སངས་རྒྱས་ཀྱིས་མ་གསུངས་པས་བསྟན་བཅོས་དང་འགལ་བ་ནི་སླའི་མདོའི་དོན་སྤོང་བ་ནི་རིགས་པ་མ་ཡིན་ནོ། །སོ་

[370B] ཀུན་དུ་བསྡུས་བ་དང་རབ་ཏུ་བཟུང་བ་དང་ཆེན་པོ་དང་རྒོད་པ་མ་ཡིན་པ་དང་
རྣམ་པར་ཞི་བ་དང་མཉམ་པར་བཞག་པ་དང་བསྒོམས་པ་དང་རྣམ་པར་གྲོལ་བ་ཞེས་བྱ་བ་བརྒྱད་དགེ་བ་ཁོ་ནར་བཤད་པས་སོ་སོའི་མཚན་ཉིད་ཐ་དད་མ་བཤད་པའི་ཕྱིར་རོ། །བྱེ་བྲག་ཏུ་སྨྲ་བ་ན་རེ་དེ་དག་ཉོན་མོངས་ཅན་དང་དགེ་བར་མཚུངས་ཀྱང་སོ་སོའི་ཉེས་པ་དང་ཡོན་ཏན་གྱི་ཁྱད་པར་བཤད་
ཟིན་པའི་ཕྱིར་སོ་སོའི་མཚན་ཉིད་མ་བཤད་པར་མ་གྲུབ་བོ་ཞེས་ཟེར་མོད་ཀྱི་འོན་ཀྱང་མདོ་དང་འགལ་བའི་ཉེས་བ་ནི་ཡོད་དོ། །དེའི་ཕྱིར་མདོའི་དོན་ནི་འདོད་ཆགས་དང་མཚུངས་པར་ལྡན་པ་དང་མཚུངས་པར་མི་ལྡན་པའི་སེམས་ནི་རིམ་པ་ལྟར་འདོད་ཆགས་དང་བཅས་པ་དང་བྲལ་བ་ཡིན་ནོ་ཞེས་བྱ་བ་ལ་སོགས་
པར་ཤེས་པར་བྱ་སྟེ། ཏིང་ངེ་འཛིན་མི་རྩོམ་པ་དང། རྩོམ་ལམ་ཐོབ་བ་དང། ཐོབ་པའི་དབང་དུ་བྱས་ནས་དྲུག་དང་བཅུ་གཉིས་དང་བཞི་རིམ་པ་བཞིན་དུ་གསུངས་སོ་ཞེས་འཆད་དོ། །གཞན་ཡང་ཕ་རོལ་སེམས་ཤེས་ཀྱིས་སེམས་འདི་ཆགས་པ་དང་བཅས་པའོ་ཞེས་བྱ་བར་ཤེས་ཀྱི་གཟུགས་འདི་ལ་ཆགས་པ་
དང་བཅས་པའོ་ཞེས་སེམས་དེའི་དམིགས་ཡུལ་ནི་མི་ཤེས་ཏེ། གལ་ཏེ་ཤེས་ན་གཟུགས་ལ་དམིགས་བས་ཕ་རོལ་སེམས་ཤེས་མ་ཡིན་པར་འགྱུར་བའི་ཕྱིར་དང། གཞན་གྱི་སེམས་དེས་རང་གི་སེམས་ལ་དམིགས་པ་ན་རང་གི་སེམས་ཀྱི་ངོ་བོའང་འཛིན་བར་འགྱུར་བའི་ཕྱིར་རོ། །དེས་ན་ཕ་རོལ་སེམས་ཤེས་
ཐམས་ཅད་ནི་ཡུལ་ཟག་བཅས་ཟག་མེད་ཀྱི་མཚུངས་ལྡན་དང། རང་གི་མཚན་ཉིད་འཛིན་པ་དང། དེ་ཡང་དུས་ད་ལྟར་བྱུང་བ་དང། ཕ་རོལ་གྱི་རྒྱུད་ཀྱིས་བསྡུས་པ་དང། ས་བསམ་གཏན་གྱི་དངོས་གཞིས་བསྡུས་པ་དང། གཟུགས་ལ་བརྟེན་ནས་བསྒྲུབ་པར་བྱ་བ་ཡིན་པས་རྟེན་ཁམས་འོག་མ་གཉིས་
ཀྱིས་བསྡུས་པ་དང། ལམ་སྒོམ་ལམ་གྱི་སྦྱོར་བ་དང་རྣམ་གྲོལ་དང་ཁྱད་པར་ཅན་གྱི་ལམ་གྱིས་བསྡུས་པ་ཡིན་གྱི་གཟུག་ལ་སོགས་པ་དང། སྤྱིའི་མཚན་ཉིད་དང། འདས་མ་འོངས་དང། རང་གི་རྒྱུད་དང། གཟུགས་མེད་ལ་དམིགས་པ་མ་ཡིན་ནོ། །དེ་བཞིན་དུ་བསམ་གཏན་གྱི་དངོས་གཞི་མ་ཐོབ་

[371A]༄༅། །པས་ཆགས་བཅས་ལའང་ཕ་རོལ་སེམས་ཤེས་མེད་དེ། གཞན་ཡིད་ཤེས་པ་བསམ་གཏན་བཞི་ཞེས་འཆད་པར་འགྱུར་བའི་ཕྱིར་རོ། །ཡུལ་ཅན་ཡང་མཐོང་ལམ་དང་བསམ་གཏན་གྱི་ཉེར་བསྡོགས་དང། བར་ཆད་མེད་པའི་ལམ་དང། ཟད་པ་དང་མི་སྐྱེ་བ་ཤེས་པ་རྣམས་
ལ་གཞན་གྱི་སེམས་ཤེས་བཀག་སྟེ། དེ་དག་ནི་སྤྱིའི་མཚན་ཉིད་ལ་དམིགས་པ་དང། བར་ཆད་མེད་ལམ་ལ་བཀག་པ་དང། ཟད་པ་དང་མི་སྐྱེ་བ་ཤེས་པ་ནི་རྟོག་ཅིང་འཚོལ་བའི་བསམ་པ་ཅན་མ་ཡིན་པའི་ཕྱིར་དང། དེ་ནི་དེ་ལྟ་མ་ཡིན་པའི་ཕྱིར་རོ། །རྣམ་པའང་ཟག་མེད་ནི་ལམ་བདེན་གྱི་རྣམ་པ་ཅན་
ཡིན་པས་སྨོན་པ་མེད་པའི་རྣམ་པ་ཅན་ཡིན་གྱི་སྟོང་པ་དང་མཚན་མེད་ཀྱི་རྣམ་པ་ཅན་ནི་མ་ཡིན་ཏེ། དེ་གཉིས་ནི་རིམ་པ་ལྟར་སྡུག་བསྔལ་དང་འགོག་པ་ཤེས་པའི་རྣམ་པ་ཅན་ཡིན་པའི་ཕྱིར་རོ་ཞེས་བྱར་འདོད་དོ། །འདི་དག་གི་རྒྱུ་མཚན་ཡང་བྱེ་བྲག་ཏུ་སྨྲ་བས་རྣམ་པར་བརྟགས་པ་ཁོ་ན་ཡིན་
ཏེ༑ ཡི་གེ་མངས་པས་འཇིགས་པས་རྣམ་པར་དཔྱད་པ་ནི་མ་བྲིས་སོ། །དེ་ལྟར་ཞར་ལ་འོངས་པ་བཤད་ནས་སྐབས་སུ་བབས་པ་བཤད་པ་ནི་སྔར་ཤེས་པ་བརྒྱད་ཡན་ཆད་བཤད་པའི་ལྷག་མ་ཟད་པ་དང་མི་སྐྱེ་བ་ཤེས་པ་ནི་མི་རྟག་པ་ལ་སོགས་པ་རྣམ་པ་བཅུ་བཞི་ཅན་ཡིན་ཏེ། ཤེས་
པ་དེ་དག་དོན་དམ་པའི་ཡུལ་ཅན་ཡིན་ཡང་བདག་གི་སྐྱེ་བ་ཟད་དོ། །ཚངས་པར་སྤྱོད་པ་བསྟེན་ཏོ། །འདི་ལས་སྲིད་པ་གཞན་མི་ཤེས་སོ་ཞེས་བྱ་བ་ལ་སོགས་པ་རྗེས་ཐོབ་ཀྱི་ཤེས་པས་བདག་གི་ཐ་སྙད་འདོགས་ཤིང་བདག་སྟོང་པ་མ་ཡིན་ལ་རྗེས་ཐོབ་ཀྱང་ཀུན་རྫོབ་ཀྱི་ཡུལ་ཅན་ཡིན་པའི་ཕྱིར་དང། མཉམ་
གཞག་ཀྱང་དེ་དང་མཐུན་པར་བྱ་བའི་ཕྱིར་སྟོང་པ་དང་བདག་མེད་གཉིས་མི་བསྒོམ་པས་སྟོང་པ་དང་བདག་མེད་པའི་རྣམ་པ་གཉིས་མ་གཏོགས་སོ། །ཅི་ཟག་མེད་ལ་རང་གི་མཚན་ཉིད་ཀྱི་རྣམ་པ་གཞན་ཡོད་དམ་མེད་ཅེ་ན། རེ་ཞིག་ཁ་ཆེ་བ་རྣམས་ན་རེ་དྲི་མ་མེད་པ་ལ་ནི་བཅུ་དྲུག་ལས་གཞན་པའི་རྣམ་པ་
མེད་དོ་ བདེན་པའི་རྣམ་པ་ཅན་འདིར་འདུས་ལ། འདུས་མ་བྱས་གཞན་གཉིས་ནི་ཀུན་རྫོབ་ཤེས་པའི་ཡུལ་ལོ།།  ཞེས་ཟེར་རོ། །གཞན་ཉི་འོག་པ་དག་ནི་བཅུ་དྲུག་ལས་གཞན་ཡང་ཡོད་ཅེས་པ་འདོད་དེ། བསྟན་བཅོས་རྣམ་ཤེས་ཀྱི་ཚོགས་ལས་མི་ལྡན་པའི་སེམས་ཀྱིས་འདོད་པ་དང་ལྡན་པའི་ཆོས་རྣམས་ཤེས་

[371B] ཤེས་པར་འགྱུར་ཏེ། རིགས་པས་བསྐྱེད་པའི་སྒོ་ནས་མི་རྟག་པ་དང། སྡུག་བསྔལ་བ་དང། སྟོང་པ་དང། བདག་མེད་པ་དང། རྒྱུ་དང། ཀུན་འབྱུང་བ་དང། རབ་ཏུ་སྐྱེ་བ་དང། རྐྱེན་དང། འདི་ནི་གནས་ཡོད་དོ། །འདི་ནི་གཞི་ཡོད་དོ་ཞེས་བྱ་བར་ཤེས་པར་འགྱུར་རོ་ཞེས་འབྱུང་
བའི་ཕྱིར་རོ། །དེ་ལ་མི་ལྡན་པའི་སེམས་ནི་ཟག་པ་མེད་པའོ། །རིགས་པས་བསྐྱེད་པ་ནི་ཕྱིན་ཅི་མ་ལོག་པའོ། །གནས་ནི་མཚན་ཉིད་དོ། །གཞི་ནི་རྒྱུའོ། །གལ་ཏེ་དེ་ནི་མི་རྟག་པ་ལ་སོགས་པར་ཤེས་པར་འགྱུར་བ་གང་ཡིན་པ་འདི་ནི་གནས་དང་གཞི་ཡོད་དོ་ཞེས་སྟོན་པ་ཡིན་གྱི་བདེན་པའི་རྣམ་པ་ནི་
མ་ཡིན་ནོ་ཞེ་ན། མ་ཡིན་ཏེ། ཚིག་དེ་གཉིས་བསྟན་བཅོས་ཀྱི་གཞུང་གི་ཆ་གཞན་ནས་མི་འབྱུང་བའི་ཕྱིར་ཏེ། འདི་ལྟར་བསྟན་བཅོས་དེ་ཉིད་ལས། མཐོང་བས་སྤང་བར་བྱ་བའི་སེམས་ཀྱིས་འདོད་པ་དང་ལྡན་པའི་ཆོས་རྣམས་ཤེས་པར་འགྱུར་བ་ཡོད་དམ་ཞེ་ན། ཤེས་པར་འགྱུར་ཏེ། རིགས་པ་མ་ཡིན་
པས་བསྐྱེད་པའི་སྒོ་ནམ་བདག་དང། བདག་གི་དང། ཆད་པ་དང། རྟག་པ་དང། རྒྱུ་མེད་པ་དང། བྱེད་པ་མེད་པ་དང། སྐུར་བ་འདེབས་པ་དང། མཆོག་དང། གཙོ་བོ་དང། ཁྱད་པར་དུ་འཕགས་པ་དང། དམ་པ་དང། དག་པ་དང། གྲོལ་པ་དང། ངེས་པར་འབྱིན་པར་བྱེད་པ་དང། ནེམ་ནུར་དང། ཡིད་གཉིས་དང། ཐེ་ཚོམ་དུ་
ཤེས་པར་འགྱུར་ཞིང། ཆགས་པ་དང། སྡང་བ་དང། རློམ་པ་དང། རྨོངས་པར་འགྱུར་རོ་ཞེས་གང་གསུངས་པ་དེར་ཡང་འདི་སྐད་དུ་འདི་ནི་གནས་ཡོད་དོ། །འདི་ནི་གཞི་ཡོད་དོ། །ཞེས་འབྱུང་བར་འགྱུར་བ་ཞིག་ན་དེར་མ་གསུངས་པའི་ཕྱིར་རོ་ཞེས་ཟེར་རོ། །འདི་ཡང་མདོ་སྡེ་པ་ལ་སོགས་པ་ཁ་ཅིག་ནི་རྣམ་པ་བཅུ་
དྲུག་ཏུ་བཤད་པ་ནི་མིང་གི་སྒོ་ནས་ཡིན་གྱི་རྫས་སུ་ནི་སྡུག་བསྔལ་གྱི་བདེན་པའི་རྣམ་པ་བཞི་དང་བདེན་པ་གཞན་གསུམ་ནི་རྒྱུ་དང་འགོག་པ་དང་ལམ་གྱི་རྣམ་པ་རེ་རེ་བ་ཡིན་པས་བདུན་ཡིན་ཏེ། རྣམ་པ་ཕྱི་མ་དག་ནི་དང་པོ་དག་གི་རྣམ་གྲངས་ཙམ་ཡིན་པའི་ཕྱིར་དཔེར་ན་དབང་པོ་དང་བརྒྱ་བྱིན་དང་གྲོང་ཁྱེར་
འཇིག་ཅེས་བྱ་བ་བཞིན་ནོ་ཞེས་འདོད་དོ། །བྱེ་བྲག་ཏུ་སྨྲ་བ་ནི་དོན་དམ་པར་ནི་རྫས་སུ་རྣམ་པ་བཅུ་དྲུག་གོ་ཞེས་འདོད་དེ། དེ་ལ་རྐྱེན་ལ་རག་ལུས་པའི་ཕྱིར་མི་རྟག་པའོ། །གནོད་པའི་བདག་ཉིད་ཡིན་པའི་ཕྱིར་སྡུག་བསྔལ་པའོ། །བདག་གིར་ལྟ་བའི་མི་མཐུན་ཕྱོགས་ཡིན་པས་སྟོང་པའོ། །

[372A]༄༅། །བདག་ཏུ་ལྟ་བའི་མི་མཐུན་ཕྱོགས་ཡིན་པས་བདག་མེད་པའོ། །སྡུག་བསྔལ་གྱི་ས་བོན་གྱི་ཆོས་ཀྱི་ཚུལ་གྱི་རྒྱུའོ། །དེ་མ་ཐག་ཏུ་འབྱུང་བས་ན་ཀུན་འབྱུང་བའོ། །རྒྱུན་གྱི་འབྲེལ་བས་ན་རབ་ཏུ་སྐྱེ་བའོ། །རྒྱུ་རྐྱེན་མང་པོས་མངོན་པར་བསྒྲུབས་པས་རྐྱེན་ནོ། །སྡུག་བསྔལ་གྱི་ཕུང་པོ་ཞིག་པས་
འགོག་པའོ། །འདོད་ཆགས་ལ་སགས་པ་དུག་གསུམ་གྱི་མེ་གསུམ་ཞི་བའི་ཕྱིར་ཞི་བའོ། །སྡུག་བསྔལ་གྱི་འཆོ་བ་མེད་པས་གྱ་ནོམ་པའོ། །ལས་དང་ཉོན་མོངས་པའི་སྐྱོན་ཐམས་ཅད་དང་བྲལ་བས་ངེས་པར་འབྱུང་བའོ། །ཐར་པར་བགྲོད་པར་བྱེད་པས་ལམ་མོ། །ཐབས་ཀྱི་རིགས་པ་དང་ལྡན་པས་རིགས་
པའོ། །མྱང་འདས་ཡང་དག་པར་སྒྲུབ་བས་སྒྲུབ་པའོ། །གཏན་དུ་ཡང་དག་པར་འདའ་བར་བྱེད་པས་ངེས་པར་འབྱིན་པའོ། །རྣམ་པ་གཅིག་ཏུ་ན་རྟག་པ་དང། བདེ་བ་དང། བདག་གིར་དང། བདག་ཏུ་ལྟ་བ་དང། རྒྱུ་མེད་པ་དང། རྒྱུ་གཅིག་པུ་དང། རང་བཞིན་རྟག་ལ་གནས་སྐབས་རྣམ་པར་འགྱུར་བ་དང། བློ་སྔར་
བཏང་བར་ལྟ་བ་དང། ཐར་པ་མེད་པ་དང། སྡུག་བསྔལ་ལ་ཐར་པར་ལྟ་བ་དང། བསམ་གཏན་གྱི་བདེ་བ་གྱ་ནོམ་པ་དང། ཡང་དང་ཡང་ཉམས་པར་འགྱུར་བས་ཐར་པ་གཏན་དུ་བ་མ་ཡིན་པར་ལྟ་བ་དང། ལམ་མེད་དོ། །ལམ་འདི་ངན་ནོ། །འདི་ལས་གཞན་ཡང་ལམ་ཡིན་ནོ། །ལམ་འདི་ཡང་ལྡོག་གོ་
སྙམ་པའི་ལྟ་བ་དཔྱད་པ་བཅུ་དྲུག་གི་གཉེན་པོར་གོ་རིམ་བཞིན་དུ་མི་རྟག་པ་ལ་སོགས་བཅུ་དྲུག་ཡིན་ནོ། །ཡང་རྣམ་པ་ཉིད་གང་ཞེ་ན། རྣམ་པ་ནི་ཤེས་རབ་ཡིན་ལ་དེ་ཡང་ཡུལ་འཛིན་པ་ན་ཤེས་རབ་ཁོ་ནས་འཛིན་པ་མ་ཡིན་གྱི་ཤེས་རབ་དེ་དང་བཅས་པའི་དམིགས་པ་དང་བཅས་པ་ཐམས་ཅད་ཀྱིས་འཛིན་པར་
བྱེད་དེ། ཤེས་རབ་ནི་ས་མང་པོ་པ་ཡིན་པའི་ཕྱིར་རོ། །གཟུགས་ལ་སོགས་པ་ རྫས་དང་བཏགས་པར་  ཡོད་པ་ཐམས་ཅད་ཀྱང་གཟུང་བྱ་ཡིན་ ཏེ་དེ་དག་གི་མི་འཛིན་པ་གང་ཡང་མེད་པ་ཡིན་  ནོ། །དེ་ལྟར་ན་ཤེས་རབ་ནི་རྣམ་པ་དང་འཛིན་པ་དང་གཟུང་བར་བྱ་བ་གསུམ་ག་དང། ཤེས་རབ་ལས་གཞན་པའི་དམིགས་བཅས་
ཐམས་ཅད་ནི་འཛིན་པ་དང་གཟུང་བར་བྱ་བ་གཉིས་དང། དམིགས་པ་མེད་པ་རྣམས་ནི་གཟུང་བར་བྱ་བ་ཁོ་ན་ཡིན་ནོ་ཞེས་བྱེ་བྲག་ཏུ་སྨྲ་བ་རྣམས་འདོད་དོ། །མདོ་སྡེ་པ་ལ་སོགས་པ་རྣམས་ན་རེ་གལ་ཏེ་ཤེས་རབ་རྣམ་པར་འདོད་ན་དེ་ཉིད་གྲོགས་སུ་ལྡན་པའམ་ངོ་བོ་ཡིན་པས་རྣམ་པ་དང་བཅས་པ་ཡིན། དང་པོ་ལྟར་

[372B] ཤེས་རབ་ཤེས་རབ་དང་མཚུངས་པར་མི་ལྡན་པའི་ཕྱིར་རོ། །གཉིས་པ་ལྟར་ན་ཤེས་རབ་ལས་གཞན་པའི་མཚུངས་ལྡན་རྣམས་རྣམ་པ་དང་བཅས་པ་མ་ཡིན་པར་འགྱུར་རོ། །དེ་དག་གང་ཡང་རུང་བས་རྣམ་པ་དང་བཅས་པ་མ་ཡིན་པར་འདོད་ན་ཡང། སེམས་དང་
སེམས་བྱུང་དང། །རྟེན་དང་དམིགས་དང་རྣམ་བཅས་དང། །མཚུངས་པར་ལྡན་པའང་རྣམ་པ་ལྔ། །ཞེས་འདོད་པ་དང་འགལ་བར་འགྱུར་རོ། །དེའི་ཕྱིར་དམིགས་པ་ནི་ཡུལ་དང། རྣམ་པ་ནི་བློའི་འཛིན་སྟངས་ཏེ་ཡུལ་གྱི་རྣམ་པ་ཅན་ གྱི་སེམས་སེམས་བྱུང་ཐམས་ཅད་  ལ་འདོད་དོ་ཞེས་ཟེར་རོ། །ཡང་ཤེས་པ་བཅུ་པོ་འདི་
དག་གི་ངོ་བོ་དགེ་མི་དགེ་ལུང་མ་བསྟན་གང་ཡིན་ཞེ་ན། དང་པོ་ཀུན་རྫོབ་ཤེས་པ་ནི་ཅི་རིགས་དགེ་མི་དགེ་ལུང་མ་བསྟན་རྣམ་པ་གསུམ་ཆར་ཡིན་ལ། ཤེས་པ་གཞན་དགུ་པོ་རྣམས་ནི་དགེ་བ་འབའ་ཞིག་པ་ཡིན་ནོ། །གཞི་པ་ནི་ཤེས་པ་དང་པོ་ཀུན་རྫོབ་ཤེས་པ་ནི་འདོད་པ་ནས་སྲིང་རྩེའི་བར་གྱིས་རྣམས་ཐམས་
ཅད་ན་ཡོད་དེ། བསམ་གཏན་དང་པོའི་ཉེར་བསྡོགས་ལ་སོགས་པ་བསམ་གཏན་ས་དྲུག་ན་ཆོས་ཤེས་པ་ཞེས་བྱ་བ་ཡོད་དེ། ས་དེ་དག་འདོད་པའི་སྡུག་ འདིར་སེམས་ཤེས་ཟག་བཅས་ཀྱང་སྒོམ་བྱུང་གཟུང་ལ་ལྷག་མ་ནི་ལམ་བདེན་གྱིས་བསྡུས་སོ་ཞེས་གསུང་ངོ།།  བསྔལ་ལ་སོགས་པ་ འི་བདེན་པ་  ལ་དམིགས་པའི་ཕྱིང་དང་
 ཁམས་གསུམ་ལ་དམིགས་པ་ཐམས་ཅད་དེར་འདོད་པས་སོ།།  གཟུགས་མེད་འདོད་པ་ལ་མི་དམིགས་པའི་ཕྱིར་མེད་དོ། །བསམ་གཏན་དྲུག་དང་གཟུགས་མེད་དང་པོ་གསུམ་སྟེ་ཟག་མེད་ས་དགུ་ན་རྗེས་སུ་ཤེས་པ་ཞེས་བྱ་བ་ཡོད་ལ། དེ་ཡང་གཟུགས་མེད་དང་པོ་གསུམ་ན་ནི་རྗེས་ཤེས་སྒོམ་ལམ་གྱིས་བསྡུས་
པ་ཁོ་ན་ཡོད་དོ། །ཇི་ལྟར་རྗེས་ཤེས་ས་དགུ་ན་ཡོད་པ་དེ་བཞིན་དུ་བདེན་པ་བཞི་ཤེས་པ་དང་ཟད་པ་དང་མི་སྐྱེ་བ་ཤེས་པ་གཉིས་ཏེ་དྲུག་ཀྱངས་དགུ་པོ་དེ་དག་ན་ཡོད་དོ། །འདིར་ཡང་ཆོས་ཤེས་ཀྱིས་བསྡུས་པ་ས་དྲུག་དང་རྗེས་ཤེས་ཀྱིས་བསྡུས་པ་ས་དགུ་ཆར་ན་ཡོད་ལ་དེ་ཡང་གཟུགས་མེད་དང་པོ་
གསུམ་ན་ཡོད་པའི་བདེན་པ་བཞི་ཤེས་པ་ནི་རྗེས་ཤེས་ཀྱི་ཕྱོགས་སྒོམ་ལམ་གྱིས་བསྡུས་པ་ཁོ་ན་ཡོད་དོ། །གཞན་གྱི་ཡིད་ཤེས་པ་ནི་བསམ་གཏན་གྱི་དངོས་གཞི་བཞི་ཁོ་ན་ན་ཡོད་ཀྱི་གཞན་ན་མེད་དོ།།  འདི་མངོན་ཤེས་ཀྱིས་བསྡུས་ལ། རྣམ་གནས་ནི་གཟུགས་ལ་རྩོམ་པས་དེ་ཉེར་བསྡོགས་དང་

[373A]༄༅།  །གཟུགས་མེད་ན་མེད་དོ།།  གཞན་གྱི་སེམས་ཤེས་དེ་ནི་འདོད་པ་དང་གཟུགས་ཀྱི་རྟེན་ཅན་ཡིན་གྱི་གཟུགས་མེད་པ་ལ་རྟེན་པ་ནི་མ་ཡིན་ཏེ། གང་ཟག་ཕན་ཚུན་ཡུལ་མ་ཡིན་པའི་ཕྱིར་རོ། །ཆོས་ཤེས་པ་ཞེས་བྱ་བ་ནི་འདོད་པའི་རྟེན་ཅན་ཁོ་ན་ཡིན་ཏེ། འདོད་བའི་གཉེན་པོ་
ཡིན་པའི་ཕྱིར་ཁམས་གོང་མ་གཉིས་སུ་ནི་ཆོས་ཤེས་མངོན་དུ་མི་བྱེད་དེ། ཆོས་ཤེས་འདོད་པ་ལ་དམིགས་པ་ལ་གཟུགས་མེད་འདོད་པ་ལ་མི་དམིགས་པའི་ཕྱིར་དང། ཆོས་ཤེས་ནི་གཙོར་འདོད་བ་སུན་དབྱིན་བ་ཡིན་ན་གཟུགས་ཁམས་སུ་སྐྱེས་པ་ན་འདོད་པ་ལ་འདོད་ཆགས་དང་བྲལ་བ་དང། ས་འཕོས་
པས་བཏང་བས་དེ་སུན་མི་འབྱིན་པའི་ཕྱིར་རོ། །འདོད་པར་སྐྱེས་པ་ནི་འདོད་ཆགས་དང་བྲལ་ཡང་འདོད་ཁམས་ཀྱི་ཕུང་པོའི་ལྷག་མ་ལུས་པའི་ཕྱིར་ཆོས་ཤེས་མངོན་དུ་བྱེད་དོ་ཞེས་ཁ་ཅིག་ཟེར་རོ། །སློབ་དཔོན་འདུན་བཟང་ན་རེ་ཆོས་ཤེས་ནི་འདོད་པ་ཁོ་ནར་མངོན་དུ་བྱེད་ཀྱི་ཁམས་གོང་མ་གཉིས་སུ་
ནི་མ་ཡིན་ཏེ། ཆོས་ཤེས་དེ་ལ་སྙོམས་པར་འཇུག་ལྡང་གི་སེམས་རྣམས་འདོད་པ་ཁོ་ནན་ཡོད་པའི་ཕྱིར་རོ། །ཡང་ན་ཆོས་ཤེས་ཀྱི་རྗེས་སུ་འབྲང་བའི་ཚུལ་ཁྲིམས་ཀྱི་རྟེན་འདོད་བའི་འབྱུང་བཞི་ཡིན་པས་དེ་དག་ཁམས་གོང་མ་གཉིས་ན་མེད་པའི་ཕྱིར་ཆོས་ཤེས་འདོད་པའི་རྟེན་ཅན་ཁོ་ན་
ཡིན་ནོ་ཞེས་ཟེར་རོ། །ཁམས་གསུམ་པའི་རྟེན་ཅན་ནི་ཕ་རོལ་སེམས་ཤེས་དང་ཆོས་ཤེས་ལས་གཞན་པའི་ཤེས་པ་བརྒྱད་པོ་དག་ཡིན་ནོ། །ལྔ་པ་ནི་འོ་ན་ཤེས་པ་འདི་དག་དྲན་པ་ཉེར་གཞག་གང་གི་ངོ་བོ་ཡིན་ཞེ་ན། འགོག་པ་ཤེས་པའི་བློ་ནི་དྲན་པ་ཉེ་བར་བཞག་པ་གཅིག་ཁོ་ན་སྟེ། དྲན་
པ་ཉེར་གཞག་བསྟན་པ་ལས། ཆོས་ནི་ལུས་དང་ཚོར་བ་དང་སེམས་དག་ལས་གཞན་པ་ཡིན་ནོ་ཞེས་འབྱུང་བས་ཆོས་དྲན་པ་ཉེར་གཞག་ཁོ་ན་ཡིན་པའི་ཕྱིར་རོ། །ཕ་རོལ་ཀྱི་སེམས་ཤེས་པའི་བློ་ནི་ལུས་ལ་མི་དམིགས་པས་དྲན་པ་ཉེར་གཞག་ཕྱི་མ་གསུམ་མོ། །འགོག་པ་དང་ཕ་རོལ་སེམས་
ཤེས་ལས་གཞན་པ་ཤེས་པ་ལྷག་མ་བརྒྱད་ནི་ཅི་རིགས་པར་སྡུག་བསྔལ་ཤེས་བ་ལ་སོགས་པ་དེ་དག་རེས་འགའ་ལུས་ནས་རེས་འགའ་ཆོས་ཀྱི་བར་ལ་དམིགས་ཤིང། ལམ་ཤེས་པའང་གལ་ཏེ་ཟག་མེད་ཀྱི་སྡོམ་པ་ལ་དམིགས་ན་དེ་ལུས་དྲན་པ་ཉེར་གཞག་ཏུ་འང་འགྱུར་བས་དྲན་པ་ཉེར་གཞག་

[373B] །དྲུག་པ་ནི་འོ་ན་ཤེས་པ་དེ་དག་ཕན་ཚུན་གང་གིས་དམིགས་པར་གང་གྱུར་ཞེ་ན། ཆོས་ཤེས་པའི་བློའི་སྤྱོད་ཡུལ་ཏེ་དམིགས་པ་ནི་ཤེས་པ་དགུ་ཡིན་ཏེ། ལམ་ལ་ཆོས་ཤེས་པས་རྗེས་ཤེས་མ་གཏོགས་པའི་ཟག་མེད་ཀྱི་ཤེས་པ་བདུན་ལ་དམིགས་པའི་ཕྱིར་དང། སྡུག་བསྔལ་དང་ཀུན་
 ཀུན་རྫོབ་ཤེས་པ་ནི་ཐམས་ཅད་ཀྱི་ཡུལ་ཅན་ཡིན་པའི་ཕྱིར།  འབྱུང་ཤེས་པས་བསྡུས་པའི་ཆོས་ཤེས་པས་ཀུན་རྫོབ་ཤེས་པ་དང་གཞན་གྱི་སེམས་ཤེས་ཟག་བཅས་ལ་དམིགས་པའི་ཕྱིར་རོ། །ལམ་ཤེས་པའི་བློའི་དམིགས་པའང་ཤེས་པ་དགུ་ཡིན་ཏེ། དེ་ནི་ཟག་མེད་ཁོ་ན་ལ་དམིགས་པར་ངེས་པས་
ཀུན་རྫོབ་ཤེས་པ་མ་གཏོགས་པའི་ཕྱིར་རོ། །རྗེས་སུ་ཤེས་པའི་བློའི་དམིགས་པའང་ཆོས་རྗེས་བློ་ཕྱོགས་ཕན་ཚུན་མིན་ཞེས་འབྱུང་བས་ཆོས་ཤེས་མ་གཏོགས་པའི་ཤེས་པ་དགུ་ཡིན་ནོ། །སྡུག་བསྔལ་དང་དེའི་རྒྱུ་ཀུན་འབྱུང་ཤེས་པའི་བློའི་སྤྱོད་ཡུལ་ནི་བདེན་པ་དང་པོ་གཉིས་ཀྱིས་བསྡུས་པའི་
ཀུན་རྫོབ་ཤེས་པ་དང་ཕ་རོལ་སེམས་ཤེས་ཟག་བཅས་གཉིས་ཡིན་ནོ། །ཀུན་རྫོབ་ཤེས་པ་དང་གཞན་གྱི་སེམས་ཤེས་དང་ཟད་པ་ཤེས་པ་དང་མི་སྐྱེ་བ་ཤེས་པ་བཞིའི་སྤྱོད་ཡུལ་ནི་ཤེས་པ་བཅུ་ཆར་ཡིན་ཏེ། ཅི་རིགས་པར་ཐམས་ཅད་ལ་དམིགས་པའི་ཕྱིར་རོ། །དེ་ཡང་གཞན་ནི་གོ་སླ་ལ་ཕ་
རོལ་སེམས་ཤེས་ཟག་མེད་ཀྱི་དམིགས་པ་ནི་ཤེས་པ་དགུ་ཡིན་ལ། ཟག་བཅས་ཀྱི་ནི་ཀུན་རྫོབ་ཤེས་པ་དང་ཕ་རོལ་སེམས་ཤེས་ཟག་བཅས་ཡིན་ནོ། །གཅིག་གི་སྟེ་འགོག་པ་ཤེས་པ་གཅིག་པུའི་དམིགས་པ་ནི་ཤེས་པ་ཐམས་ཅད་མིན་ཏེ། དེ་ནི་སོ་སོར་བརྟགས་འགོག་ཁོ་ན་ལ་དམིགས་ལ་དེ་ནི་
ཤེས་པའི་རང་བཞིན་མ་ཡིན་པའི་ཕྱིར་རོ། །ཤེས་བྱའི་ཆོས་ཐམས་ཅད་རྣམ་པ་བཅུར་ཕྱེ་ལ་ཆོས་བཅུ་པོ་དག་ནི་ཤེས་པ་དུ་ཞིག་གི་ཡུལ་དུ་འགྱུར་བ་སྦྱར་ཏེ་ཤེས་པར་བྱའོ། །ཆོས་བཅུ་པོ་གང་དག་ཅེ་ན། ཆོས་འདུས་བྱས་ལ་འདོད་པ་དང་གཟུགས་དང་གཟུགས་མེད་པ་སྟེ་ཁམས་གསུམ་པའི་ཆོས་དང་
དྲི་མ་མེད་པའི་ཆོས་ཏེ་རྣམ་པ་བཞི་དང། འདུས་མ་བྱས་ཀྱི་ཆོས་རྣམས་ཏེ་ལྔ་ལ་རེ་རེ་ལའང་རྣམ་པ་གཉིས་གཉིས་སུ་ཕྱེ་བས་སོ། །ཇི་ལྟར་ཞེ་ན་དང་པོ་བཞི་ལ་མཚུངས་ལྡན་དང་མཚུངས་ལྡན་མ་ཡིན་པ་གཉིས་གཉིས་ཏེ་བརྒྱད་དང། འདུས་མ་བྱས་ལ་སོ་སོར་བརྟགས་འགོག་དགེ་པ་དང་ན་མཁའ་

[374A]༄༅། །དང་བརྟགས་མིན་ལུང་མ་བསྟན་ཡིན་པས་གཉིས་སུ་འགྱུར་བའི་ཕྱིར་རོ། །ཇི་ལྟར་སྦྱར་ཞེ་ན། ཀུན་རྫོབ་ཤེས་པའི་ཡུལ་དུ་བཅུ་པོ་ཐམས་ཅད་དང། ཆོས་ཤེས་ཀྱི་ཡུལ་དུ་འདོད་པ་ འི་ཆོས་གཉིས་  དང་ཟག་མེད་འདུས་བྱས་ཀྱི་གཉིས་གཉིས་ཏེ་ ཆོས་ཤེས་ཟག་མེད་
 གྱི་ཆ་གཉིས་ཏེ།  བཞི་དང་འདུས་མ་བྱས་དགེ་བ་སྟེ་ལྔ་དང། རྗེས་ཤེས་ཀྱི་ཡུལ་དུ་ཁམས་གོང་མ་གཉིས་དང་ཟག་མེད་འདུས་བྱས་ཀྱི་ མཚུངས་ལྡན་ཡིན་མིན་  གཉིས་གཉིས་ཏེ་དྲུག་དང་འདུས་མ་བྱས་དགེ་བ་སྟེ་བདུན་དང། སྡུག་བསྔལ་དང་ཀུན་འབྱུང་ཤེས་བའི་ཡུལ་དུ་ཁམས་གསུམ་གྱི་ཆོས་དྲུག་དྲུག་
དང། འགོག་པ་ཤེས་པའི་ཡུལ་དུ་འདུས་མ་བྱས་དགེ་བ་གཅིག་པུ་དང། ལམ་ཤེས་པའི་ཡུལ་དུ་ཟག་མེད་འདུས་བྱས་ཀྱི་གཉིས་དང། ཕ་རོལ་སེམས་ཤེས་ཀྱི་ཡུལ་དུ་འདོད་གཟུགས་དང་ཟག་མེད་ཀྱི་མཚུངས་ལྡན་གསུམ་དང། ཟད་པ་དང་མི་སྐྱེ་བ་ཤེས་པའི་ཡུལ་དུ་འདུས་མ་བྱས་ལུང་མ་བསྟན་མ་
གཏོགས་པ་དགུ་འགྱུར་ཏེ། ཤེས་པ་དེ་དག་གི་དམིགས་ཡུལ་ཤེས་བྱ་དེ་དག་ཡིན་པའི་ཕྱིར་རོ། །དེས་ན་བྱེ་བྲག་ཏུ་སྨྲ་བ་ལྟར་ན་ནམ་མཁའ་དང་བརྟགས་མིན་གྱི་འགོག་པ་ནི་བདེན་བཞིར་མ་འདུས་བར་འདོད་དེ། ཊཱི་ཀ་བྱེད་དག་གིས་ཀྱང་ཟད་པ་དང་མི་སྐྱེ་བ་ཤེས་པ་དག་ནི་བདེན་པ་བཞི་ལ་དམིགས་པའི་
ཕྱིར་ལ། འདུས་མ་བྱས་ལུང་དུ་མ་བསྟན་པ་ནི་བདེན་པ་བཞི་ལ་མ་གཏོགས་པའི་ཕྱིར་རོ་ཞེས་བཤད་དོ། །གལ་ཏེ་ཤེས་པ་གཅིག་གིས་ཆོས་ཐམས་ཅད་ཅིག་ཅར་ཤེས་བར་འགྱུར་བ་ཡོད་དམ་ཞེ་ན། དེ་ནི་མེད་དེ། མདོ་ལས། དགེ་སྦྱོང་ངམ་བྲམ་ཟེ་ཡང་རུང་གང་ཅིག་ཅར་ཐམས་ཅད་ཤེས་བའམ་མཐོང་
བ་དེ་ནི་འགའ་ཡང་མེད་དོ་ཞེས་འབྱུང་བའི་ཕྱིར་རོ། །འོན་ཀྱང་ཀུན་རྫོབ་ཤེས་པ་གཅིག་པུས་རང་གི་ངོ་བོ་དང་རང་གི་ཚོགས་ཏེ་རང་དང་ལྷན་ཅིག་འབྱུང་བའི་ཆོས་མཚུངས་ལྡན་དང་དེ་མ་ཡིན་བ་ལས་གཞན་པའི་ཆོས་ཐམས་ཅད་ནི་བདག་མེད་པ་ཉིད་དུ་སྐད་ཅིག་མ་གཅིག་ལ་རིག་པར་འགྱུར་ཏེ། མོས་
བས་སྤྱོད་པའི་ས་དག་ཐོས་བསམ་ལས་བྱུང་བའི་ཀུན་རྫོབ་ཤེས་པས་ཆོས་ཐམས་ཅད་བདག་མེད་དོ་ཞེས་ཡིད་ལ་བྱེད་པའི་ཕྱིར་རོ། །སྐད་ཅིག་མ་གཉིས་པའི་ཡུལ་དུ་དང་པོའང་འགྱུར་བས་སྐད་ཅིག་མ་གཉིས་ཀྱི་ཡུལ་དུ་ནི་ཆོས་ཐམས་ཅད་འགྱུར་རོ། །དེ་ཡང་འདོད་པ་ན་ཐོས་བསམ་གཉིས་ཀ་དང་གཟུགས་

[374B] །རང་ཉིད་ནི་ཡུལ་དུ་མི་བྱེད་དེ། ཡུལ་དང་ཡུལ་ཅན་ལ་ཐ་དང་ རང་ཉིད་ལ་བྱེད་པ་འགལ་བའི་ཕྱིར་ཏེ། རལ་གྲིས་རང་ཉིད་མི་གཅོད་པ་བཞིན་ནོ། །རང་དང་ལྷན་ཅིག་འབྱུང་བའི་མཚུངས་ལྡན་རྣམས་ཀྱང་མི་འཛིན་ཏེ། དེ་དག་དང་དམིགས་
པ་ཀ་ །རང་དང་ལྷན་ཅིག་འགྱུང་པ་ལྡན་པ་མ་ཡིན་པ་རྣམས་ཀྱང་མི་འཛིན་ཏེ་ཧ་ཅང་ཉེ་བའི་ཕྱིར་མིག་སྨན་དང་མིག་སྨན་གྱི་ཐུར་མ་བཞིན་ནོ། །ཀུན་རྫོབ་ཤེས་པ་བསྒོམས་པ་ལས་བྱུང་བས་ནི་ཆོས་ཐམས་ཅད་ཅིག་ཅར་ཤེས་པ་མ་ཡིན་ཏེ། གོང་དང་འོག་མའི་
སྤྱོད་ཡུལ་ཅན་ཞེས་པ་རྣམ་པར་ཆད་པ་ལ་དམིགས་པའི་ཕྱིར་དང། གལ་ཏེ་ཅིག་ཅར་དམིགས་ནས་ཐམས་ཅད་ལས་ཅིག་ཅར་འདོད་ཆགས་དང་བྲལ་བར་འགྱུར་བའི་ཕྱིར་རོ། །དེས་ན་ཀུན་རྫོབ་ཤེས་པ་སྒོམ་བྱུང་གིས་ནིས་ཐ་དད་པའི་བདེན་པ་ལ་སོ་སོར་ངེས་པ་ཉིད་དུ་དམིགས་སོ་ཞེས་བྱེ་བྲག་ཏུ་སྨྲ་བ་
འདོད་དོ། །མདོ་སྡེ་པ་ལ་སོགས་པ་ནི་རང་རིག་འདོད་པས་རང་གི་ཚོགས་པའང་བདག་མེད་པར་ཤེས་པར་འདོད་ལ། ཐེག་པ་གོང་མ་པ་ནི་སྒོམ་བྱུང་གིས་ཀྱང་ཆོས་ཐམས་ཅད་བདག་མེད་པ་ཉིད་དུ་ཤེས་པ་ཡིན་ལ་ཅིག་ཅར་འདོད་ཆགས་དང་བྲལ་བའང་ཁོ་བོ་ཅག་འདོད་པ་ཡིན་ཏེ། འདི་ལ་བསམ་པའང་
བཅལ་བར་བྱ་དགོས་སོ་ཞེས་འདོད་དོ། །བདུན་པ་ནི་འོ་ན་གང་ཟག་གང་ཞིག་ཤེས་པ་དུ་དང་ལྡན་ཞེ་ན། རེ་ཞིག་སོ་སོའི་སྐྱེ་བོ་ཆགས་བཅས་དང་གཟུགས་མེད་ཀྱི་བྱིས་པ་རྣམས་ནི་ཀུན་རྫོབ་ཤེས་པ་གཅིག་བུ་དང་ལྡན་ལ་ འདོད་གཟུགས་ཀྱི་  ཆགས་བྲལ་ཞིག་ཡིན་ན་ནི་ཕ་རོལ་སེམས་ཤེས་དང་ཡང་ལྡན་ནོ། །འཕགས་
པ་ནི་ཆགས་ཅན་ཏེ་འདོད་པ་ལས་འདོད་ཆགས་དང་མ་བྲལ་བ་ཞིག་ཡིན་ན་ཟག་མེད་ཀྱི་ཡེ་ཤེས་ཀྱི་སྐད་ཅིག་མ་དང་པོ་སྡུག་བསྔལ་ལ་ཆོས་ཤེས་བའི་བཟོད་པ་དང་ལྡན་པ་ལ་ནི་དྲི་མེད་བཟོད་རྣམས་ཤེས་པ་མིན་ཞེས་འབྱུང་བས་བཟོད་པ་ནི་ཤེས་པ་མ་ཡིན་ལ་ཤེས་པ་གཞན་ཡང་མི་ལྡན་པས་ཀུན་རྫོབ་ཤེས་པ་
གཅིག་པུ་དང་ལྡན་ནོ། །ཡེ་ཤེས་སྐད་ཅིག་མ་གཉིས་པ་སྡུག་བསྔལ་ལ་ཆོས་ཤེས་པ་ལ་ནི་ཀུན་རྫོབ་ཤེས་པ་དང་ཆོས་ཤེས་པ་དང་སྡུག་བསྔལ་ཤེས་པ་སྟེ་གསུམ་དང་ལྡན་ཏེ། འདོད་པའི་སྡུག་བསྔལ་ཤེས་པ་དེ་ཉིད་ཆོས་ཤེས་ཀྱང་ཡིན་པའི་ཕྱིར་རོ། །དེ་ཡན་ཆད་ཀྱི་སྐད་ཅིག་མ་སྡུག་བསྔལ་ལ་རྗེས་ཤེས་དང་

[375A]༄༅། །ཀུན་འབྱུང་དང་འགོག་པ་དང་ལམ་ལ་ཆོས་ཤེས་བཞི་ལ་ནི་སྔར་གྱི་སྟེང་དུ་རིམ་པ་ལྟར་གོང་མའི་སྡུག་བསྔལ་དང་འདོད་པའི་ཀུན་འབྱུང་དང་གཉེན་པོ་འགོག་ལམ་གསར་དུ་ཤེས་པས་རྗེས་ཤེས་དང་ཀུན་འབྱུང་དང་འགོག་པ་དང་ལམ་ཤེས་པ་རེ་རེ་འཕེལ་བས་རིམ་པ་
ལྟར་བཞི་དང་ལྔ་དང་དྲུག་དང་བདུན་དང་ལྡན་ནོ། །གལ་ཏེ་འདོད་པ་ལས་འདོད་ཆགས་དང་བྲལ་བ་ཞིག་ཡིན་ན་ནི་སྡུག་བསྔལ་ལ་ཆོས་བཟོད་ནས་ལམ་ལ་ཆོས་ཤེས་ཀྱི་བར་ཐམས་ཅད་དུ་ཕ་རོལ་སེམས་ཤེས་བསྣན་ཏེ་ལྡན་པར་ཤེས་པར་བྱའོ། །བཟོད་པ་ཕྱི་མ་བདུན་དང་རྗེས་ཤེས་ཕྱི་མ་གསུམ་ལ་
ནི་ཤེས་བ་སྔར་མེད་གསར་དུ་འཕེལ་བ་མེད་དེ། བཟོད་པ་ཤེས་པ་མ་ཡིན་ཞིང་རྗེས་ཤེས་ནི་སྔར་དུ་བགྲངས་ཟིན་པའི་ཕྱིར་རོ། །ཁ་ཅིག་ལམ་ལ་རྗེས་ཤེས་ཀྱི་ཚེ་ན་ཆགས་བཅས་ལ་ལམ་ཤེས་པ་དེ་ཉིད་དང་ཆགས་བྲལ་ལ་ཕ་རོལ་སེམས་ཤེས་དང་གཉིས་ལྡན་གྱི་གཞན་ནི་མ་ཡིན་ཏེ། འབྲས་བུ་
ཐོབ་པས་ཤེས་པ་སྔ་མ་རྣམས་བཏང་བའི་ཕྱིར་ཏེ། འཕགས་པ། འབྲས་བུ་ཐོབ་སྦྱངས་ཉམས་པ་ལས་ཞེས་གསུངས་པའི་ཕྱིར་རོ། །ཞེས་འཆད་མོད་ཀྱི། ཊཱི་ཀ་ལས་ནི། ལམ་ལ་རྗེས་སུ་ཤེས་པ་ལ་ནི་འདོད་ཆགས་དང་མ་བྲལ་བ་ཞིག་ཡིན་ན་བདུན་པོ་དེ་དག་དང་ལྡན་ནོ། །འདོད་ཆགས་དང་བྲལ་བ་ཞིག་ཡིན་
ན་བརྒྱད་དེ། དེ་དག་དང་གཞན་གྱི་སེམས་ཤས་པ་དང་ལྡན་ནོ་ཞེས་བཤད་དོ། །དེ་བཞིན་དུ་སྒོམ་ལམ་ལ་གནས་པའང་ཆགས་བཅས་ཡིན་ན་ཕ་རོལ་སེམས་ཤེས་དང་ཟད་པ་དང་མི་སྐྱེ་བ་ཤེས་པ་མ་གཏོགས་བདུན་དང། ཆགས་བྲལ་ཡིན་ན་ཕ་རོལ་སེམས་ཤེས་བསྣན་ཏེ་བརྒྱད་དང་ལྡན་ནོ། །
མི་སློབ་པའི་ལམ་ལ་གནས་པ་ནི་ཤེས་རབ་ཀྱིས་རྣམ་གྲོལ་ལ་ཕ་རོལ་སེམས་ཤེས་མ་གཏོགས་དགུ་དང། གཉིས་ཀའི་ཆ་ལས་རྣམ་གྲོལ་ལ་བཅུ་དང་ལྡན་ནོ་ཞེས་ཤེས་པར་བྱའོ། །བརྒྱད་པ་ནི་འོ་ན་གནས་སྐབས་གང་དུ་ཤེས་པ་དུ་འཐོབ་ཅེ་ན། མཐོང་བའི་ལམ་ལ་ནི་བཟོད་པ་བརྒྱད་དང་
ཤེས་པ་བདུན་པོ་ཇི་ལྟར་སྐྱེས་པ་རྣམས་རང་རང་གི་རིགས་འདྲ་བ་མ་འོངས་པ་འཐོབ་པར་འགྱུར་ཏེ། འདི་ལྟར་སྡུག་བསྔལ་ལ་ཆོས་ཤེས་པའི་བཟོད་པ་སྐྱེས་པ་ནས་གང་ལ་བརྟེན་ནས་སྐྱེས་པ་དེ་ནི་ད་ལྟར་བ་དང་མ་འོངས་པ་འཐོབ་བ་ལས་གཞན་ལ་རྟེན་པ་ནི་མ་འོངས་པ་ཁོ་ན་འཐོབ་སྟེ། དེ་

[375B] མཐོང་ལམ་ལན་དུ་མ་སྐྱེས་པར་ཐལ་བའི་ཕྱིར་རོ། །འགྲེལ་པ་ལས། མཐོང་པའི་ལམ་ལ་བཟོད་པའམ་ཤེས་པ་གང་དང་གང་སྐྱེས་པ་དེ་དང་འདྲ་བ་མ་འོངས་པ་དེའི་རྣམ་པ་བཞི་ཁོ་ན་འཐོབ་པར་འགྱུར་རོ་ཞེས་འབྱུང་བའི་རྣམ་པ་བཞི་
ནི་དྲན་པ་ཉེར་གཞག་བཞི་ཡིན་ཏེ། རྣམ་པ་རྣམས་ནི་དྲན་པ་ཉེར་གཞག་ཏུ་བཤད་པའི་ཕྱིར་རོ་ཞེས་གསུངས་མོད་ཀྱི་ཊཱི་ཀ་ལས་ནི་ཇི་ལྟར་སྐྱེས་བ་རྣམས་འཐོབ་ཅེས་བྱ་བ་ནི་གང་དང་གང་སྐྱེས་པ་དེ་དག་འཐོབ་བོ་ཞེས་བྱ་བའི་ཐ་ཚིག་སྟེ། དཔེར་ན་སྡུག་བསྔལ་ལ་ཆོས་ཤེས་པའི་བཟོད་པ་སྐྱེས་ན་དེ་དང་འདྲ་
བའི་བཟོད་པ་མ་འོངས་པ་ཁོ་ན་འཐོབ་པོ། །དེའི་རྣམ་པ་བཞི་ཞེས་བྱ་བ་ནི་སྐལ་བ་འདྲ་བའི་ཕྱིར་བཟོད་པའི་རྣམ་པ་སྟེ་མི་རྟག་པ་ལ་སོགས་པའི་རྣམ་པ་བཞི་ཡིན་གྱི་གཞན་ནི་མ་ཡིན་གྱི་གཞན་ནི་མ་ཡིན་ནོ། །དེ་བཞིན་དུ་སྡུག་བསྔལ་ལ་ཆོས་ཤེས་པ་སྐྱེས་ན་དེ་ཉིད་མ་འོངས་པ་འཐོབ་ཅིང་དེའི་ མི་རྟག་པ་ལ་སོགས་པའི་  རྣམ་
པ་བཞི་ཁོ་ན་འཐོབ་བོ། །དེ་བཞིན་དུ་སྡུག་བསྔལ་ལ་རྗེས་སུ་ཤེས་པའི་བཟོད་པ་ལ་སོགས་པ་ལའང་སྦྱར་བར་བྱའོ་ཞེས་བདེན་པ་གང་དང་གང་གིས་ཤེས་བཟོད་ཡིན་པའི་བདེན་པ་དེ་དང་དེའི་རྣམ་པ་མི་རྟག་པ་ལ་སོགས་པ་ཁོ་ན་འཐོབ་ཅིང། དེ་ཡང་བཟོད་ཤེས་རྣམས་ནི་སྐལ་མཉམ་གྱི་རྒྱུ་མ་ཐོབ་པས་དེ་དང་འདྲ་
བ་ཁོ་ན་འཐོབ་ལ་རྣམ་པ་ནི་བཞི་གའང་དམིགས་ཡུལ་བདེན་པ་མཚུངས་ཤིང་འདྲ་བས་བཞི་ཆར་གྱི་རིགས་འཐོབ་པར་བཤད་དོ། །སྒོམ་ལམ་ལ་ནི་ཤེས་པ་རིགས་འདྲ་བ་དང་མི་འདྲ་བ་དང་དེ་དག་གི་རྣམ་པའང་ཐམས་ཅད་མངོན་སུམ་དུ་འགྱུར་བའི་ཕྱིར་ཐམས་ཅད་ཀྱི་རྒྱུ་འཐོབ་པས་མཐོང་ལམ་ལས་ཁྱད་པར་
འཕགས་པའི་རྣམ་པ་མ་འོངས་པ་འཐོབ་པར་འགྱུར་རོ། །འོ་ན་མཐོང་བའི་ལམ་ལ་རིགས་མི་འདྲ་བ་མི་འཐོབ་བ་མ་ཞེ་ན། མཐོང་བའི་ལམ་དེ་ཉིད་ལ་སྡུག་བསྔལ་དང་ཀུན་འབྱུང་དང་འགོག་པ་ལ་རྗེས་སུ་ཤེས་པ་གསུམ་ལ་ནི་སྔོན་མ་ཐོབ་པ་ལས་ཀུན་རྫོབ་ཤེས་པའང་འཐོབ་པའི་ཕྱིར་མི་འདྲ་བའང་འཐོབ་བོ། །གསུམ་
པོ་དེའི་ཆོས་ཤེས་ལ་ནི་འཐོབ་པ་མ་ཡིན་ཏེ། ཁམས་གོང་མ་གཉིས་ཀྱི་སྡུག་བསྔལ་མ་ཤེས་ཤིང་ཀུན་འབྱུང་མ་སྤངས་ལ་འགོག་པ་མངོན་དུ་མ་བྱས་པས་བདེན་པ་ཟད་པར་མ་རྟོགས་པའི་ཕྱིར་རོ། །བདེན་པ་གསུམ་པོ་རེ་རེ་ཟད་པར་རྟོགས་པའི་རྗེས་ལ་ཐོབ་པ་དེ་ཉིད་ཀྱི་ཕྱིར་ཀུན་རྫོབ་ཤེས་པ་དེ་ནི་མངོན་

[376A]༄༅། །པར་རྟོགས་པའི་མཐའ་ལས་བྱུང་བཞེས་བྱའོ། །འདི་ལའང་སྡུག་བསྔལ་དང་ཀུན་འབྱུང་དང། འགོག་པ་ལ་རྗེས་སུ་ཤེས་པ་རྣམས་ལ་རིམ་པ་ལྟར་བདེན་པ་གསུམ་པོ་དེ་དག་ལ་དམིགས་པའི་རྗེས་སུ་ཤེས་པ་ཐོབ་བོ་ཞེས་ཤེས་བར་བྱའོ། །ལམ་ལ་རྗེས་ཤེས་ལ་ནི་ཀུན་རྫོབ་ཤེས་པ་
མི་འཐོབ་སྟེ། སྔོན་འཇིག་རྟེན་པའི་ལམ་གྱིས་བདེན་བ་དང་པོ་གསུམ་རྟོགས་ཀྱི་ཀུན་རྫོབ་ཤེས་པས་ལམ་བདེན་ནི་ནམ་ཡང་རྟོགས་མི་སྲིད་པའི་ཕྱིར་རོ། །འདི་ནི་བདེན་བ་ཟད་པར་མངོན་པར་རྟོགས་པའི་མཐའ་ལས་བྱུང་བ་ཡིན་ན་ལམ་ནི་ཟད་བར་སྒོམ་པར་མི་ནུས་ཏེ། ཉན་རང་སངས་རྒྱས་གསུམ་གྱི་ལམ་གྱི་རིགས་
མང་ཞིང་དེ་དག་རེ་རེ་ལའང་ཆུང་འབྲིང་ལ་སོགས་པའི་དབྱེ་བ་མང་བས་མཐའ་མེད་པའི་ཕྱིར་དང། དེ་དག་གང་ཟག་གཅིག་གིས་ དུས་གཅིག་ཏུ་  སྒོམ་པའང་མི་སྲིད་པའི་ཕྱིར་རོ། །མངོན་པར་རྟོགས་པ་ཞེས་བྱ་བའང་སྔག་བསྔལ་ཤེས་པ་ནས་ལམ་སྒོམ་པའི་བར་རང་གི་བྱ་བ་བྱས་པ་ཡིན་ནོ། །འོ་ན་ནི་ཀུན་
འབྱུང་ལ་རྗེས་སུ་ཤེས་བ་ལའང་མི་འཐོབ་བར་འགྱུར་ཏེ། ཀུན་འབྱུང་མཐའ་དག་མ་སྤངས་ གང་རུང་གཅིག་བསྒོམས་ན་གང་རུང་བརྟགས་མིན་འཐོབ་པས་  པའི་ཕྱིར་རོ་ཞེ་ན། ཀུན་འབྱུང་མཐོང་སྤང་ནི་མཐའ་དག་སྤངས་པའི་ཕྱིར་འཐོབ་བོ། །ལམ་ནི་རིགས་མང་པའི་ཕྱིར་མཐོང་སྤང་གི་གཉེན་པོ་མཐའ་དག་སྒོམ་
པར་མི་ནུས་པའི་ཕྱིར་མི་འཐོབ་བོ། །ཁ་ཅིག་ན་རེ་མངོན་བར་རྟོགས་པའི་མཐའ་ལས་བྱུང་བའི་ཀུན་རྫོབ་ཤེས་པ་འདི་ནི་མཐོང་ལམ་གྱི་འཁོར་ཡིན་པའི་ཕྱིར་མཐོང་ལམ་ལ་བདེན་པ་གསུམ་གྱི་རྗེས་ཁོ་ན་ལ་འཐོབ་ཀྱི་ལམ་གྱི་རྗེས་ལ་ནི་མ་ཡིན་ཏེ། ལམ་ལ་རྗེས་ཤེས་ནི་སྒོམ་ལམ་ཡིན་
པའི་ཕྱིར་རོ་ཞེས་ཟེར་བ་ནི་མི་རིགས་ཏེ། དེ་ནི་སྒོམ་ལམ་གྱི་འཁོར་ཡང་ཡིན་པས་མཐོང་ལམ་ཁོ་ནའི་འཁོར་ཡིན་པའི་སྒྲུབ་བྱེད་མེད་པའི་ཕྱིར་རོ། །འོ་ན་ཀུན་རྫོབ་ཤེས་པ་མངོན་པར་རྟོགས་པའི་མཐའ་ལས་བྱུང་བ་དེ་རེས་འགའ་མངོན་དུ་བྱེད་དམ་ཞེ་ན། ཀུན་རྫོབ་ཤེས་པ་དེ་ནི་གཅིག་ཏུ་མི་སྐྱེ་
བའི་ཆོས་ཅན་ཡིན་བས་ནམ་ཡང་མངོན་དུ་བྱེད་པ་ནི་མ་ཡིན་ནོ། །དེས་ན་མི་སྐྱེ་བའི་ཆོས་ཅན་དག་དེ་དང་དེར་འཐོབ་བོ་ཞེས་འདོད་དེ། མི་སྐྱེ་བའི་ཆོས་ཅན་དག་ཡིན་ན་ཇི་ལྟར་འཐོབ་པར་འགྱུར། འཐོབ་ནའང་ཇི་ལྟར་སྐྱེ་བར་མི་འགྱུར་ཏེ། ཆོས་མེད་པ་འཐོབ་པ་འགལ་བའི་ཕྱིར་རོ། །དེའི་ཕྱིར་

[376B] །དེའི་ཕྱིར་ཀུན་ལས་བཏུས་ལས་ཀྱང། མཐོང་བའི་ལམ་ལ་བདེན་པ་རྣམ་པར་འཇོག་པ་
མངོན་པར་རྟོགས་པའི་མཐའ་ལས་བྱུང་བའི་ཀུན་རྫོབ་ཤེས་པ་རྣམས་འཐོབ་སྟེ། མངོན་དུ་བྱེད་པ་ནི་མ་ཡིན་ནོ། །དེ་དག་ནི་སྒོམ་པའི་ལམ་ལ་མངོན་དུ་བྱེད་དོ་ཞེས་བཤད་དོ། །བྱེ་བྲག་ཏུ་སྨྲ་བ་རྣམས་ སེམས་ཙམ་གྱིས་འདོད་པར་  ན་རེ་དེ་ནི་མཐོང་ལམ་གྱིས་འཐོབ་པ་ཡིན་པས་སྒོམ་ལམ་ལ་མངོན་དུ་བྱེད་
པར་མི་རིགས་ལ། ཁོ་བོ་ཅག་ལྟར་ན་མཐོང་ལམ་དུ་དེ་དག་སྐྱེ་བའི་གོ་སྐབས་མེད་པས་མི་སྐྱེ་བའི་ཆོས་ཅན་ཡིན་ནོ་ཞེས་བརྗོད་དོ་ཞེས་ཟེར་རོ། །ས་ཡང་མཐོང་ལམ་ས་གང་དག་ཡིན་པ་དེ་རང་གི་ས་པའི་ཀུན་རྫོབ་ཤེས་པ་དང་འོག་སའི་ཀུན་རྫོབ་ཤེས་པས་འཐོབ་སྟེ། གལ་ཏེ་མཐོང་ལམ་མི་ལྕོགས་མེད་ལ་བརྟེན་
ན་འདོད་པ་དང་མི་ལྕོགས་མེད་ཀྱིས་བསྡུས་པ་གཉིས་ཀྱིས་ཀུན་རྫོབ་ཤེས་པ་འཐོབ་པ་ནས་བསམ་གཏན་བཞི་པ་ལ་བརྟེན་ན་འདོད་པ་དང་བསམ་གཏན་ས་དྲུག་སྟེ་ས་བདུན་གྱིས་བསྡུས་པའི་ཀུན་རྫོབ་ཤེས་པ་ཐོབ་པའི་བར་དུ་སྦྱར་རོ། །འོ་ན་དེ་དྲན་པ་ཉེར་གཞག་དུ་དག་ཅིག་ཡིན་ཞེ་ན། འགོག་པ་མངོན་པར་
རྟོགས་པའི་མཐའ་ལས་བྱུང་བའི་ཀུན་རྫོབ་ཤེས་པ་ནི་དྲན་པ་ཉེར་གཞག་བཞིའི་ཐ་མ་ཆོས་དྲན་པ་ཉེར་གཞག་ཡིན་ཏེ། དེ་ནི་འགོག་བདེན་ལ་དམིགས་ལ་དེ་ཡང་ཆོས་ཁོ་ནར་ངེས་པའི་ཕྱིར་རོ། །སྡུག་བསྔལ་དང་ཀུན་འབྱུང་མངོན་པར་རྟོགས་པའི་མཐའ་ལས་བྱུང་བ་ནི་དེ་དག་ལ་ལུས་ལ་སོགས་པ་ཡོད་པས་
དྲན་པ་ཉེར་གཞག་བཞི་ག་ཡིན་ནོ། །མངོན་པར་རྟོགས་པའི་མཐའ་ལས་བྱུང་བའི་ཀུན་རྫོབ་ཤེས་པ་དེ་ནི་སྡུག་བསྔལ་ནས་འགོག་པའི་བར་གྱི་བདེན་པ་གང་ཞིག་མངོན་པར་རྟོགས་པས་ཐོབ་པའི་རང་རང་གི་བདེན་པ་དེའི་རྣམ་པ་ཅན་དང་དམིགས་པའང་རང་རང་གི་བདེན་པ་དེ་ཉིད་ཡིན་ཏེ། སྡུག་བསྔལ་མངོན་པར་རྟོགས་
བའི་མཐའ་ལས་བྱུང་བའི་རྣམ་པ་མི་རྟག་པ་ལ་སོགས་པ་དང་དམིགས་པའང་སྡུག་བསྔལ་ཉིད་ཡིན་པ་ལ་སོགས་པའོ། །དེ་ཡང་སྐྱེས་ཐོབ་མ་ཡིན་གྱི་སྦྱོར་བ་འབད་རྩོལ་ལས་བྱུང་བ་ཡིན་ཏེ། མཐོང་ལམ་སྒོམ་པའི་སྟོབས་ཀྱིས་འཐོབ་པའི་ཕྱིར་རོ། །དེ་ཡང་འཁོར་དང་བཅས་ན་ནི་འདོད་པ་དང་གཟུགས་ན་སྤྱོད་པའི་

[377A]༄༅། །ཀུན་རྫོབ་ཤེས་པ་གཉིས་རིམ་པ་ལྟར་བསམ་གཏན་གྱི་སྡོམ་པའི་གཟུགས་རྗེས་སུ་འབྲང་བ་མེད་པ་དང་ཡོད་པའི་ཕྱིར་ཕུང་པོ་བཞི་པ་དང་ལྔ་པ་ཡིན་ནོ། །བསྒོམ་པའི་ལམ་ལ་ཤེས་པ་དུ་འཐོབ་བཤད་པ་ནི་འདོད་པ་ལས་འདོད་ཆགས་དང་བཅས་པ་སྐད་ཅིག་མ་བཅུ་དྲུག་པ་
ལམ་ལ་རྗེས་ཤེས་ལ་གནས་པ་ལ་ནི་བདེན་པ་བཞི་ཤེས་དང་ཆོས་ཤེས་རྗེས་ཤེས་དང་དྲུག་འཐོབ་སྟེ། དེ་ཡང་མཐོང་སྤང་ལས་རྣམ་པར་གྲོལ་བའི་ཤེས་པ་ཡིན་གྱི་སྒོམ་སྤང་ལས་གྲོལ་བ་ནི་མ་ཡིན་ཏེ། འབྲས་བུ་ལ་གནས་བ་ཙམ་པོ་ཡིན་པའི་ཕྱིར་རོ། །དེ་ཡང་ལམ་ལ་རྗེས་ཤེས་ནི་ལམ་ཤེས་པ་དང་
རྗེས་ཤེས་གཉིས་ཀའི་ངོ་བོ་ཡིན་པའི་ཕྱིར་ལམ་ཤེས་པ་དང་རྗེས་ཤེས་གཉིས་ནི་ད་ལྟར་བྱུང་བ་ཡིན་ལ་ཤེས་པ་གཞན་བཞི་ནི་མ་འོངས་པ་ཁོ་ན་འཐོབ་བོ། །ས་ནི་ཆགས་བཅས་ཡིན་བས་མི་ལྕོགས་མེད་ཀྱིས་བསྡུས་པ་ཡིན་ལ། མཐོང་བ་རྫོགས་པས་བསྐྱེད་པའི་ཕྱིར་སྐལ་མཉམ་གྱི་རྒྱུ་
རྒྱས་བ་ལས་འཐོབ་བོ། །ཕ་རོལ་སེམས་ཤེས་དང་ཀུན་རྫོབ་ཤེས་པ་དང་ཟད་བ་དང་མི་སྐྱེ་བ་བཞི་མི་འཐོབ་པ་ནི་རིམ་པ་ལྟར་འདོད་པ་ལས་ཆགས་བཅས་ཡིན་པའི་ཕྱིར་དང། སྔོན་རྙེད་མི་འཐོབ་བོ་ཞེས་པས་སྔོན་རྙེད་ཟིན་པའི་ཕྱིར་རམ། ཡང་ན་མངོན་པར་རྟོགས་པའི་མཐའ་མེད་པའི་
ཕྱིར་དང། སློབ་པ་ཡིན་པའི་ཕྱིར་རོ། །འདོད་པ་ལས་འདོད་ཆགས་དང་བྲལ་བ་ནས་ཅི་ཡང་མེད་པ་ལས་འདོད་ཆགས་དང་བྲལ་བའི་བར་ཅི་རིགས་པའི་གང་ཟག་སྐད་ཅིག་མ་བཅུ་དྲུག་པ་ལམ་ལ་རྗེས་ཤེས་ལ་གནས་པས་ནི་སྔར་གྱི་དྲུག་དང་ཕ་རོལ་སེམས་ཤེས་དང་བདུན་འཐོབ་སྟེ། དེ་ལའང་ས་
ནི་གང་ལ་རྟེན་བ་དེའི་རང་ས་དང་འོག་སས་བསྡུས་པ་འཐོབ་པར་ཤེས་པར་བྱའོ། །སྔ་མ་ལྟར་ན་ད་ལྟར་བ་ནི་གཉིས་དང་ལྔ་ནི་མ་འོངས་པ་འཐོབ་བོ། །སྔོན་རྙེད་ཟིན་པ་དང་སློབ་པ་ཡིན་པས་གཞན་གསུམ་ནི་མི་འཐོབ་བོ། །སྐད་ཅིག་མ་བཅུ་དྲུག་པ་ལམ་ལ་རྗེས་སུ་ཤེས་པ་དེའི་གོང་མ་འདོད་པ་ལ་
ཆགས་བཅས་ཀྱི་བསྒོམ་པའི་ལམ་ལ་ནི་སྦྱོར་བ་དང་བར་ཆད་མེད་པ་དང་རྣམ་གྲོལ་དང་ཁྱད་པར་ཅན་གྱི་ལམ་ཐམས་ཅད་ལ་ཆོས་ཤེས་རྗེས་ཤེས་དང་བདེན་པ་བཞི་ཤེས་དང་ཀུན་རྫོབ་ཤེས་པ་དང་བདུན་འཐོབ་བོ། །དེ་ཡང་གལ་ཏེ་སྒོམ་ལམ་འཇིག་རྟེན་བཞི་རགས་ཀྱི་རྣམ་པ་ཅན་ཞིག་

[377B] འོན་ཏེ་འཇིག་རྟེན་ལས་འདས་པ་ཞིག་ཡིན་ན་ནི་རྗེས་ཤེས་འདོད་པའི་གཉེན་པོ་མ་ཡིན་ལ་ཆོས་ཤེས་འདོད་པའི་གཉེན་པོ་ཡིན་པས་ཆོས་ཤེས་དང་བདེན་པ་བཞི་ཤེས་གང་རུང་གཅིག་ད་ལྟར་བྱུང་བ་ཡིན་ལ་གཞན་དག་ནི་མ་འོངས་པ་འཐོབ་སྟེ་
རང་རང་གི་རིགས་ཀྱི་སྐལ་མཉམ་གྱི་རྒྱུ་རྒྱས་པའི་ཕྱིར་རོ། །ཆགས་བཅས་དང་སློབ་པ་ཡིན་པས་གཞན་གསུམ་ནི་མི་འཐོབ་བོ། །སློབ་པ་བསམ་གཏན་བཞི་དང་གཟུགས་མེད་པ་གསུམ་སྟེས་བདུན་གྱི་ཉོན་མོངས་པ་ལས་རྒྱལ་བ་སྟེ་འདོད་ཆགས་དང་འབྲལ་བར་བྱེད་པའི་བར་ཆད་མེད་པའི་ལམ་ལ་ནི་
ཤེས་པ་སྔར་བཤད་བ་བདུན་པོ་ཁོ་ན་འཐོབ་སྟེ། དེ་ཡང་གལ་ཏེ་འཇིག་རྟེན་པའི་སྒོམ་ལམ་ཡིན་ན་ནི་ཀུན་རྫོབ་ཤེས་པ་ད་ལྟར་བྱུང་བ་གཞན་དྲུག་མ་འོངས་པ་འཐོབ་ལ། ཕ་རོལ་སེམས་ཤེས་དང་ཟད་པ་དང་མི་སྐྱེ་བ་ཤེས་པ་མི་འཐོབ་སྟེ། བར་ཆད་མེད་པའི་ལམ་ལ་བཀག་པའི་ཕྱིར་དང་སློབ་པ་ཡིན་
པའི་ཕྱིར་རོ། །འོན་ཏེ་འཇིག་རྟེན་ལས་འདས་པའི་ལམ་ཡིན་ན་ནི་འདི་གཉིས་ཅི་རིགས་ཁམས་གསུམ་གྱི་གཉེན་པོར་རུང་བས་འགོག་པ་དང་ལམ་ལ་ཆོས་ཤེས་པ་གང་ཡང་རུང་བའམ། ཁམས་གོང་མའི་གཉེན་པོ་ཡིན་པས་རྗེས་ཤེས་དང་བདེན་པ་བཞི་ཤེས་ལས་གང་རུང་ཞིག་ད་ལྟར་བ་དང་གཞན་
དག་ནི་མ་འོངས་པ་འཐོབ་བོ། །བར་ཆད་མེད་པའི་ལམ་དང་སློབ་པ་ཡིན་པས་གཞན་གསུམ་ནི་མི་འཐོབ་བོ། །སློབ་པ་ཞིག་མངོན་པར་ཤེས་པ་དང་པོ་ལྔ་ཐོབ་པར་བྱེད་པའི་བར་ཆད་མེད་པའི་ལམ་ལའང་ཤེས་པ་བདུན་འཐོབ་སྟེ། དེ་ཡང་འདོད་པ་ལས་འདོད་ཆགས་དང་བྲལ་བ་ཞིག་གིས་འཐོབ་ན་
སྔར་བཤད་པ་ལྟར་ཡིན་ལ་སྦྱོར་བའི་སྟོབས་ཀྱིས་འཐོབ་ན་ནི་ཀུན་རྫོབ་ཤེས་པ་ད་ལྟར་བ་ཡིན་ནོ། །མི་སློབ་པས་མངོན་པར་ཤེས་པ་འཐོབ་པར་བྱེད་པ་ལ་ནི་མི་གཡོ་བ་ལ་དགུ་དང་གཞན་ལ་ནི་བརྒྱད་འཐོབ་པར་འགྱུར་རོ། །རབ་ཏུ་རྟོགས་པའི་སྐལ་བ་ཅན་ཞིག་མི་གཡོ་བ་འཐོབ་པར་བྱེད་པའི་
བར་ཆད་མེད་པའི་ལམ་ལའང་ཆོས་ཤེས་རྗེས་ཤེས་དང་བདེན་པ་བཞི་ཤེས་དང་ཟད་ཤེས་དང་བདུན་འཐོབ་པ་ལས་ཆོས་ཤེས་རྗེས་ཤེས་གང་རུང་ཞིག་དང་བདེན་པ་བཞི་ཤེས་གང་རུང་ཞིག་དང་ཟད་པ་ཤེས་པ་དང་གསུམ་ད་ལྟར་བ་དང་གཞན་ནི་མ་འོངས་པ་འཐོབ་བོ། །སྙིང་པོ་ཟག་མེད་ཀྱི་དབང་

[378A]༄༅། །པོ་འཕོ་བའི་ཕྱིར་དང། བར་ཆད་མེད་ལམ་ཡིན་པས་གཞན་གསུམ་ནི་མི་འཐོབ་སྟེ། ཀུན་རྫོབ་ཤེས་པ་ཟག་བཅས་ཡིན་པས་དབང་པོ་རྟུལ་པོ་དང་སྲིད་རྩེའི་གཉེན་པོ་མ་ཡིན་བ་དང། ཤེས་པ་གཞན་གཉིས་རྣམ་གྲོལ་གྱི་ལམ་ཡིན་པའི་ཕྱིར་རོ། །སློབ་པ་ཞིག་
བསམ་གཏན་ཟག་བཅས་དང་ཟག་མེད་སྤེལ་མར་བསྒོམ་པའི་བར་ཆད་མེད་པའི་ལམ་དག་ལའང་བདུན་འཐོབ་སྟེ། འདི་ལའང་ཟག་མེད་ལ་ནི་འགོག་ལམ་ལ་ཆོས་ཤེས་པ་གཉིས་གང་རུང་ངམ་རྗེས་ཤེས་དང་བདེན་པ་བཞི་ཤས་ལས་གང་རུང་ཞིག་ད་ལྟར་བྱུང་བ་དང་གཞན་ནི་མ་འོངས་པ་འཐོབ་བོ། །ཟག་
བཅས་ལ་ནི་ཀུན་རྫོབ་ཤེས་པ་ད་ལྟར་བྱུང་བ་ཡིན་ནོ། །ས་བདུན་ལས་འདོད་ཆགས་དང་བྲལ་བའི་གོང་མ་སྲིད་རྩེ་ལས་འདོད་ཆགས་དང་བྲལ་བའི་རྣམ་པར་གྲོལ་བའི་ལམ་བརྒྱད་ལའང་ཆོས་ཤེས་རྗེས་ཤེས་དང་བདེན་པ་བཞི་ཤེས་དང་ཕ་རོལ་སེམས་ཤེས་དང་བདུན་འཐོབ་སྟེ། བདུན་པོ་དེ་
ལའང་འགོག་ལམ་ལ་ཆོས་ཤེས་གཉིས་གང་རུང་ངམ་རྗེས་ཤེས་དང་བདེན་པ་བཞི་ཤེས་ལས་གང་རུང་ཞིག་ད་ལྟར་བྱུང་བ་ཡིན་ལ་གཞན་དག་ནི་མ་འོངས་པ་འཐོབ་བོ། །སྲིད་རྩེའི་གཉེན་པོ་མ་ཡིན་པ་དང། སློབ་པ་ཡིན་པས་གཞན་གསུམ་ནི་མི་འཐོབ་བོ། །སློབ་པ་ཞིག་དབང་པོ་རྟུལ་པོ་རྣོན་པོར་སྦྱོང་བའི་
རྣམ་པར་གྲོལ་བའི་ལམ་ལ་ནི་གལ་ཏེ་ཆགས་བཅས་ཡིན་ན་ཆོས་ཤེས་རྗེས་ཤེས་དང་བདེན་པ་བཞི་ཤེས་ཏེ་ཤེས་པ་དྲུག་དང་འོན་ཏེ་ཆགས་བྲལ་ཞིག་ཡིན་ན་ཕ་རོལ་སེམས་ཤེས་བསྣན་ནས་བདུན་འཐོབ་ཅིང། ད་ལྟར་བྱུང་བ་ནི་ཆོས་ཤེས་དང་བདེན་པ་བཞི་ཤེས་ལས་གང་ཡང་རུང་བ་ཞིག་
དང་གཉིས་ཡིན་ལ་གཞན་དག་ནི་མ་འོངས་པ་འཐོབ་བོ། །འམ་ཞེས་བྱ་བ་ནི་ལུགས་གཞན་སྟོན་པ་སྟེ། ཁ་ཅིག་འདི་ནི་མཐོང་ལམ་དང་འདྲ་བའི་ཕྱིར་ཇི་ལྟར་མཐོང་ལམ་གྱིས་འབྲས་བུ་གསུམ་དང་ཀུན་རྫོབ་ཤེས་པ་འཐོབ་པ་ལྟར་འདི་ལའང་མངོན་པར་རྟོགས་པའི་མཐའ་ལས་བྱུང་བའི་ཀུན་རྫོབ་
ཤེས་བའང་འཐོབ་པའི་ཕྱིར་ དེ་གཉིས་ཀྱིས་  བདུན་ དང་བརྒྱད་  འཐོབ་བོ་ཞེས་འདོད་པ་བསྟན་པའི་ཕྱིར་རོ། །ཁ་ཅིག་ནི་སྔར་རྟོགས་ཟིན་པས་མངོན་པར་རྟོགས་པའི་མཐའ་མེད་པའི་ཕྱིར་དང། མཐོང་ལམ་ནི་འཐོབ་པར་བྱེད་ང་ཡིན་ལ་འདི་ནི་ཐོབ་ཟིན་པའི་ཕྱིར་མཐོང་ལམ་དང་འདྲ་བའང་མ་ཡིན་ནོ། །

[378B] །སློབ་པ་དབང་པོ་སྦྱོང་པའི་བར་ཆད་མེད་པའི་ལམ་ལ་ནི་ཆགས་བཅས་ཆགས་བྲལ་གཉིས་ཀས་ཆོས་ཤེས་རྗེས་ཤེས་དང་བདེན་པ་བཞི་ཤེས་དང་དྲུག་འཐོབ་ཀྱི། འདིར་ཡང་བར་ཆད་མེད་ལམ་དང་སློབ་
པ་ཡིན་པས་ཤེས་པ་གསུམ་མི་འཐོབ་ལ། ཀུན་རྫོབ་ཤེས་པའང་མི་འཐོབ་སྟེ། མཐོང་ལམ་དང་འདྲ་བའི་ཕྱིར་རོ། །ཇི་ལྟར་འདྲ་ཞེ་ན། ཇི་ལྟར་མཐོང་ལམ་གྱིས་འབྲས་བུ་དང་པོ་གསུམ་གང་རུང་ཞིག་འཐོབ་པ་ལྟར་འདིས་ཀྱང་བར་ཆད་མེད་པའི་ལམ་གྱིས་སློབ་པ་དབང་པོ་སྦྱོང་བ་ན་འབྲས་བུ་དང་པོ་གསུམ་པོ་
དབང་པོ་རྣོན་པོས་བསྡུས་པ་འདུས་བྱས་གང་རུང་ཞིག་འཐོབ་ལ། ཡང་མཐོང་ལམ་བར་ཆད་མེད་པའི་ལམ་བཟོད་པ་རྣམས་ལ་ཀུན་རྫོབ་ཤེས་པ་མི་འཐོབ་པ་ལྟར་འདིར་ཡང་དེ་དང་འདྲའོ། །ཇི་ལྟར་སློབ་པ་དབང་པོ་སྦྱོང་བའི་བར་ཆད་མེད་པའི་ལམ་ལ་ཤེས་པ་དྲུག་འཐོབ་པ་དེ་བཞིན་དུ་སྲིད་རྩེའི་ཉོན་མོངས་པ་ལས་
རྣམ་པར་རྒྱལ་བ་སྟེ་འདོད་ཆགས་དང་བྲལ་བར་བྱེད་པའི་བར་ཆད་མེད་པའི་ལམ་རྣམས་ལའང་ཤེས་པ་དྲུག་པོ་དེ་དག་ཉིད་འཐོབ་ཀྱི་སྲིད་རྩེའི་གཉེན་པོ་མ་ཡིན་ཞིང་སློབ་པའི་བར་ཆད་མེད་ལམ་ཡིན་པས་གཞན་མི་འཐོབ་པ་ནི་སྔར་བཞིན་ནོ། །སྲིད་རྩེའི་རྣམ་གྲོལ་གྱི་ལམ་དགུ་པ་ཟད་པ་ཤེས་པ་ལ་ནི་དབང་པོ་
རྟུལ་པོ་ལ་ཉམས་པ་སྲིད་པས་མི་སྐྱེ་བ་ཤེས་པ་མ་གཏོགས་པ་ཤེས་པ་དགུ་འཐོབ་ཅིང། མི་གཡོ་བའི་ཆོས་ཅན་གྱིས་ནི་མི་སྐྱེ་བ་ཤེས་པའང་འཐོབ་པས་བཅུ་འཐོབ་ལ། མི་གཡོ་བ་དེར་དབང་པོ་འཕོ་བའི་རྣམ་པར་གྲོལ་བའི་ལམ་ཐ་མ་ལའང་བཅུ་པོ་ཐམས་ཅད་འཐོབ་བོ། །འདི་དག་ལ་སྡུག་བསྔལ་དང་
ཀུན་འབྱུང་ཤེས་པ་གང་རུང་ཞིག་དང་རྗེས་ཤེས་དང་ཟད་པ་དང་མི་སྐྱེ་བ་ཤེས་པ་གང་རུང་ཞིག་སྟེ་གསུམ་ནི་ད་ལྟར་བྱུང་བ་ཡིན་ལ་གཞན་དག་ནི་མ་འོངས་པ་འཐོབ་འོ། །སྔར་བཤད་པའི་ལྷག་མ་འདོད་པ་ལས་འདོད་ཆགས་དང་བྲལ་བའི་རྣམ་གྲོལ་གྱི་ལམ་དགུ་པ་དང། ས་བདུན་ལས་འདོད་ཆགས་དང་
བྲལ་བའི་རྣམ་པར་གྲོལ་བ་དང། མངོན་པར་ཤེས་པ་དང། སྤེལ་མ་སྒོམ་པ་དང། མི་གཡོ་བ་རྟོགས་པར་བྱེད་པ་གསུམ་གྱི་རྣམ་པར་གྲོལ་བའི་ལམ་དང་པོ་བརྒྱད་པོ་རྣམས་དང། དེ་བཞིན་དུ་སྔར་མ་སྨོས་པ་འདོད་པ་ལས་འདོད་ཆགས་དང་བྲལ་བའི་ཕྱིར་མི་འོང་བའི་སྦྱོར་བ་དང་ཁྱད་པར་ཅན་གྱི་ལམ་རྣམས་ལ་

[379A]༄༅། །ནི་ཟད་པ་དང་མི་སྐྱེ་བ་ཤེས་པ་མ་གཏོགས་པ་ཤེས་པ་བརྒྱད་བརྒྱད་མ་འོངས་པ་འཐོབ་སྟེ་སློབ་པའི་དབང་དུ་བྱས་པའོ། །མི་སློབ་པ་ནི་མངོན་པར་ཤེས་པ་དང་སྤེལ་མ་སྒོམ་པ་དང་མི་གཡོ་བ་རྟོགས་པར་བྱེད་པའི་བར་ཆད་མེད་པའི་ལམ་ལ་དུས་ཀྱི་རྣམ་གྲོལ་ཡིན་ན་ཕ་རོལ་སེམས་
ཤེས་དང་མི་སྐྱེ་བ་ཤེས་པ་མ་གཏོགས་པ་བརྒྱད་འཐོབ་ལ། མི་གཡོ་པའི་ཆོས་ཅན་ཞིག་ཡིན་ན་ནི་བར་ཆད་མེད་ལམ་ལ་བཀག་པས་ཕ་རོལ་སེམས་ཤེས་མ་གཏོགས་པ་དགུ་འཐོབ་བོ། །མངོན་པར་ཤེས་པ་དང་སྤེལ་མར་སྒོམ་པ་དང་མི་གཡོ་བ་རྟོགས་པར་བྱེད་པའི་སྦྱོར་བ་དང་རྣམ་པར་གྲོལ་པ་དང་ཁྱད་པར་
ཅན་གྱི་ལམ་རྣམས་ལ་དུས་ཀྱི་རྣམ་གྲོལ་གྱིས་མི་སྐྱེ་བ་ཤེས་པ་མ་གཏོགས་པ་དགུ་དང། མི་གཡོ་བས་བཅུ་པོ་ཐམས་ཅད་འཐོབ་བོ། །དེ་ཡང། མིག་དང་རྣ་བའི་མངོན་ཤེས་ནི། །ལུང་དུ་མ་བསྟན་ཞེས་འབྱུང་བས་ལྷའི་མིག་དང་རྣ་པའི་མངོན་ཤེས་གཉིས་ཀྱིས་ནི་རྣམ་གྲོལ་གྱི་ལམ་ཡང་ལུང་མ་
བསྟན་ ཡིན་ལ་ལུང་མ་བསྟན་  ལ་ནི་མ་འོངས་པ་འཐོབ་པ་མེད་དོ། །དེ་དག་ནི་མི་སློབ་པའི་དབང་དུ་བྱས་པའོ། །སོ་སོའི་སྐྱེ་པོ་འདོད་པ་དང་བསམ་གཏན་སྔ་མ་གསུམ་ལས་འདོད་ཆགས་དང་བྲལ་བའི་རྣམ་གྲོལ་གྱི་ལམ་ཐ་མ་རྣམས་ལ་ནི་རིམ་པ་ལྟར་བསམ་གཏན་དང་པོ་དང་གཉིས་པ་དང་གསུམ་པ་དང་
བཞི་པའི་སས་བསྡུས་པའི་ཀུན་རྫོབ་ཤེས་པ་དང་ཕ་རོལ་སེམས་ཤེས་མ་འོངས་པ་འཐོབ་བོ། །བསམ་གཏན་བཞི་བ་ལས་འདོད་ཆགས་དང་བྲལ་བའི་རྣམ་གྲོལ་གྱི་ལམ་དགུ་པ་ལ་ནི་ནམ་མཁའ་མཐའ་ཡས་སྐྱེ་མཆེད་ཀྱི་དངོས་གཞིས་བསྡུས་པའི་ཀུན་རྫོབ་ཤེས་པ་འཐོབ་ཀྱི་ཕ་རོལ་སེམས་ཤེས་ནི་མི་
འཐོབ་སྟེ། དེ་ནི་གཟུགས་ལ་བརྟེན་ནས་བསྒྲུབ་པར་བྱ་བ་ཡིན་པས་གཞན་གྱི་སེམས་ཤེས་གཟུགས་མེད་ཀྱི་སས་བསྡུས་བ་མེད་པའི་ཕྱིར་རོ། །དེ་བཞིན་དུ་གཟུགས་མེད་ལྷག་མ་རྣམས་ལའང་ཤེས་པར་བྱའོ། །བསམ་གཏན་གྱི་དངོས་གཞིའི་ས་པའི་སྦྱོར་བའི་ལམ་རྣམས་དང། ལྷའི་མིག་དང་རྣ་བའི་མངོན་
ཤེས་མ་གཏོགས་པའི་མངོན་ཤེས་གསུམ་གྱི་རྣམ་གྲོལ་གྱི་ལམ་དང་ཚད་མེད་དང་རྣམ་ཐར་ཟིལ་གནོན་དང་ཟད་པར་གྱི་སྐྱེ་མཆེད་ལ་སོགས་པ་ཡོན་ཏན་མངོན་པར་སྒྲུབ་པའི་རྣམ་གྲོལ་གྱི་ལམ་ལ་ནི་ཀུན་རྫོབ་ཤེས་པ་དང་ཕ་རོལ་སེམས་ཤེས་གཉིས་ཀ་འཐོབ་སྟེ། དེ་དག་ནི་བསམ་གཏན་

[379B] །མངོན་ཤེས་སྤྲུལ་པ་མ་གཏོགས་སོ་ཞེས་བྱ་བ་ནི་བསམ་གཏན་དགེ་བའི་སྟོབས་ཀྱིས་དེ་དག་མ་འོངས་པ་འཐོབ་པར་བཤད་པ་ཡིན་ལ། འདིར་དེ་དག་གི་མ་འོངས་པ་མི་འཐོབ་པར་འདོད་དོ། །ངེས་འབྱེད་ཆ་མཐུན་དག་ལ་ནི་བསམ་གཏན་གྱི་ས་པ་དག་གིས་ཀྱང་ཕ་རོལ་
སེམས་ཤེས་འཐོབ་པ་མེད་དེ། མཐོང་ལམ་གྱི་འཁོར་ཡིན་པའི་ཕྱིར་ཏེ། ཇི་ལྟར་མཐོང་ལམ་ལ་ཕ་རོལ་སེམས་ཤེས་མི་འཐོབ་པ་ལྟར་དེའི་འཁོར་ལའང་མི་འཐོབ་བོ་སྙམ་དུ་བསམས་པའོ། །དེ་ཡང་སོ་སོའི་སྐྱེ་བོ་འདོད་པ་དང་བསམ་གཏན་སྔ་མ་གསུམ་ལས་འདོད་ཆགས་དང་བྲལ་
བའི་རྣམ་གྲོལ་གྱི་ལམ་ཐ་མ་མ་གཏོགས་པ་དང་སྦྱོར་བ་དང་པར་ཆད་མེད་པ་དང་ཁྱད་པར་ཅན་གྱི་ལམ་དང་མངོན་ཤེས་གསུམ་དང་ཚད་མེད་པ་ལ་སོགས་པ་ཡོན་ཏན་མངོན་པར་སྒྲུབ་པ་དག་གི་བར་ཆད་མེད་པའི་ལམ་རྣམས་ལ་ནི་ཀུན་རྫོབ་ཤེས་པ་ཁོ་ན་མ་འོངས་པ་འཐོབ་ཀྱི་གཉེན་པོ་མ་ཡིན་
པས་ཕ་རོལ་སེམས་ཤེས་ནི་མི་འཐོབ་བོ་ཞེས་ཊཱི་ཀ་ལས་འཆད་དོ། །འོ་ན་ཟག་བཅས་ཟག་མེད་ཀྱི་ལམ་གང་ལས་དུ་པའི་ཤེས་པ་འཐོབ་ཅེ་ན། དེ་ལ་ལམ་གཉིས་ལས་དང་པོ་འཇིག་རྟེན་པའི་ལམ་ལ་ནི་མི་ལྕོགས་མེད་ལ་བརྟེན་ནས་འདོད་པ་ལས་འདོད་ཆགས་དང་བྲལ་ནས་བསམ་
གཏན་དང་པོའི་དངོས་གཞི་འཐོབ་པ་ན་རྣམ་གྲོལ་གྱི་ལམ་དགུ་པ་ལ་བསམ་གཏན་དང་པོའི་ཉེར་བསྡོགས་དང་དངོས་གཞིས་བསྡུས་བའི་ཀུན་རྫོབ་ཤེས་པ་འཐོབ་བ་ནས་སྲིད་རྩེའི་ཉེར་བསྡོགས་ལ་བརྟེན་ནས་ཅི་ཡང་མེད་པ་ལས་འདོད་ཆགས་དང་བྲལ་ནས་སྲིད་རྩེའི་དངོས་གཞིས་འཐོབ་པ་ན་རྣམ་
གྲོལ་གྱི་ལམ་དགུ་པ་ལ་སྲིད་རྩེའི་ཉེར་བསྡོགས་དང་དངོས་གཞིས་བསྡུས་པའི་ཀུན་རྫོབ་ཤེས་པ་འཐོབ་པའི་བར་དུ་སྦྱར་རོ། །གཉིས་པ་འཇིག་རྟེན་ལས་འདས་པའི་ལམ་ལ་ནི་ས་བསམ་གཏན་གཉིས་པ་ལྟ་བུ་གང་ལས་འདོད་ཆགས་དང་བྲལ་བར་བྱ་བའི་ཕྱིར་གཉིས་པའི་སས་བསྡུས་པའི་ཟག་
མེད་ཀྱི་བསམ་གཏན་གཉིས་པ་གང་ཞིག་ཐོབ་པ་དེར་ཡང་འོག་མ་བསམ་གཏན་དང་པོའི་ཉེར་བསྡོགས་དང་དངོས་གཞི་དང་དངོས་གཞི་ཁྱད་པར་ཅན་དང་རྣམ་གྲོལ་དགུ་པའི་ཚེ་བསམ་གཏན་གསུམ་པའི་སས་བསྡུས་པའི་ཟག་པ་མེད་པའང་འཐོབ་སྟེ། གཉེན་པོའི་རིགས་རྒྱས་པའི་ཕྱིར་རོ། །དེ་བཞིན་དུ་ས་

[380A]༄༅། །གཞན་གྱི་ཟག་མེད་ལའང་སྦྱར་པར་བྱའོ། །གང་གིས་ཟད་པ་ཤེས་པ་འཐོབ་པ་དེ་ལ་ནི་ཟག་པ་དང་བཅས་པའི་ཡོན་ཏན་མི་སྡུག་པ་དང་དབུགས་འབྱུང་རྔུབ་དྲན་བ་དང་དྲན་པ་ཉེར་གཞག་དང་ཚད་མེད་དང་རྣམ་ཐར་ཟིལ་གནོན་དང་ཟད་པར་ལ་སོགས་པ་རྣམས་ཀྱང་འཐོབ་
བོ༑ ༑དེ་ཡང་ས་ཀུན་གྱིས་བསྡུས་པའི་ཡོན་ཏན་འཐོབ་སྟེ། དེ་ཡང་འདོད་ཆགས་དང་བྲལ་པས་ཐོབ་བ་རྣམས་འཐོབ་ཀྱི་སྦྱོར་བས་ཐོབ་པ་རྣམས་ནི་མ་ཡིན་ཏེ། དེ་དག་ནི་བསམ་གཏན་གྱི་སྟོབས་ཀྱིས་བསྐྱེད་པར་བྱ་བ་ཡིན་པའི་ཕྱིར་རོ། །འདོད་ཆགས་དང་བྲལ་བས་ཐོབ་པ་རྣམས་ནི་དར་གྱི་སྤྲོག་མ་
ཐག་པ་བཅད་པའམ་རྒྱལ་སྲིད་ཆེན་པོ་ཐོབ་ན་འབུལ་བ་དང་བཅས་བས་ཡུལ་མི་རྣམས་ཀྱིས་བསུ་བ་བྱེད་བ་བཞིན་དུ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཉོན་མོངས་པའི་ཐོབ་པ་བཅད་པ་དང་སེམས་ཀྱི་རྒྱལ་སྲིད་ཆེན་པོ་ཐོབ་པ་ལ་ཡོན་ཏན་གྱི་ཚོགས་རྣམས་ཀྱི་ཐོབ་པས་བསུ་བའི་ཕྱིར་རོ། །ཡོན་ཏན་དེ་དག་ཀྱང་
འདོད་པ་དང་གཟུགས་དང་གཟུགས་མེད་པའི་རྟེན་ཅན་གྱི་དགྲ་བཅོམ་ཡིན་ན་ནི་རིམ་པ་ལྟར་ཁམས་གསུམ་ཆར་གྱིས་བསྡུས་པ་དང་ཁམས་གོང་མ་གཉིས་དང་གཟུགས་མེད་ཀྱིས་བསྡུས་པ་ཁོ་ན་འཐོབ་ལ་དེ་བཞིན་དུ་སའི་སྒོ་ནས་ཀྱང་རྟོགས་པར་བྱའོ། །དེ་ཡང་སྔོན་རྙེད་ཟིན་པ་ནི་མི་འཐོབ་སྟེ། དེ་ནི་
ཐོབ་ཟིན་པའི་ཕྱིར་དང།  དམན་པའི་ཕྱིར་དང།  ཐོབ་པ་བཏང་བ་ཡིན་ན་འདས་པ་མི་འཐོབ་པའི་ཕྱིར་རོ། །སློབ་དཔོན་འདུན་བཟང་ནི་ཐོབ་པ་བཏང་པ་དེ་དག་སྔོན་འདྲིས་པར་བྱས་པས་སྔོན་དུ་འགྱུར་ཀྱང་མ་འོངས་པ་ནི་མི་འཐོབ་སྟེ་སྟོབས་ཉམས་པའི་ཕྱིར་རོ་ཞེས་འདོད་དོ། །སློབ་དཔོན་དབྱིག་བཤེས་ནི་སྔོན་
རྙེད་པ་དག་ད་ལྟ་མི་ལྡན་པ་ལས་རྙེད་ན་བཏང་ཡང་མ་འོངས་པ་འཐོབ་པར་འདོད་ལ། ཁ་ཅིག་ནི་བཏང་བ་རྣམས་ནི་མ་འོངས་པ་མི་འཐོབ་ཀྱི། མ་བཏང་ན་མ་འོངས་པ་འཐོབ་བོ་ཞེས་འདོད་དེ། འདི་དག་ནི་གཞི་མེད་པར་ཁྱད་པར་གྱི་ཆོས་ལ་དཔྱོད་པ་ཡིན་ནོ། །ཅི་ཐོབ་པ་རྙེད་པ་ཁོ་ན་ཡིན་ནམ་ཞེ་ན། ཐོབ་པ་ནི་
རྣམ་པ་བཞི་སྟེ། རྙེད་པ་དང། བསྟེན་པ་དང། གཉེན་པོ་དང། ཐག་སྲིང་པ་འཐོབ་པའོ། །དེ་ལ་རྙེད་པ་འཐོབ་པ་ཞེས་བྱ་བ་ནི་དགེ་བ་འདུས་བྱས་རྣམས་ གོམས་པས་དེ་དག་མ་འོངས་པ་རྣམས།  ཀྱིས་གསར་དུ་རྙེད་པའོ།  །ལྟ་བུ་  བསྟེན་པ་འཐོབ་པ་ཞེས་བྱ་བ་ནི་དགེ་བ་འདུས་བྱས་ ཐོབ་ཟིན་  རྣམས་ཀྱིས་ཡང་

[380B] །དེ་ཡང་ད་ལྟར་བའི་ཆོས་ལ་ནི་རྙེད་པ་དང་བསྟེན་པ་གཉིས་ཡོད་ལ་མ་འོངས་པ་ལ་རྙེད་པ་འབའ་ཞིག་དང་འདས་པ་ལ་གཉིས་ཀ་མེད་དོ། །གཉེན་པོ་འཐོབ་པ་དང་ཐག་སྲིད་བ་འཐོབ་པ་ནི་ཟག་པ་དང་བཅས་པའི་ཆོས་རྣམས་ཀྱིས་གཉེན་པོ་འཐོབ་པ་དང་དེ་དག་སྤངས་པ་ཐག་སྲིད་པ་ཡིན་ཏེ་
རིམ་པ་ལྟར་ལུས་སེམས་ལ་འདོད་ཆགས་དང་བྲལ་བར་བྱེད་པ་དང། ཉོན་མོངས་པའི་ཐོབ་པ་གཅོད་པའོ། །དེ་ལྟར་ན་དགེ་བ་ཟག་བཅས་རྣམས་ཀྱིས་ནི་ཐོབ་པ་བཞི་ཆར་ཡིན་ནོ། །དེ་ཡང་དང་པོ་གཉིས་ནི་དགེ་བ་ཟག་བཅས་རང་གིས་འཐོབ་པ་ཡིན་ལ་ཕྱི་མ་གཉིས་ནི་དེ་དག་གི་གཉེན་པོ་དང་རྣམ་གྲོལ་ཐོབ་པ་ལ་དེ་དག་གི་ཐོབ་
པ་ཞེས་བཏགས་ནས་བརྗོད་པ་ཡིན་ནོ། །ཟག་མེད་ཀྱི་ནི་འཐོབ་པ་དང་པོ་གཉིས་ཡིན་གྱི་ཕྱི་མ་གཉིས་ནི་མ་ཡིན་ཏེ། ཟག་མེད་ལ་གཉེན་པོ་མེད་པའི་ཕྱིར་དང། དེ་ཉིད་ཀྱིས་ཐག་སྲིད་བའང་མེད་པའི་ཕྱིར་རོ། །ཉོན་མོངས་ཅན་བསྒྲིབས་ལ་ལུང་མ་བསྟན་རྣམས་ཀྱིས་ནི་གཉེན་བོ་འཐོབ་པ་དང་སྤངས་པ་ཐག་སྲིང་བའི་ཐོབ་པ་གཉིས་
ཡིན་ཏེ། ཤེས་པ་ཁ་ཅིག་ནི་དེ་དག་གི་གཉེན་པོ་ཡིན་པའི་ཕྱིར་དང། ཁ་ཅིག་ནི་དེ་དག་ཐག་སྲིང་བ་ཡིན་པའི་ཕྱིར་དང། འདིར་གང་ཅུང་ཟད་བཤད་པའི་ཐོབ་པའི་དབྱེ་བ་ནི་ཤེས་པའི་ཐོབ་པ་ལ་བརྩམས་ནས་བཤད་པའི་ཕྱིར་དང། སྤྱིར་ཐོབ་པའི་དབྱེ་བ་ཡང་སྔར་བཤད་ཟིན་པའི་ཕྱིར་རོ། །འོ་ན་ནི་ཀུན་རྫོབ་ཤེས་པ་
མི་དགེ་བ་དང་ལུང་མ་བསྟན་ཡོད་པས་དེ་དག་རྙེད་པ་དང་བསྟེན་པའི་ཐོབ་པའང་ཡོད་པའི་ཕྱིར་དེ་དག་གི་ཐོབ་པ་བཞིར་འགྱུར་རོ་ཞེ་ན། དེ་ལྟ་མོད་ཀྱི་ཕལ་ཆེ་བའི་དབང་དུ་བྱས་ནས་དེ་དག་གི་ཐོབ་པ་གཉིས་ཡིན་པར་བསྟན་ཏོ། །ཉི་འོག་པ་རྣམས་ནི་སྡོམ་པ་འཐོབ་པ་དང། རྣམ་པར་འཇིག་པ་འཐོབ་པ་གཉིས་
བསྣན་ནས་དྲུག་ཏུ་འདོད་དེ། དང་པོ་ནི་མདོ་ལས། དབང་པོ་དྲུག་པོ་འདི་དག་ཤིན་ཏུ་དུལ་བ་དང་ཤིན་ཏུ་བསྒོམས་པ་ཞེས་གསུངས་པ་མིག་སོགས་དབང་པོ་དྲུག་གི་སྒོ་སྡོམ་པ་དྲན་ཤེས་བཞིན་གྱི་བདག་ཉིད་ཡིན་ལ། གཉིས་པ་ནི་ལུས་ལ་དམིགས་པའི་ཉོན་མོངས་པ་ཐག་སྲིང་བ་སྟེ་ཕྱི་ནང་གི་ལུས་དྲན་པ་ཉེར་གཞག་
འཐོབ་པ་ཡིན་ནོ། །ཁ་ཆེ་བ་རྣམས་ནི་དེ་དག་ཀྱང་རིམ་པ་ལྟར་ཕྱི་མ་གཉིས་ཀྱི་ནང་དུ་འདུས་སོ་ཞེས་ཟེར་རོ། །ཡང་ན་གཉིས་ཀའང་གཉིས་ཀའི་ཁོངས་སུ་འདུས་སོ་ཞེས་བྱས་ཀྱང་འགལ་བ་མེད་དོ་ཞེས་རྒྱལ་པོའི་སྲས་འཆད་དོ། །ད་ནི་གསུམ་པ་དེ་དག་གི་ཡོན་ཏན་སྟོན་ཏེ། དེ་ཡང་སྔར་ནི་ཟད་པ་ཤེས་ལ་ཟག་བཅས་

[381A]༄༅། །ཀྱང་ཞེས་ཉན་རང་སངས་རྒྱས་རྣམས་ཀྱི་ཟད་ཤེས་ཀྱི་སྐད་ཅིག་ལ་ཐོབ་པའི་ཡོན་ཏན་སྤྱིར་བཤད་ལ། འདིར་ནི་སངས་རྒྱས་ཀྱི་ཡོན་ཏན་ཐུན་མོང་མ་ཡིན་པ་དང་ཐུན་མོང་གཉིས་ལས་དང་པོ་ལའང་གསུམ་ལས་མདོར་བསྟན་པ་ནི་རྣམ་བཤད་རིགས་
བ་ལས། གཏི་མུག་གཉིད་གཉིས་སངས་ཕྱིར་དང། །བློ་རྒྱས་ཕྱིར་ན་སངས་རྒྱས་པ་ཞེས་འབྱུང་བས་མ་རིག་པའི་གཉིད་སངས་པ་དང་ཡེ་ཤེས་ཀྱི་སྣང་བརྒྱས་པའི་སངས་རྒྱས་ཀྱིས་ཟད་པ་མཁྱེན་པའི་ཚེ་བརྙེས་པའི་ཡོན་ཏན་གྱི་ཆོས་ཉན་ཐོས་ལ་སོགས་པ་གཞན་དད་ཐུན་མོང་མ་
ཡིན་པས་མ་འདྲེས་པའི་སྟོབས་བཅུ་དང་སོགས་པའི་སྒྲས་གཟུང་བ་མི་འཇིགས་པ་བཞི་དང་དྲན་པ་ཉེར་གཞག་གསུམ་དང་ཐུགས་རྗེ་ཆེན་པོ་སྟེ་བཅོ་བརྒྱད་དོ། །མདོ་གཞན་ལས་དེ་བཞིན་གཤེགས་པ་ལ་འཁྲུལ་པ་མི་མངའ་བ་ལ་སོགས་པ་བཅོ་བརྒྱད་གསུངས་པ་ནི་མདོ་སྡེའི་རྒྱན་དུ་
སྤྱོད་པ་དང་ནི་རྟོགས་པ་དང། །ཡེ་ཤེས་དང་ནི་ཕྲིན་ལས་ཀྱིས། །ཉན་ཐོས་རང་སངས་རྒྱས་ཀུན་གྱི། །བླ་མ་ཁྱོད་ལ་ཕྱག་འཚལ་ལོ། །ཞེས་བཞིར་བསྡུས་བ་ནི་ཐེག་པ་གོང་མ་པའི་ལུགས་ཡིན་ནོ། །རྒྱས་པར་བཤད་པ་ལ་བཞི་ལས་དང་པོ་སྟོབས་བཅུ་བཤད་པ་ནི་གནས་དང་གནས་མིན་པ་ནི་སྲེད་
པ་དང་མི་སྲིད་པ་སྟེ། དེ་ལ་གནས་དགེ་བ་ལས་མཐོ་རིས་འབྱུང་བ་དང་མི་དགེ་བ་ལས་ངན་སོང་འབྱུང་བ་དང་སྐྱེས་པ་རང་སངས་རྒྱས་སུ་འགྱུར་བ་ལ་སོགས་པ་དང། གནས་མ་ཡིན་པ་དགེ་བས་ངན་སོང་དུ་འགྲོ་བ་གནས་མ་ཡིན་པ་ལ་སོགས་པ་རྒྱུ་དང་རྒྱུ་མ་ཡིན་པ་ཐམས་ཅད་མངོན་སུམ་དུ་
མཁྱེན་པའི་སྟོབས་ འདུས་བྱས་དང་འདུས་མ་བྱས་ཀྱི་ཆོས་ཐམས་ཅད་དོ།།  ནི་ཤེས་པ་རྣམ་པ་བཅུ་སྟེ། དེ་ལ་གནས་དང་གནས་མ་ཡིན་པ་ནི་བསྡུ་ན་འདུས་བྱས་དང་འདུས་མ་བྱས་གཉིས་ཡིན་ལ། འདུས་བྱས་ལ་ཁམས་གསུམ་དང་ཟག་མེད་ལ་མཚུངས་ལྡན་དང་དེ་མ་ཡིན་པ་གཉིས་གཉིས་སུ་
ཕྱེ་བས་བརྒྱད་དང། འདུས་མ་བྱས་ལ་དགེ་བ་དང་ལུང་མ་བསྟན་གཉིས་སུ་ཕྱེ་བས་བཅུར་འགྱུར། དེ་ལ་ཀུན་རྫོབ་ཤེས་པའི་ཡུལ་ནི་བཅུ་ཆར་ཡིན་ལ། ཆོས་ཤེས་པའི་ནི་འདོད་ གནས་མཁྱེན་པས་ནི་རྒྱུ་མེད་པར་སྨྲ་བ་འགོག་ལ། གནས་མ་ཡིན་པ་མཁྱེན་པས་ནི་མི་མཐུན་བརྒྱུད་སྨྲ་བ་འགོག་གོ་  པ་དང་

[381B] རྗེས་སུ་ཤེས་པའི་ནི་ཁམས་གོང་མ་གཉིས་དང་འདུས་བྱས་ཟག་མེད་གཉིས་གཉིས་དང་འདུས་མ་བྱས་དགེ་བ་སྟེ་བདུན་དང། སྡུག་བསྔལ་དང་ཀུན་འབྱུང་ཤེས་བའི་ནི་ཁམས་གསུམ་གྱི་དྲུག་གོ་འགོག་པ་ཤེས་པའི་ནི་འདུས་
མ་བྱས་དགེ་བ་ཁོ་ནའོ། །ལམ་ཤེས་པའི་ནི་འདུས་བྱས་ཟག་མེད་གཉིས་སོ། །ཕ་རོལ་སེམས་ཤེས་ཀྱིས་ནི་འདོད་གཟུགས་དང་འདུས་བྱས་ཟག་མེད་ཀྱི་མཚུངས་ལྡན་གསུམ་མོ། །ཟད་པ་དང་མི་སྐྱེ་བ་ཤེས་པའི་ནི་འདུས་མ་བྱས་ལུང་མ་བསྟན་མ་གཏོགས་པ་དགུའོ། །ཟག་བཅས་གྱི་ལས་དང་ དེའི་  འབྲས་བུ་
རྣམ་པར་སྨིན་པ་སྣ་ཚོགས་ ནི་བདེན་པ་དང་པོ་གཉིས་ཡིན་ལ་དེ།  མཁྱེན་པའི་སྟོབས་ལ་ནི་འགོག་ལམ་ཤེས་པ་མ་གཏོགས་པ་ཤེས་པ་བརྒྱད་ཡིན་ཏེ། འགོག་ལམ་ཤེས་པ་ནི་ཟག་མེད་ཁོ་ན་ལ་དམིགས་ལ་ལས་དེའི་རྣམ་སྨིན་ནི་ཟག་བཅས་བདེན་པ་དང་པོ་གཉིས་ཀྱིས་བསྡུས་པའི་ཕྱིར་རོ།  །ཀུན་རྫོབ་
 ཤེས་པ་ནི་ཁམས་གསུམ་གའི་ལས་འབྲས་ལ་དམིགས་སོ།།  བསམ་གཏན་བཞི་དང། སོགས་པས་གཟུང་བ་རྣམ་ཐར་བརྒྱད་དང། སྟོང་པ་ཉིད་ལ་སོགས་པའི་ཏིང་ངེ་འཛིན་གསུམ་དང། འདུ་ཤེས་མེད་པ་དང་འགོག་པའི་སྙོམས་འཇུག་གཉིས་དང། མཐར་གྱིས་གནས་ སེམས་ཤེས་ཀྱི་ཁམས་འོག་མ་
 གཉིས་ཀྱི་སེམས་སེམས་བྱུང་དགེ་མི་དགེ་ཤེས་ལ། ཆོས་ཤེས་ཆ་དང་བཅས་པས་འདོད་པ་དང་རྗེས་ཤེས་ཆ་དང་བཅས་པས་གོང་མ་གཉིས་ཤེས་སོ།།  པའི་སྙོམས་འཇུག་དགུ་དང། གཟུགས་མེད་སྙོམས་འཇུག་བཞིའི་རང་བཞིན་དང་ཐོབ་པ་དང་ཕན་འདོགས་པ་དང་རོ་མྱང་ལྡན་ལ་སོགས་བ་དང་ཉམས་པ་ཆ་མཐུན་ལ་
སོགས་པའི་ ཉོན་མོངས་དང་རྣམ་བྱང་གི་  དོན་རྣམས་ཐོགས་པ་མེད་བར་མཁྱེན་པའི་སྟོབས་ནི་ཤེས་པ་དགུ་ཡིན་ཏེ། དེ་དག་འདུས་བྱས་ཟག་བཅས་ཟག་མེད་ཁོ་ན་ལ་དམིགས་པའི་ཕྱིར་དང་འགོག་པ་ཤེས་པ་མ་གཏོགས་པའི་ཕྱིར་རོ། །དེ་བཞིན་དུ་དད་པ་ལ་སོགས་པའི་དབང་པོ་མཆོག་དང་མཆོག་
མ་ཡིན་པ་དང། ཉན་ཐོས་ལ་སོགས་པ་ལ་མོས་པ་སྣ་ཚོགས་དང། ཉན་ཐོས་ལ་སོགས་པའི་ཁམས་སྣ་ཚོགས་མཁྱེན་པའི་སྟོབས་རྣམས་ལ་ནི་འགོག་པ་ཤེས་པ་མ་གཏོགས་པ་ཤེས་པ་དགུ་དགུ་ཡིན་ཏེ། དེ་ལ་དབང་པོ་དང་མོས་པ་ནི་སེམས་བྱུང་ཡིན་ཞིང་ཁམས་ནི་སློབ་དཔོན་འདུན་བཟང་གིས་

[382A]༄༅། །སེམས་ཅན་རྣམས་ཀྱི་སྔོན་གོམས་པའི་བག་ཆགས་ཀྱིས་ཡང་དག་བར་གྲུབ་པའི་བསམ་པ་ལ་འདོད་པས་དེ་ཡང་སེམས་དང་སེམས་བྱུང་ཁྱད་པར་ཅན་ཡིན་ལ། དེ་དག་ཀྱང་ཟག་བཅས་ཟག་མེད་འདུས་བྱས་ཁོ་ན་ལ་དམིགས་པའི་ཕྱིར་རོ། །དམྱལ་བ་ནས་འགོག་པའི་
བར་ཐམས་ཅད་དུ་འགྲོ་བའི་ལམ་མཁྱེན་པའི་སྟོབས་དག་ལ་ནི་ཤེས་པ་བཅུ་ཡིན་ཏེ། ལམ་ནི་རྒྱུ་ཡིན་ལ་དེ་ཉིད་འབྲས་བུ་དང་བཅས་པ་མཁྱེན་པར་འདོད་ན་ནི་འགོག་པ་ཤེས་ དེ་ཡང་བདེན་པ་དང་པོ་གཉིས་དང་ལམ་མོ།།  པའང་ཡོད་པའི་ཕྱིར་ཏེ། འགོག་པ་ནི་ལམ་གྱི་སྐྱེས་བུ་བྱེད་བ་དང་
བྲལ་བའི་འབྲས་བུ་ཡིན་པའི་ཕྱིར་རོ། །ལམ་འབའ་ཞིག་མཁྱེན་པ་སྟོབས་སུ་འདོད་ན་ནི་ལམ་འདུས་བྱས་ཡིན་པས་འགོག་ཤེས་མ་གཏོགས་པ་ཤེས་པ་དགུ་ཡིན་ནོ། །དེ་ལྟར་ལུགས་ཐ་དད་པའམ་ཞེས་སྨོས་པ་ཡིན་ནོ། །སྔོན་གྱི་གནས་རྗེས་སུ་དྲན་པ་དང་འཆི་འཕོ་དང་སྐྱེ་བ་མཁྱེན་པའི་སྟོབས་གཉིས་
ནི་ཀུན་རྫོབ་ཤེས་པ་ཡིན་གྱི་གཞན་ནི་མ་ཡིན་ཏེ། འདི་དག་བདེན་པ་ལ་མི་དམིགས་པའི་ཕྱིར་རོ། །འདི་ལྟར་སྔོན་གྱི་གནས་རྗེས་སུ་དྲན་པ་ནི་རང་གཞན་གྱི་སྐྱེ་བ་སྔ་མ་དྲན་པ་ཡིན་ལ། འཆི་བ་དང་འཕོ་བ་བར་དོ་དང་སྐྱེ་བ་མཁྱེན་པ་ནི་རང་གཞན་གྱི་མ་འོངས་པའི་སྲིད་པ་མཁྱེན་པ་སྟེ། འདི་དག་
རང་གི་མཚན་ཉིད་ལ་དམིགས་ཀྱི་སྤྱིའི་མཚན་ཉིད་བདག་མེད་པའི་རྣམ་པར་མ་ཞུགས་པའི་ཕྱིར་བདེན་པ་ལ་མི་དམིགས་སོ། །ཟག་པ་ཟད་པ་མཁྱེན་པའི་སྟོབས་ཀྱིས་གལ་ཏེ་ཟག་པ་ཟད་པ་འགོག་བདེན་འབའ་ཞིག་མཁྱེན་པར་འདོད་ན་ནི་ཆོས་ཤེས་རྗེས་ཤེས་དང་འགོག་པ་ཤེས་པ་དང་ཟད་མི་སྐྱེ་
ཤེས་པ་དང་ཀུན་རྫོབ་ཤེས་པ་དང་དྲུག་ཡིན་ཏེ། འགོག་པ་ཤེས་པའི་རིགས་ཁོ་ན་ཆོས་ཤེས་ལ་སོགས་པའི་བྱེ་བྲག་གིས་ཐ་དད་དུ་བྱས་པའི་ཕྱིར་དང། འདུས་མ་བྱས་ཡིན་པས་བདེན་པ་གཞན་གསུམ་ཤེས་པ་དང་ཕ་རོལ་སེམས་ཤེས་མི་སྲིད་པའི་ཕྱིར་རོ། །འོན་ཏེ་ཟད་པ་ཤེས་པ་ཟག་པ་
ཟད་པའི་རྒྱུད་ལ་ཡོད་པའི་ཤེས་པ་ལ་འདོད་ན་ནི་དེའི་རྒྱུད་ལ་ནི་ཤེས་པ་ཐམས་ཅད་འབྱུང་བས་ཤེས་པ་བཅུ་ཡིན་ནོ། །ད་ནི་དེ་དག་གང་ལ་བརྟེན་པའི་ས་བཤད་པར་བྱ་སྟེ། དེ་ལ་སྔོན་གྱི་གནས་རྗེས་སུ་དྲན་པ་དང་འཆི་འཕོ་དང་སྐྱེ་བ་མཁྱེན་པའི་སྟོབས་གཉིས་ནི་བསམ་གཏན་གྱི་དངོས་

[382B] འདི་དག་ཞི་གནས་དང་ལྷག་མཐོང་ཟུང་དུ་འབྲེལ་བའི་ཏིང་ངེ་འཛིན་ལ་བརྟེན་ནས་སྐྱེད་པར་བྱ་བ་ཡིན་པ་ནས་གཞན་ནི་དེ་ལྟ་མ་ཡིན་པའི་ཕྱིར་རོ། །སྟོབས་ལྷག་མ་བརྒྱད་པོ་ནི་ཉེར་བསྡོགས་ཕྱི་མ་བདུན་མ་གཏོགས་པས་རྣམས་ཀུན་ན་ཡོད་དེ། བསྐྱེད་སླ་བའི་ཕྱིར་ཟག་མེད་རྣམས་ནི་
ཅི་རིགས་པར་ཟག་མེད་ཀྱི་ས་རྣམས་ལ་རྟེན་ལ། ཀུན་རྫོབ་ཤེས་པས་བསྡུས་པའི་སྟོབས་རྣམས་ནི་ས་ཐམས་ཅད་ལ་རྟེན་པར་འདོད་དོ། །འོན་ཀྱང་འདི་དག་ཡོངས་སུ་དག་པའི་ཏིང་ངེ་ དེ་དག་འོག་ས་སྤོང་བ་ཡིན་གྱི་ཡོན་ཏན་བསྐྱེད་པའི་ས་མིན་པས།  འཛིན་ལ་བརྟེན་ནས་མཁྱེན་པའི་ཕྱིར་བསམ་གཏན་བཞི་པའི་སེམས་
ལ་ཕལ་ཆེར་རྟེན་པ་ཡིན་ནོ། །ལུས་ཀྱི་རྟེན་ནི་གླིང་གཞན་དང་ཁམས་གཞན་དང་འགྲོ་བ་གཞན་གྱི་རྟེན་ལ་སངས་རྒྱས་མི་འབྱུང་བའི་ཕྱིར་དང། བུད་མེད་རྟེན་དང་བསམ་སྦྱོར་དམན་པའི་ཕྱིར་འཛམ་བུའི་གླིང་གི་སྐྱེས་པ་ཁོ་ན་ལ་རྟེན་པར་འདོད་དོ། །འོ་ན་ཤེས་པ་བཅུ་པོ་དེ་དག་ཉན་རང་ལ་སོགས་པ་ལའང་ཅི་རིཌ་
པར་ཡོད་བཞིན་དུ་ཅིའི་ཕྱིར་སངས་རྒྱས་ཁོ་ནའི་ལ་སྟོབས་ཞེས་བྱ་ཞེ་ན། སངས་རྒྱས་ལ་མངའ་བའི་ཤེས་པ་བཅུ་པོ་འདི་དག་ནི་སྟོབས་ཡིན་ཏེ། གང་གི་ཕྱིར་འདིའི་མཁྱེན་པ་ཤེས་བྱ་ཐམས་ཅད་ལ་ཐོགས་པ་མི་མངའ་བར་འཇུག་པ་དེའི་ཕྱིར་རོ། །དེའི་ཕྱིར་སངས་རྒྱས་ལས་གཞན་ལའང་གནས་དང་གནས་མ་
ཡིན་པ་མཁྱེན་པ་ལ་སོགས་པ་ཉི་ཚེ་བ་ཡོད་མོད་ཀྱི། འགའ་ཞིག་ཤེས་ཀྱང་འགའ་ཞིག་མི་ཤེས་པས་ཤེས་བྱ་ལ་ཐོགས་བ་དང་བཅས་པའི་ཕྱིར་སྟོབས་ཞེས་བྱ་བའི་མིང་མི་འཐོབ་སྟེ། གནས་བརྟན་ཤཱ་རིའི་བུས་ཁང་བདག་དཔལ་སྐྱེས་ཀྱི་ཐར་པའི་ཆ་མཐུན་གྱི་དགེ་བ་མ་ཤེས་པས་རབ་ཏུ་མ་ཕྱུང་བ་དང་
བྱ་ཞིག་ཁྲས་གཙེས་པའི་སྐྱེ་འཆིའི་མཐའ་མ་ཤེས་པ་ལྟ་བུའོ། །དེ་ལྟར་ན་མཁྱེན་བ་ལ་ཐོགས་ང་ །འོ་ན་ཐུགས་ཀྱི་སྟོབས་དེ་ལྟར་ཐོགས་པ་མི་མངའ་ན་སྐུའི་སྟོབས་ཇི་ལྟར་ཞེ་ན། སངས་རྒྱས་ཀྱི་
སྐུ་ལ་ནི་སྲེད་མེད་ཀྱི་བུའི་སྟོབས་མངའོ། །དེ་ལ་སྲེད་མེད་ཀྱི་བུ་ཞེས་བྱ་བ་ནི་སྟོབས་ཀྱི་མིང་སྟེ་དཔེར་ན་གྲངས་ཀྱི་གནས་གཞན་དྲུག་ཅུ་པ་ལ་གྲངས་མེད་ཅེས་བརྗོད་པ་བཞིན་ནོ། །སྔོན་གྱི་སློབ་དཔོན་གཞན་དག་ན་རེ་སྐུའི་རུས་པའི་ཚིགས་དང་ཚིག་རེ་རེ་ནའང་སྲེད་མེད་ཀྱི་བུའི་སྟོབས་མངའོ་

[383A]༄༅། །ཞེས་ཟེར་རོ། །དཔེས་སྟོན་པའི་གནས་བརྟན་བཙུན་པ་ན་རེ་ཐུགས་ཀྱི་སྟོབས་མཐའ་ཡས་བ་ལྟར་སྐུའི་སྟོབས་ཀྱང་མཐའ་ཡས་ཏེ། དེ་ལྟ་མ་ཡིན་ན་ཐུགས་ཀྱི་སྟོབས་ཇི་ལྟར་བཟོད་པར་འགྱུར་ཞེས་ཟེར་རོ། །དེའི་ཕྱིར་རུས་པའི་ཚིགས་ཀྱི་ཁྱད་པར་ནི་སངས་རྒྱས་དང་
རང་སངས་རྒྱས་དང་འཁོར་ལོས་ བྱངས་ལས་ཀྱང། སྐུའི་ཚིགས་ཐམས་ཅད་ཀྱི་ཚིགས་རེ་རེ་ལའང་སྲེད་མེད་ཀྱི་བུའི་སྟོབས་མངལ་བ་དང་ཞེས་འགྱུང་ངོ།།  བསྒྱུར་བ་རྣམས་ཀྱི་རིམ་བ་ལྟར་ཀླུའི་མདུད་པ་དང་ལུ་གུ་རྒྱུད་དང་གཟེར་བུས་བཏབ་པ་ལྟར་སྲ་བ་ཡིན་ནོ། །འོ་ན་སྲེད་མེད་ཀྱི་བུའི་སྟོབས་ཀྱི་ཚད་ཇི་ཙམ་ཞེ་
ན། གླང་ཆེན་ཕལ་བ་དང། སོགས་པས་བསྡུས་པ་སྤོས་ཀྱི་གླང་པོ་ཆེ་དང། ཚན་པོ་ཆེ་ཆེན་པོ་དང། རབ་གནོན་དང། ཡན་ལག་མཆོག་དང། སྟོབས་མཆོག་དང། སྲེད་མེད་ཀྱི་བུ་རྣམས་ཏེ་བདུན་པོ་དེ་དག་སྔ་མ་སྔ་མ་བཅུས་གླགས་ཤིང་བསྒྱུར་བ་ནི་ཕྱི་མ་ཕྱི་མའི་སྟོབས་ཡིན་ནོ། །ཁ་ཅིག་ན་རེ་སྟོབས་
མཆོག་བཅུའི་སྟོབས་ནི་སྲེད་མེད་ཀྱི་བུའི་སྟོབས་ཕྱེད་ཡིན་ལ་དེ་གཉིས་སུ་བསྒྱུར་བ་ནི་སྲེད་མེད་ཀྱི་བུའི་སྟོབས་ཡིན་ནོ་ཞེས་ཟེར་རོ། །སློབ་དཔོན་ནི་གནས་བརྟན་བཙུན་པའི་གཞུང་གཟུགས་བའི་ཕྱིར་སྐུའི་སྟོབས་ཇི་ལྟར་ཆེས་ཆེ་པ་དེ་ལྟར་རུང་སྟེ། དེ་ལྟ་མ་ཡིན་ན་མཁྱེན་པའི་སྟོབས་མཐའ་ཡས་
པ་བཟོད་པར་མི་འགྱུར་བའི་ཕྱིར་དང། གཞན་དུ་ན་ལྷས་བྱིན་གྱིས་བསད་པའི་གླང་པོ་ཆེའི་རོ་ཞབས་ཀྱི་མཐེ་བོས་ར་བ་དང་འོབས་བདུན་ཟློ་པར་ཡང་མི་འགྱུར་བའི་ཕྱིར་རོ་ཞེས་འདོད་དོ། །དེ་ལྟ་བུའི་སྐུའི་སྟོབས་དེའི་ངོ་བོ་ནི་རེག་བྱའི་སྐྱེ་མཆེད་དེ་འབྱུང་བ་ཆེན་པོའི་ཁྱད་པར་ཁོ་ན་ཡིན་གྱི་འབྱུང་
བ་ལས་གྱུར་པ་ནི་མ་ཡིན་ནོ། །ཁ་ཅིག་ན་རེ་སྟོབས་དེ་ནི་འབྱུང་བ་མ་ཡིན་གྱི་སྔར་བཤད་པའི་འབྲས་བུའི་རེག་བྱ་འཇམ་པ་ཉིད་ལ་སོགས་པ་བདུན་ལས་དོན་གཞན་དུ་གྱུར་པ་རྒྱུར་བྱས་པའི་རེག་བྱ་བརྒྱད་པ་ཞིག་ཡིན་ནོ་ཞེས་ཟེར་རོ། །གཉིས་པ་མི་འཇིགས་པ་བཤད་པ་ནི་མི་
འཇིགས་པ་ནི་རྣམ་པ་བཞི་ཡིན་པར་མདོ་ལས། ཀྱེ་མང་མངོན་པར་རྫོགས་པར་སངས་རྒྱས་པ་ལ་འདི་ན་ཆོས་འདི་དག་མངོན་པར་རྫོགས་པར་སངས་མ་རྒྱས་སོ་ཞེས་ང་ལ་དགེ་སྦྱོང་ངམ་བྲམ་ཟེའམ་ལྷའམ་བདུད་དམ་ཚངས་ འཁྲེགས་པ་ལ་འདོད་པར་མངོན་ནོ།།  པ་ཡང་རུང་སྟེ་

[383B] །དེ་ལྟར་ངས་རྒྱུ་མཚན་ཡང་དག་པར་རྗེས་སུ་མ་མཐོང་བས་བདག་བདེ་བ་དང། བག་ཚ་བ་མེད་པ་དང། མི་འཇིགས་པ་ཐོབ་པར་གནས་ཏེ་ཁྱུ་མཆོག་རླབས་པོ་ཆེའི་གནས་སུ་ཞལ་
གྱིས་འཆེ་ཞིང་འཁོར་གྱི་ནང་དུ་སེང་གེའི་སྒྲ་སྒྲོགས་སོ། །ཆོངས་པའི་འཁོར་ལོ་འཇིག་རྟེན་ན་དགེ་སྦྱོང་ལ་སོགས་པ་གང་གིས་ཀྱང་མ་བསྐོར་བའི་ཆོས་ཀྱི་འཁོར་ལོ་བསྐོར་བ་འདི་ནི་མི་འཇིགས་པ་དང་པོ་ཞེས་པ་དང། དེ་བཞིན་དུ་ང་ཉིད་ཀྱིས་ཟག་པ་རྣམས་ཟད་དོ་ཞེས་ཞལ་གྱིས་བཞེས་པ་དང། ཉན་
ཐོས་རྣམས་ལ་འདོད་ཆགས་ལ་སོགས་པ་བར་དུ་གཅོད་པའི་ཆོས་སུ་བསྟན་པ་དང། ལམ་ངེས་པར་འབྱུང་བ་ཉིད་དུ་བསྟན་པ་ལ་རྒོལ་བ་མ་མཐོང་བ་ལ་སོགས་པ་རྒྱ་ཆེར་གསུངས་སོ། །དེ་ལ་བདག་ཉིད་མངོན་པར་རྫོགས་པར་སངས་རྒྱས་པ་ནི་ཤེས་བྱ་ཐམས་ཅད་མངོན་སུམ་དུ་མཁྱེན་པ་སྟེ། ཇི་
ལྟར་སྟོབས་དང་པོ་གནས་དང་གནས་མ་ཡིན་པ་མཁྱེན་པའི་སྟོབས་ཤེས་པ་བཅུ་དང་ས་ཐམས་ཅད་ཀྱིས་བསྡུས་པ་དེ་བཞིན་དུ་མི་འཇིགས་པ་དང་པོ་འདི་ཡང་ཡིན་ནོ། །བདག་ཉིད་ཀྱི་ཟག་པ་རྣམས་ཟད་པ་ཉིད་དུ་ཞལ་གྱིས་བཞེས་བ་ནི་སྒྲིབ་པ་མ་ལུས་པ་སྤངས་པ་ཉིད་མཁྱེན་པ་སྟེ། ཇི་ལྟར་སྟོབས་བཅུ་
བ་ཟག་པ་ཟད་པ་མཁྱེན་པ་ཤེས་པ་དྲུག་གམ་བཅུ་དང་ས་བཅུ་གཅིག་གིས་བསྡུས་པ་དེ་བཞིན་དུ་མི་འཇིགས་པ་གཉིས་པ་འདི་ཡང་ཡིན་ནོ། །བར་དུ་གཅོད་པའི་ཆོས་སུ་བསྟན་པ་ནི་ཉོན་མོངས་པའི་བདུད་ལ་སོགས་པ་ལམ་ལ་བར་དུ་གཅོད་པ་ཉིད་དུ་མཁྱེན་པ་སྟེ། ཇི་ལྟར་སྟོབས་གཉིས་པ་ལས་བདག་གིར་
བྱ་བ་མཁྱེན་པ་ འགོག་ཤེས་ཆ་མཐུན་དང་བཅས་པ།  འགོག་ལམ་ཤེས་པ་མ་གཏོགས་བརྒྱད་དང་ས་ཐམས་ཅད་ཀྱིས་བསྡུས་པ་དེ་བཞིན་དུ་མི་འཇིགས་པ་གསུམ་པ་འདི་ཡང་ཡིན་ཏེ། བདེན་པ་དང་པོ་གཉིས་ཀྱིས་བསྡུས་པ་ཁོ་ནས་བར་དུ་གཅོད་པའི་ཕྱིར་རོ། །ལམ་ ལས་དེ་ནི་སྡུག་ཀུན་དུ་འདས་པས།།
ངེས་པར་འབྱུང་བ་ཉིད་དུ་བསྟན་པ་ནི་ཉན་ཐོས་ལ་སོགས་པའི་ལམ་མཁྱེན་པ་སྟེ། ཇི་ལྟར་སྟོབས་བདུན་པ་ཐམས་ཅད་དུ་འགྲོ་བའི་ལམ་མཁྱེན་པ་ཤེས་པ་བྕུའམ་དགུ་དང་ས་ཐམས་ཅད་ཀྱིས་བསྡུས་པ་དེ་བཞིན་དུ་མི་འཇིགས་པ་བཞི་པ་འདི་ཡང་ཡིན་ཏེ། ཟག་བཅས་ཟག་མེད་ཀྱི་ལམ་འབྲས་དང་བཅས་པ་

[384A]༄༅། །བཟུང་ན་བཅུ་དང་འབྲས་བུ་མེད་པ་བཟུང་ན་དགུ་ཡིན་པའི་ཕྱིར་རོ། །བྱེ་བྲག་ཏུ་སྨྲ་བ་ནི་ཤེས་པ་ཉིད་མི་འཇིགས་པར་འདོད་ལ། སློབ་དཔོན་ནི་མི་འཇིགས་པ་ནི་མི་སྐྲག་པ་ཡིན་པས་ཤེས་པ་ཉིད་མ་ཡིན་གྱི་ཤེས་པའི་འབྲས་བུ་ཡིན་ཏེ། ཤེས་པ་ལ་བརྟེན་ནས་མི་སྐྲག་
པ་འབྱུང་བའི་ཕྱིར་འབྲས་བུའི་མིང་གིས་རྒྱུ་ལ་བཏགས་པ་ཡིན་ཏེ་སྟེང་ཀ་རྐང་ནད་ཅེས་བྱ་བ་བཞིན་ནོ་ཞེས་བཞེད་དོ། །དོན་འདི་ཉིད་མདོ་སྡེའི་རྒྱན་ལས་ཀྱང། རང་གཞན་དོན་དུ་ཡེ་ཤེས་དང། །སྤངས་དང་ངེས་འབྱུང་གེགས་མཛད་པ། །སྟོན་མཛད་མུ་སྟེགས་གཞན་དག་གིས། །མི་རྫི་ཁྱོད་ལ་ཕྱག་
འཚལ་ལོ་ཞེས་གསུངས་སོ། །གསུམ་པ་དྲན་པ་ཉེ་བར་བཞག་པ་གསུམ་བསྟན་པ་ནི་མདོ་ལས། དགེ་སློང་དྲན་པ་ཉེ་བར་བཞག་པ་གསུམ་པོ་འདི་དག་ནི་གང་དག་འཕགས་པ་བསྟེན་པར་བྱེད་པ་སྟེ་འཕགས་པས་དེ་དག་བསྟེན་ན་འཁོར་ལ་རྗེས་སུ་སྟོན་པར་འོས་སོ། །གསུམ་གང་ཞེ་ན། དགེ་སློང་དག་འདི་ན་
སྟོན་པ་ཐུགས་བརྩེ་བ། ཐུགས་ སྟོབས་ནི་གཞན་གྱི་ཟིལ་གྱིས་མི་གནོན་པ་ཡིན་ལ་མི་འཇིགས་པ་ནི་གཞན་སླར་ཟིལ་གྱིས་གནོན་པའོ།།  རྗེ་ཅན། དོན་བཞེད་པ། ཕན་པར་བཞེད་པ། ཐུགས་རྗེ་ཆེན་པོ་དང་ལྡན་པས་ཉན་ཐོས་རྣམས་ལ་འདི་ནི་ཁྱེད་ལ་ཕན་པར་བྱེད་པ། འདི་ནི་ཁྱེད་ལ་བདེ་བར་བྱེད་པ། འདི་ནི་ཁྱེད་ལ་ཕན་པ་དང་བདེ་བར་
བྱེད་པའོ་ཞེས་ཆོས་སྟོན་པར་མཛད་ཅིང། ཉན་ཐོས་དེ་དག་དེ་ལ་ཉན་པར་བྱེད། རྣ་བ་གཏོད་པར་བྱེད། ཀུན་ཤེས་པའི་སེམས་ཉེ་བར་འཇོག་པར་བྱེད། ཆོས་ཀྱི་རྗེས་སུ་མཐུན་པའི་ཆོས་སྒྲུབ་པར་བྱེད། སྟོན་པའི་བསྟན་པ་ལས་མི་འགལ་བར་བྱེད་ན། དེས་དེ་བཞིན་གཤེགས་པ་ཀུན་དུ་དགྱེས་པར་ཡང་མི་འགྱུར་
ཡིད་བདེ་བ་དང་ཐུགས་ཡ་ཡ་བོར་ཡང་མི་འགྱུར་གྱི། དེ་ལ་དེ་བཞིན་གཤེགས་པ་དྲན་པ་དང་ཤེས་བཞིན་དུ་བཏང་སྙོམས་སུ་བཞུགས་ཏེ། འདི་ནི་གང་དག་འཕགས་པ་བསྟེན་པར་བྱེད་པ་སྟེ་འཕགས་པས་དེ་དག་བསྟེན་ན་ཚོགས་ལ་རྗེས་སུ་སྟོན་པར་འོས་པའི་དྲན་པ་ཉེ་བར་བཞག་པ་དང་པོ་ཡིན་ནོ་
ཞེས་པ་དང། དེ་བཞིན་དུ་སྟོན་པ་ཆོས་སྟོན་པ་ན་ཉན་ཐོས་དེ་དག་དེ་ལ་ཉན་པར་མི་བྱེད་པ་ནས་སྟོན་པའི་བསྟན་པ་ལས་འགལ་པར་བྱེད་པའི་བར་དུ་གྱུར་ན། དེས་དེ་བཞིན་གཤེགས་པ་ཀུན་དུ་མི་དགྱེས་པ་དང་ཡིད་མི་བདེ་བ་དང་ཐུགས་ཡ་ཡ་པོ་དང་ཀུན་ནས་མནར་སེམས་སུ་མི་འགྱུར་ལ་

[384B] དེ་བཞིན་དུ་ཉན་ཐོས་ཁ་ཅིག་ནི་དེ་ལ་ཉན་པར་བྱེད་པ་ནས་སྟོན་བའི་བསྟན་པ་ལས་མི་འགལ་བའི་བར་དུ་བྱེད་ལ། ཁ་ཅིག་
ནི་ཉན་པར་མི་བྱེད་པ་ནས་སྟོན་པའི་བསྟན་པ་ལས་འགལ་པའི་བར་དུ་བྱེད་ཀྱང་དེས་དེ་བཞིན་གཤེགས་པ་དགྱེས་པ་དང་མི་དགྱེས་པ་གཉིས་ཀར་མི་འགྱུར་བར་དྲན་པ་དང་ཤེས་བཞིན་དུ་བཏང་སྙོམས་སུ་བཞུགས་པ་ནི་དྲན་པ་ཉེར་གཞག་གསུམ་པའོ་ཞེས་འཁོར་གུས་པར་ཉན་པ་དང་མི་ཉན་པ་དང་གཉིས་ཀའི་བྱེ་
བྲག་གིས་གསུམ་གསུངས་ལ་གསུམ་པོ་འདི་དག་ནི་དྲན་པ་དང་ཤེས་བཞིན་ནམ་ཤེས་རབ་ཀྱི་བདག་ཉིད་དག་ཡིན་ལ། ཤེས་རབ་ཀྱི་ཆ་ནི་ཀུན་རྫོབ་ཤེས་པ་ཡིན་ནོ། །འོ་ན་ཉན་ཐོས་ཉོན་མོངས་པ་སྤངས་པ་རྣམས་ལའང་འཁོར་གུས་བར་ཉན་མི་ཉན་དང་གཉིས་ཀ་ལ་ཆགས་སྡང་མི་འབྱུང་བ་ཡོད་པའི་ཕྱིར་སངས་
རྒྱས་ཀྱིས་མ་འདྲེས་པར་ཇི་ལྟར་འགྱུར་ཞེ་ན། ཉན་ཐོས་ཀྱི་ནི་ཆགས་སྡང་གི་བག་ཆགས་མ་སྤངས་ལ་སངས་རྒྱས་ཀྱིས་སྤངས་པའི་ཕྱིར་རོ། །དེ་ལ་བག་ཆགས་ནི་རྒྱལ་པོའི་སྲས་དང་གང་སྤེལ་ནི་ཉན་ཐོས་ལ་སྔོན་ཉོན་མོངས་པ་སྤྱད་པའི་མཐུས་ལུས་ངག་གི་གཡོ་བ་འགྱུར་བའི་རྒྱུ་ནུས་པའི་ཁྱད་པར་སེམས་ལ་ཡོད་པ་ལ་
འདོད་ཅིང། བཙུན་པ་གོ་ཆ་མཐའ་ཡས་ནི། ལུང་དུ་མ་བསྟན་པའི་སེམས་ཀྱི་ཁྱད་པར་ཡིན་ནོ་ཞེས་ཟེར་བས་ཉན་ཐོས་ལ་ཆགས་སྡང་དངོས་མེད་ཀྱང་ལུང་དུ་མ་བསྟན་པའི་སེམས་ཀྱི་ཁྱད་པར་ཡོད་ལ། སྟོན་པ་ནི་དྲན་པ་དང་ཤེས་བཞིན་གྱི་བདག་ཉིད་དགེ་བ་ཡིན་པའི་ཕྱིར་རོ་མཉམ་དུ་བསམ་པའོ། །སློབ་དཔོན་ནོ་ཉན་ཐོས་དག་
ནི་གུས་པར་ཉན་པ་དང་མི་ཉན་པ་དང་ཉིས་ཀ་ལ་ཡིད་བདེ་བ་དང་མི་བདེ་བ་དང་གཉིས་ཀར་འགྱུར་བ་ཁོ་ན་ཡིན་པའི་ཕྱིར་འདི་ནི་སངས་རྒྱས་ཁོ་ནའི་ཆོས་སུ་བསྟན་པའམ། ཡང་ན་ཆགས་སྡང་གཉིས་ནི་ཉན་ཐོས་ལའང་མེད་མོད་ཀྱི་འོན་ཀྱང་ཉན་ཐོས་རྣམས་ནི་སངས་རྒྱས་ཀྱི་ཕྱིར་རབ་ཏུ་བྱུང་བས་དེའི་སློབ་མ་
ཡིན་པས་ཉན་ཐོས་ཀྱི་ཡོན་ཏན་ནི་སངས་རྒྱས་ལ་བརྟེན་ནས་ཐོབ་པའི་ཕྱིར་མ་འདྲེས་པར་མི་བཞག་ལ་སྣགས་རྒྱས་ཀྱི་ནི་དེ་ལྟ་མ་ཡིན་པའི་ཕྱིར་མ་འདྲེས་པར་བཞག་གོ་ཞེས་འཆད་དོ། །བཞི་པ་ཐུགས་རྗེ་ཆེན་པོ་བཤད་པ་ལ་ཐུགས་རྗེ་ཆེན་པོ་ནི་སངས་རྒྱས་བཅོམ་ལྡན་འདས་ཀྱིས་འཇིག་རྟེན་ལ་ཉིན་ལན་གསུམ་

[385A]༄༅། །མཚན་ལན་གསུམ་དུ་སུ་ནི་དར། སུ་ནི་རྒུད། སུ་གདུལ་བར་བྱེ་བའི་དུས་ལ་བབ་ཅེས་བྱ་བ་ལ་སོགས་པས་སེམས་ཅན་ཐམས་ཅད་ལ་སྡུག་བསྔལ་གསུམ་གྱི་རྣམ་པ་ཅན་དུ་གཟིགས་པས་ཀུན་རྫོབ་ཤེས་པའི་བདག་ཉིད་ཡིན་ཏེ།  དེ་ལྟ་མིན་ན་ཁམས་གསུམ་ལ་
 དམིགས་ནས་སྡུག་བསྔལ་གྱི་རྣམ་པ་ཅན་དུ་མི་འགྲུབ་བོ།།  དེ་ཡང་གཏི་མུག་མེད་པའི་རང་བཞིན་ནོ། །འོ་ན་ཅིའི་ཕྱིར་འདི་ལ་ཐུགས་རྗེ་ཆེན་པོ་ཞེས་ཆེན་པོའི་སྒྲར་བརྗོད་ཅེ་ན། བསོད་ནམས་དང་ཡེ་ཤེས་ཀྱི་ཚོགས་ཆེན་པོས་ཡང་དག་པར་འགྲུབ་པའི་ཕྱིར་དང། རྣམ་པ་སྡུག་བསྔལ་གསུམ་ལ་རྟོག་པའི་རྣམ་
པ་ཅན་ཡིན་པའི་ཕྱིར་དང། སྤྱོད་ཡུལ་ཁམས་གསུམ་གྱི་སེམས་ཅན་ཐམས་ཅད་ལ་དམིགས་པའི་ཕྱིར་དང། ཁམས་གསུམ་གྱི་སེམས་ཅན་ཐམས་ཅད་ལ་འདུ་བྱེད་ཀྱི་སྡུག་བསྔལ་ཅན་དུ་དྲན་པར་མཉམ་པ་ཉིད་དུ་འཇུག་པའི་ཕྱིར་དང། ཤེས་རབ་ཀྱི་ངོ་བོ་ཡིན་པས་ཤིན་ཏུ་རྣོ་བའི་ཕྱིར་དེ་བས་
ཆེས་ཆེ་བ་གཞན་མེད་པས་ཆེས་ཆེ་བ་ཡིན་པའི་ཕྱིར་རོ། །འོ་ན་སྙིང་རྗེ་དང་ཐུགས་རྗེ་ཆེན་པོ་གཉིས་ལ་ཁྱད་པར་ཅི་ཡོད་ཅེ་ན། ངོ་བོ་ཉིད་ལ་སོགས་པ་ཐ་དད་དུ་བྱ་བ་སྟེ་ཁྱད་པར་རྣམ་པ་བརྒྱད་ཡོད་དེ། དེ་ལ་སྙིང་རྗེ་ནི་ཞེ་སྡང་མེད་པའི་ངོ་བོ་ཉིད་དང། སྡུག་བསྔལ་གྱི་སྡུག་བསྔལ་གྱི་རྣམ་པ་ཅན་དང་
འདོད་པའི་ཁམས་ཀྱི་སེམས་ཅན་ཁོ་ན་ལ་དམིགས་པ་དང། མི་ལྕོགས་མེད་དང་བསམ་གཏན་ཁྱད་པར་ཅན་ཡང་ཡིན་མོད་ཀྱི། དེ་གཉིས་ནི་བསམ་གཏན་དང་ ངོ་བོ་དམིགས་རྣམ་ས་དང་རྒྱུད། །ཐོབ་དང་སྐྱོབ་པ་འདྲ་མི་འདྲ་ཞེས་པའི་  པོར་བསྡུས་ཏེ་བསམ་གཏན་དང་པོ་ལ་སོགས་པས་བཞི་དང། ཉན་རང་
དང་སོ་སོའི་སྐྱེ་བོའི་རྒྱུད་ལ་ཡོད་པ་དང། འདོད་པ་ལས་འདོད་ཆགས་དང་བྲལ་བས་ཐོབ་པ་དང། ཉན་ཐོས་ལ་སོགས་པས་ནི་སྙིང་རྗེ་བ་འབའ་ཞིག་ཏུ་ཟད་ཀྱི་འཁོར་བའི་སྡུག་བསྔལ་ལས་ཡོངས་སུ་མི་སྐྱོབ་པ་དང། སྡུག་བསྔལ་གྱི་སྡུག་བསྔལ་ཅན་ཁོ་ན་ལ་སྙིང་རྗེ་སྐྱེ་བས་སེམས་ཅན་ཐམས་
ཅད་ལ་མི་འདྲ་བར་སྙིང་རྗེ་བ་ཡིན་ནོ། །ཐུགས་རྗེ་ཆེན་པོ་ནི་གཏི་མུག་མེད་པའི་ངོ་བོ་ཉིད་དང། སྡུག་བསྔལ་གསུམ་གྱི་རྣམ་པ་ཅན་དང། ཁམས་གསུམ་གྱི་སེམས་ཅན་ཐམས་ཅད་ལ་དམིགས་པ་དང། ཏིང་ངེ་འཛིན་ལས་སུ་རུང་བ་ཉིད་ཀྱིས་དེ་ཁོ་ནས་དེ་བསྐྱེད་བར་ནུས་པའི་ཕྱིར་བསམ་

[385B] སངས་རྒྱས་ཀྱི་རྒྱུད་ལ་ཡོད་པ་དང། སྲིད་རྩེ་ལས་འདོད་ཆགས་དང་བྲལ་བས་ཐོབ་པ་དང། སེམས་ཅན་ཐམས་ཅད་ལ་ཐུགས་རྗེ་མཛད་པ་ན་འཁོར་བའི་འཇིགས་པ་ཆེན་པོ་ལས་ཡོངས་སུ་སྐྱོབ་པ་དང། སྡུག་བསྔལ་ཅན་དང་དེ་མ་ཡིན་པའི་སེམས་ཅན་ཐམས་ཅད་ལ་འདྲ་བར་
ཐུགས་བརྩེ་བ་ཡིན་ནོ། །གསུམ་པ་མཉམ་མི་མཉམ་གྱིས་མཇུག་བསྡུ་བ་ནི་ཅི་སངས་རྒྱས་ཐམས་ཅད་རྣམ་པ་ཐམས་ཅད་ཀྱིས་མཉམ་པ་ཡིན་ནམ་ཞེ་ན། སངས་རྒྱས་ཐམས་ཅད་ནི་རྒྱུ་སྔོན་གྱི་བསོད་ནམས་དང་ཡེ་ཤེས་ཀྱི་ཚོགས་རྫོགས་པས་ཡང་དག་པར་འགྲུབ་པ་དང། འབྲས་བུ་ཟག་མེད་ཀྱི་ཆོས་ཀྱི་
རྒྱུན་གྱི་ཚོགས་སམ་སེམས་གནས་གྱུར་པ་ཆོས་ཀྱི་སྐུ་འགྲུབ་པ་དང། འཕྲིན་ལས་འགྲོ་བའི་མཐོ་རིས་དང་བྱང་གྲོལ་གྱི་དོན་སྒྲུབ་པར་སྤྱོད་པའི་རྒྱུ་ཐུགས་རྗེ་ཆེན་པོ་ཐོབ་པ་གསུམ་གྱིས་ནི་མཉམ་པ་ཉིད་དེ། སྐུ་ཚེ་དང་རིགས་དང་གདུང་དང་སྐུའི་བོངས་ཚོད་ཀྱིས་ནི་མཉམ་པ་མིན་ཏེ། སྐྱེད་གུ་རྣམས་ཀྱི་ཚེ་རིང་པ་དང་
ཐུང་བ་དང། འཇིག་རྟེན་ན་རྒྱལ་རིགས་དང་བྲམ་ཟེ་གང་བཀུར་བ་དང། གདུང་འོད་སྲུང་དང་གོའུ་མ་ལ་སོགས་པ་གང་བཀུར་བ་དང། འཇིག་རྟེན་པ་ལུས་པོངས་ཚོད་ཆེ་བ་དང་ཆུང་བའི་ཚེ་དུས་ཇི་ལྟ་བ་བཞིན་དུ་སངས་རྒྱས་རྣམས་ཀྱང་སྐུ་ཚེ་དང་རིགས་དང་གདུང་དང་སྐུའི་བོངས་ཚོད་རྣམས་དེ་དག་དང་མཐུན་པར་སྟོན་
པས་ཁྱད་པར་ཡོད་པའི་ཕྱིར་རོ། །འདིར་སྨྲས་པ། རྒྱུ་དང་འབྲས་བུ་ཕན་འདོགས་པ། །གསུམ་པོ་རེ་རེའང་བཞི་བཞི་སྟེ། །ཚོགས་ཀུན་ཡུན་རིང་བར་ཆད་མེད། །གུས་བྱས་གོམས་པ་བཞི་ནི་རྒྱུ། །ཡེ་ཤེས་དང་ནི་སྤངས་པ་དང། །མཐུ་དང་གཟུགས་སྐུ་ཕུན་ཚོགས་པ། །རྣམ་བཞི་འབྲས་བུ་དེ་དག་ཀྱང། །རྣམ་
པ་བཞི་བཞིར་ཤེས་བྱ་སྟེ། །མ་བསྟན་མཁྱེན་དང་ཐམས་ཅད་མཁྱེན། །རྣམ་ཀུན་མ་འབད་མཁྱེན་པ་བཞི། །ཡེ་ཤེས་ཕུན་ཚོགས་ཉོན་མོངས་ཀུན། །གཏན་དུ་སྤངས་དང་བག་ཆགས་བཅས། །ཏིང་འཛིན་སྙོམས་འཇུག་སྒྲིབ་ཀུན་སྤངས། །རྣམ་བཞི་སྤངས་པ་ཕུན་ཚོགས་སོ། །ཕྱིའི་ཡུལ་
སྤྲུལ་བསྒྱུར་བྱིན་རླབས་པ། །ཡུལ་ལ་མངའ་བརྙེས་སྟོང་བྱིན་རློབ། །ཚེ་ལའོ་ཐོགས་བཅས་ཐོགས་མེད་དང། །རིང་ལ་མྱུར་གཤེགས་ཆུང་ངུར་ནི། །མང་འཇུག་སྤྱོད་ལམ་མངའ་བརྙེས་པའོ། །ཡ་མཚན་ནར་མ་སྣ་ཚོགས་པ། །སྟོན་ལ་མངའ་བརྙེས་རྣམ་པ་བཞི། །རྒྱལ་བའི་མཐུ་ནི་ཕུན་

[386A]༄༅། །ཚོགས་པའོ། །མཚན་དང་དཔེ་བྱད་སྟོབས་དང་ནི། །སྐུ་གདུང་རིང་བསྲེལ་རྡོ་རྗེ་ལྟར། །སྲ་པ་གང་ཡིན་སངས་རྒྱས་ཀྱི། །གཟུགས་སྐུ་ཕུན་ཚོགས་རྣམ་བཞིའོ། །དམྱལ་བ་ཡི་དྭགས་དུད་འགྲོ་དང། །འཁོར་བའི་སྡུག་བསྔལ་དག་ལས་ནི། །གཏན་དུ་ཐར་མཛད་རྣམ་པ་བཞི། །
ཕན་འདོགས་པ་དེ་རྣམ་གཅིག་ཏུ། །བདེ་འགྲོ་དང་ནི་ཐེག་གསུམ་འགོད། །བཞི་ཡིན་འགྲོ་བའི་བླ་མ་དེའི། །ཡོན་ཏན་རྒྱ་མཚོ་དཔག་མེད་གྱིར། །རབ་ཏུ་དབྱེ་ན་མཐའ་ཡས་མོད། །ཆེ་བའི་བདག་ཉིད་མདོར་བསྡུས་པའོ། །གང་དག་སྐྱོབ་པ་ཀུན་མཁྱེན་གྱི། །ཡོན་ཏན་དམ་པ་གང་ཤེས་ནས། །རྒྱལ་དང་དེའི་དམ་
ཆོས་དང། །དེ་ཡི་རྗེས་འཇུག་དགེ་འདུན་ལ། །རབ་དད་དེ་དག་མཁས་པ་ཡིན་ཞེས་བྱའོ། །དེ་ལྟ་བུའི་ཡོན་ཏན་དང་ལྡན་པའི་སངས་རྒྱས་དང་དེའི་ཆོས་ལ་དད་པ་ཙམ་གྱིས་ཀྱང་རྣམ་སྨིན་མ་ངེས་པའི་སྡིག་པ་ཐམས་ཅད་ཟིལ་གྱིས་མནན་ནས་ལམ་གྱི་རྟེན་མཐོ་རིས་ལྷ་མིའི་ལེགས་པ་དུ་མ་བརྒྱུད་དེ་བགྲོད་
པར་བྱ་བའི་མཆོག་མྱ་ངན་ལས་འདའ་བར་འགྱུར་ཏེ། ལུང་སྨན་གྱི་གཞི་ལས། གང་དག་རྒྱལ་བ་རྣམ་འདྲེན་ལ། །བྱ་བ་ཆུང་ངུ་བྱེད་འགྱུར་བའང། །དེ་དག་མཐོ་རིས་སྣ་ཚོགས་དག་ བགྲོད་ནས་བདུད་རྩིའི་གོ་འཕང་ཐོབ་ཅེས་པ་དང། འགྲེལ་པ་ལས་ཀྱང། དེ་ཉིད་ཀྱི་ཕྱིར་དེ་བཞིན་གཤེགས་པ་རྣམས་ནི་
བསོད་ནམས་ཀྱི་ཞིང་བླ་ན་མེད་པ་ཞེས་བྱ་སྟེ། ངེས་པར་འབྱིན་པས་འབྲས་བུ་མེད་པ་མ་ཡིན་པ་དང། དེ་ཡང་གནས་སྐབས་མཐོ་རིས་སུ་འབྱིན་པས་ཡིད་དུ་འོང་བ་དང། ལན་མང་དུ་འབྱིན་པས་མཆོག་ཏུ་གྱུར་པ་དང། མཐོང་ཆོས་ལ་སོགས་པ་ལ་མྱོང་བས་མྱུར་བ་དང། མཐར་མྱང་འདས་འཐོབ་པས་
མཐའ་བཟང་བའི་ཕྱིར་རོ་ཞེས་བཤད་དོ། །གཉིས་པ་ཐུན་མོང་གི་ཡོན་ཏན་ལའང་གཉིས་ལས་མདོར་བསྟན་པ་ནི་མ་འདྲེས་པ་བཅོ་བརྒྱད་མ་གཏོགས་པ་སངས་རྒྱས་ཀྱི་ཡོན་ཏན་གྱི་ཆོས་གཞན་ནི་སློབ་མ་ཉན་ཐོས་དང་དེས་མཚོན་ནས་རང་རྒྱལ་དང་ཡང་ཐུན་མོང་པ་ཡིན་ལ། ཡོན་ཏན་གྱི་ཆོས་ཁ་
ཅིག་ནི་སོ་སོའི་སྐྱེ་བོ་དང་ཡང་ཐུན་མོང་བ་ཡིན་ནོ། །ཆོས་དེ་དག་ཀྱང་གང་ཞེ་ན། ཉོན་མོངས་པ་མེད་པ་དང། སྨོན་ནས་ཤེས་པ་དང། སོ་སོ་ཡང་དག་པར་རིག་པ་བཞི་དང། མངོན་ཤེས་དྲུག་དང། སོགས་པས་གཟུང་བ་བསམ་གཏན་བཞི་དང། གཟུཌ་མེད་བཞི་དང། ཚད་མེད་བཞི་དང། རྣམ་ཐར་བརྒྱད་

[386B] ཟིལ་གྱིས་གནོན་པའི་སྐྱེ་མཆེད་བརྒྱད་དང། ཟད་པར་གྱི་སྐྱེ་མཆེད་བཅུ་དང། ཏིང་ངེ་འཛིན་གསུམ་ལ་སོགས་པའོ། །དེ་ལ་ཉོན་མོངས་པ་མེད་པ་ནས་སོ་སོ་ཡང་དག་པར་རིག་བཞིའི་བར་དང། ཟག་ཟད་ཀྱི་མངོན་ཤེས་དང། འགོག་བའི་རྣམ་ཐར་དང། རྣམ་པར་ཐར་པའི་སྒོ་གསུམ་ནི་འཕགས་
པ་ཁོ་ན་དང་ཐུན་མོང་བ་དང། ལྷག་མ་རྣམས་ནི་སོ་སོ་སྐྱེ་བོ་དང་ཡང་ཐུན་མོང་བ་ཡིན་ནོ། །གཉིས་པ་རྒྱས་པར་བཤད་པ་ལ་གཉིས་ལས་འཕགས་པ་ཁོ་ན་དང་ཐུན་མོང་བ་ཉོན་མོངས་པ་མེད་པ་ལ་སོགས་པ་བཤད་པ་ལ་བཞི་ལས་དང་པོ་ཉོན་མོངས་པ་མེད་པ་ནི་དགྲ་བཅོམ་པ་དག་སེམས་ཅན་
རྣམས་ཀྱི་སྡུག་བསྔལ་ནི་ཉོན་མོངས་ལས་བྱུང་པ་དང་རང་ཉིད་ཀྱང་ཡོན་གནས་ཀྱི་ཁྱད་པར་དུ་རིག་ནས་ཕ་རོལ་པོའི་ཉོན་མོངས་པ་སྤང་པར་འདོད་ནས་བདག་མཐོང་བ་དང་བདག་ལ་དམིགས་ནས་གཞན་དག་ལ་ཉོན་མོངས་པ་ཆགས་སྡང་དང་ང་རྒྱལ་དང་བག་མེད་པ་སྐྱེ་བར་མ་གྱུར་ཅིག་
སྙམ་དུ་མཉམ་པར་བཞག་ནས། དེ་ལས་ལངས་ནའང་དེ་དང་རྗེས་སུ་མཐུན་པར་དེ་ལྟ་བུའི་ཤེས་པ་སྐྱེད་པར་བྱེད་པ་སྟེ་དེ་ནི་ཀུན་རྫོབ་ཤེས་པའི་བདག་ཉིད་ཡིན་ནོ།  །གཞན་རྒྱུད་ཀྱི་སྒོམ་སྤང་གི་ཉོན་མོངས་མ་འོངས་པ་ཁོ་ནའི་ཡུལ་ཅན་ཡིན་པའི་ཕྱིར་ཏེ་ཟག་མེད་ནི་དེ་ལྟ་བུ་མེད་དོ།།  ས་ནི་ལམ་སླ་བ་རྣམས་ཀྱི་མཆོག་ཡིན་
པས་བསམ་གཏན་རྣམས་ཀྱི་ཡ་ ལམ་འདིས་སུ་ཡང་ཉོན་མོངས་པར་མི་བྱེད་པས་ན་ཉོན་མོངས་པ་མེད་པའི། །འདི་ནི་གཞན་གྱི་སེམས་བསྲུང་བའི་ཐབས་མཁས་ཀྱི་ཁྱད་པར་རོ།།  མཐའ་བཞི་པ་ཁོ་ན་ན་ཡོད་ལ། གང་ཟག་ནི་དགྲ་བཅོམ་པ་མི་གཡོ་པའི་ཆོས་ཅན་ཡིན་གྱི་ཉམས་པའི་ཆོས་ཅན་ལ་སོགས་པ་དགྲ་བཅོམ་གཞན་
གྱི་ནི་མ་ཡིན་ཏེ། དེ་དག་ལ་ཉམས་པ་སྲིད་པས་རང་གི་རྒྱུད་ཀྱིའང་རེས་འགའ་ཉོན་མོངས་སྤང་པར་མི་ནུས་ ན་གཞན་གྱིས་ལྟ་ཅི་སྨོས།  པའི་ཕྱིར་རོ། །ལུས་ཀྱི་རྟེན་ནི་གླིང་གསུམ་གྱི་མི་ཁོ་ནས་སྐྱེད་པར་བྱེད་པ་ཡིན་ཏེ།  གྲོགས་ཉོན་མོངས་མང་བ་དང་དེན།  བློ་གསལ་བའི་ཕྱིར་རོ། །འདིའི་དམིགས་པ་ནི་ཕ་རོལ་ཆགས་སྡང་ཅན་དག་
ལ་ཉོན་མོངས་སྐྱེ་བར་མ་གྱུར་ཅིག་ཅེས་སྒོམ་བའི་ཕྱིར་ཉོན་མོངས་པ་འདོད་པར་གཏོགས་པ་དང་མ་སྐྱེས་པ་མ་འོངས་པ་གཞིར་བཅས་འདོད་ཆགས་ལ་སོགས་པ་སྒོམ་སྤང་རྣམས་ཀྱི་སྤྱོད་ཡུལ་ཅན་ཡིན་ཏེ། ཁམས་གོང་མ་པ་དག་འཕགས་པ་ལ་དམིགས་ནས་ཉོན་མོངས་པ་སྐྱེ་བ་ཤས་ཆུང་བའི་ཕྱིར་དང་

[387A]༄༅། །སྔར་སྐྱེས་པ་རྣམས་སྤང་པར་མི་ནུས་པའི་ཕྱིར་དང། མཐོང་སྤང་གཞི་མེད་པ་བརྟགས་པ་ལ་དམིགས་པ་ཀུན་འགྲོ་རྣམས་ནི་རང་གིས་ཐམས་ཅད་ལ་དམིགས་པས་གཞན་རྒྱུད་ལ་དམིགས་པའང་ཡོད་པས་སྤང་བར་མི་ནུས་པའི་ཕྱིར་དང། སྒོམ་སྤང་ནི་བདེན་པ་དང་པོ་གཉིས་ལ་
དམིགས་པས་གཞི་དང་བཅས་པ་སྤང་པར་ནུས་པའི་ཕྱིར་རོ། །གཉིས་པ་སྨོན་ནས་ཤེས་པ་ནི་ཇི་ལྟར་ཉོན་མོངས་པ་མེད་པའི་ངོ་བོ་ཀུན་རྫོབ་ཤེས་པ་དང་ས་བསམ་གཏན་བཞི་པ་དང་གང་ཟག་མི་གཡོ་བའི་ཆོས་ཅན་དང་རྟེན་གླིང་གསུམ་གྱི་མིའི་རྟེན་ཅན་ཡིན་པ་དེ་བཞིན་དུ་སྨོན་ནས་ཤེས་པའི་ངོ་བོ་ལ་སོགས་
པའང་ཡིན་ནོ། །འོན་ཀྱང་སྨོན་ནས་ཤེས་པ་དེའི་དམིགས་པ་ནི་ཉོན་མོངས་པ་གཞི་དང་བཅས་པ་ཁོ་ན་མ་ཡིན་གྱི་གཟུགས་ལ་སོགས་པ་ཆོས་ཐམས་ཅད་དོ། །དེ་ལ་སྨོན་ནས་ཤེས་པ་ནི་འདི་དང་འདི་ཤེས་པར་བྱའོ་སྙམ་དུ་སྨོན་པ་སྔར་བཏང་ནས་རབ་མཐའ་བཞི་པ་ལ་མཉམ་པར་བཞག་ནས་དེའི་
ཡུལ་དུ་ཇི་ཙམ་གྱུར་པ་ཤེས་པའོ། །དེ་ཡང་བྱེ་བྲག་ཏུ་སྨྲ་བ་ན་རེ་གཟུགས་མེད་པ་ནི་མངོན་སུམ་དུ་མི་ཤེས་ཏེ། འདི་ནི་བསམ་གཏན་བཞི་པའི་ས་པ་ཡིན་པས་གོང་མ་གཟུགས་མེད་པ་ཡུལ་མ་ཡིན་པའི་ཕྱིར་ཏེ། འདི་ནི་མངོན་ཤེས་དང་འདྲ་བ་ཡིན་ལ་དེ་ནི་རང་དང་འོག་སའི་ཡུལ་ཅན་ཡིན་ཞེས་འཆད་བར་
འགྱུར་བའི་ཕྱིར་རོ། །འོན་ཀྱང་ལུས་དང་སེམས་དམན་ཞིང་ཞི་པའི་རྒྱུ་མཐུན་པ་ལས་ནི་གཟུགས་མེད་ནས་སྐྱེས་སོ་ཞེས་བྱ་བ་དང། སྙོམས་འཇུག་གི་སྤྱོད་པ་དང་ལྡན་པ་ལས་གཟུགས་མེད་སྐྱེས་སོ་ཞེས་བྱ་བ་དང། གཟུགས་མེད་ཀྱི་ཏིང་ངེ་འཛིན་ཐོབ་ལ་མ་ཉམས་པ་དང་ལྡན་པས་གཟུགས་མེད་དུ་སྐྱེ་བར་
འགྱུར་རོ་ཞེས་བྱ་བར་ཤེས་ཏེ་ཞིང་པ་རྣམས་ཀྱིས་འབྲུ་ལས་ཞིང་དང་ཞིང་ལས་འབྲུ་དཔོག་པ་བཞིན་ནོ་ཞེས་ཟེར་རོ། །གཞན་དག་གི་གཞུང་ལུགས་ལྟར་ན་ནི་སངས་རྒྱས་རྣམས་ཀྱི་མངོན་སུམ་གྱི་ཡུལ་དུ་མ་གྱུར་པ་ནི་འགའ་ཡང་མེད་པས་གཟུགས་མེད་པའང་མངོན་སུམ་དུ་མཁྱེན་པར་འདོད་དོ། །
མངོན་པར་རྟོགས་པའི་རྒྱན་ལས་ནི། ཉན་ཐོས་ཉོན་མོངས་མེད་པའི་ལྟ། །མི་ཡི་ཉོན་མོངས་ཡོངས་སྤོང་ཉིད། །གྲོང་སོགས་སུ་དེའི་ཉོན་མོངས་རྣམས། །རྒྱུན་གཅོད་རྒྱལ་བའི་ཉོན་མོངས་མེད་ཅེས་ཉན་རང་གི་ཉོན་མོངས་པ་མེད་པའི་ཏིང་ངེ་འཛིན་ནི་བདག་ལ་དམིགས་ནས་མི་འགའ་ཞིག་གི་རྒྱུད་ལ་

[387B] སངས་རྒྱས་ཀྱི་ཉོན་མོངས་པ་མེད་པའི་ཏིང་ངེ་འཛིན་ནི་གྲོང་ལ་སོགས་པར་སེམས་ཅན་ཉོན་མོངས་པ་ཅན་ཐམས་ཅད་ཀྱི་ཉོན་མོངས་པའི་ས་བོན་རྩ་བ་ནས་འབྱིན་
པར་བཞེད་པས་ཁྱབ་པ་དང་གཏན་དུ་བ་ཡིན་པར་བཤད་ལ། སྨོན་ནས་ཤེས་པའང་ཉན་ཐོས་ལ་སོགས་པ་རྣམས་འབད་པ་དང་བཅས་པ་དང། མཚན་མར་འཛིན་པ་དང། ཤེས་སྒྲིབ་དང་བག་ཆགས་མ་སྤངས་པས་ཐོགས་པ་དང་བཅས་པ་དང། ལྷག་མེད་དུ་འཇུག་བས་རེས་འགའ་བ་དང། ཤེས་སྒྲིབ་མ་སྤངས་
པས་འདྲི་བ་ཐམས་ཅད་ཀྱི་ལན་མི་ལྡོན་པ་ཡིན་ལ། སངས་རྒྱས་ཀྱི་ནི་མཚན་མ་མེད་པར་རང་གི་ངང་གིས་འཇུག་པས་འབད་པ་མེད་པ་དང། དངོས་པོ་ལ་མངོན་པར་མ་ཞེན་བས་གཟུགས་སོགས་ལ་ཆགས་པ་དང་བྲལ་བ་དང། སྒྲིབ་གཉིས་བག་ཆགས་དང་བཅས་པ་སྤངས་པས་ཤེས་བྱ་ཐམས་ཅད་ལ་ཐོགས་
པ་མེད་པ་དང། འཁོར་བ་ཇི་སྲིད་པར་གནས་པས་རྟག་ཏུ་གནས་པ་དང། ཡང་དག་པའི་སོ་སོ་རིག་བཞི་བརྙེས་པས་འདྲི་བ་ཀུན་གྱི་ལན་ལྡོན་པ་ཡིན་ཏེ། དེ་ཉིད་ལས། སངས་རྒྱས་སྨོན་ནས་མཁྱེན་པ་ནི། །ལྷུན་གྱིས་གྲུབ་དང་ཆགས་སྤངས་དང། །ཐོགས་པ་མེད་དང་རྟག་གནས་དང། །འདྲི་བ་ཀུན་
ལན་འདེབས་པར་བཞེད་ཅེས་བཤད་དོ། །གསུམ་པ་སོ་སོ་ཡང་དག་རིག་བཞི་ནི་ཇི་ལྟར་ཉོན་མོངས་པ་མེད་པའི་ཏིང་ངེ་འཛིན་གང་ཟག་མི་གཡོ་བའི་ཆོས་ཅན་གྱི་ཡིན་པ་དང་གླིང་གསུམ་གྱི་མིས་སྐྱེད་པ་དེ་བཞིན་དུ་ཆོས་དང་དོན་དང་ངེས་པའི་ཚིག་དང་སྤོབས་པ་སོ་སོ་ཡང་དག་པར་རིག་པ་དག་ཀྱང་དེ་དབ་ །
དེ་དག་གི་དམིགས་པ་དང་ས་དང་ངོ་པོ་ལ་ནི་ཁྱད་པར་ཡོད་དེ། དེ་དག་ལས་དང་པོ་གསུམ་ནི་གོ་རིམ་བཞིན་དུ་མིང་དང་དོན་དང་ངག་རྣམས་ལ་གཞན་གྱིས་བཟློག་པར་མི་ནུས་པས་ཐོགས་པ་མེད་པར་ཤེས་པ་ཡིན་ཏེ། དེ་ལ་ཆོས་སོ་སོ་ཡང་དག་པར་རིག་པ་ནི་སྒྲུབ་པའི་ཆོས་འཕགས་ལམ་བརྒྱད་དང་
འབྲས་བུའི་ཆོས་མྱང་འདས་རིག་པ་མ་ཡིན་གྱི་ཆོས་རྣམས་ཀྱི་མིང་ཚིག་ཡི་གེའི་ཚོགས་རིག་པ་སྟེ་དོན་རྣམས་ཀྱི་རྗོད་བྱེད་ཡིན་པའི་ཕྱིར་ན་བསྟན་པའི་ཆོས་སོ། །དོན་སོ་སོ་ཡང་དག་པར་རིག་པ་ནི་ཆོས་རྣམས་ཀྱི་རང་གི་མཚན་ཉིད་དམ་མྱ་ངན་ལས་འདས་པ་རིག་པ་སྟེ། བརྗོད་པར་བྱ་བའི་དོན་ནམ་དོན་གྱི་

[388A]༄༅། །མཆོག་ཡིན་པའི་ཕྱིར་རོ། །ངེས་པའི་ཚིག་སོ་སོ་ཡང་དག་པར་རིག་པ་ནི་ཆོས་རྣམས་ཀྱིས་བཤད་པའི་རྒྱུ་མཚན་ཅན་གྱི་ངག་རིག་པ་སྟེ། དོན་གྱི་རྒྱུ་མཚན་ཅན་གྱི་ཚིག་ཡིན་པས་ངེས་པའི་ཚིག་གོ་བཞི་པ་སྤོབས་པ་སོ་སོ་ཡང་དག་པར་རིག་པ་ནི་དོན་རྣམས་ཀྱིས་འགལ་
བ་དང་འབྲེལ་བ་དོན་དང་འབྲེལ་བའི་རིགས་པ་དང། གཞན་ལ་ཐགས་ཐོགས་མེད་པར་མངོན་པར་བརྗོད་པ་ལ་ཐོགས་པ་མེད་པར་ཤེས་པ་དང། རང་ཉིད་ཡིད་ལ་བྱེད་པས་ཞི་གནས་ལྷག་མཐོང་གི་ཏིང་ངེ་འཛིན་མི་བརྗེད་པས་ལམ་ལ་དབང་བ་ཉིད་ལ་ཐོགས་པ་མེད་པར་ཤེས་པ་སྟེ། དང་པོ་ནི་འབེལ་
གཏམ་ལ་མཁས་པ་ཡིན་ལ། གཉིས་པ་ནི་རང་ཉིད་ཡིད་ལ་བྱེད་པ་ལ་མཁས་པ་ཡིན་ནོ། །འདི་ནི་སྤོབས་པའང་ཡིན་ལ་སོ་སོ་རིག་པའང་ཡིན་པའི་ཕྱིར་སྤོབས་པ་སོ་སོར་རིག་པའོ། །ཡང་ན་སྤོབས་པ་ནི་རིག་པ་དང་གྲོལ་བར་སྨྲ་བ་སྟེ། དེ་ཤེས་པའི་ཕྱིར་སྤོབས་པ་སོ་སོར་ཡང་དག་པར་རིག་
པའོ། །སྤོབས་པ་སོ་སོ་ཡང་དག་པར་རིག་པ་དེའི་དམིགས་པ་ནི་ངག་དང་ལམ་ཡིན་ཏེ། ངག་དང་མངོན་པར་བརྗོད་པ་ལ་དབང་བ་ནི་ངག་ལ་དམིགས་པ་ཡིན་ལ་ལམ་ལ་དབང་བ་ནི་ལམ་ལ་དམིགས་པའོ། །དེའི་ངོ་བོ་ནི་ཤེས་པ་དགུ་ཡིན་ཏེ། ངག་ལ་དམིགས་པ་ནི་ཀུན་རྫོབ་དང་སྡུག་བསྔལ་ཀུན་འབྱུང་
 འདི་བཞི་ཀའང་མིང་དང་དོན་ལ་མཉམ་རྗེས་གཉིས་ཀར་དམིགས་ལ། སྨྲ་བ་ནི་དེའི་རྗེས་ལ་ཐོབ་པ་ཁོ་ན་ཡིན་ནོ་ཞེས་རྒྱལ་སྲས་གསུང་ངོ།  །ཆོས་ཤེས་རྗེས་ཤེས་ཟད་མི་སྐྱེ་ཤེས་ ལམ་ཡང་ཟག་བཅས་ཟག་མེད་གང་རུང་ཡིན་ནོ་དེ་ལྟ་མིན་ན། ས་ཐམས་ཅད་པར་མི་འགྱུར་རོ་ཞེས་འདོད་དོ།།  ངག་ནི་བདེན་པ་དང་པོ་གཉིས་ཡིན་པས།  པའི་རང་བཞིན་
ཡིན་ཞིང། ལམ་ལ་དམིགས་པ་ནི་ལམ་དང་ཆོས་ཤེས་རྗེས་ཤེས་ཟད་མི་སྐྱེ་ཤེས་པ་དང་ཕ་རོལ་སེམས་ཤེས་ཀྱི་ ཤེས་པ་དྲུག་གི་  རང་བཞིན་ཡིན་ལ། འདུས་མ་བྱས་ལ་མི་དམིགས་པས་འགོག་ཤེས་མ་གཏོགས་པའི་ཕྱིར་རོ། །གལ་ཏེ་ངག་དང་ལམ་ལ་དམིགས་པའི་ཕྱིར་སྡུག་ ཤེས་པ་བདུན་གྱི་
བསྔལ་དང་ཀུན་འབྱུང་ཤེས་པར་ཇི་ལྟར་འགྱུར་ཞེ་ན། ངག་དེ་ཉིད་ཟག་བཅས་ཡིན་པའི་ཕྱིར་སྡུག་བསྔལ་ཡིན་ལ། ཕྱི་མ་བསྐྱེད་པའི་ཕྱིར་ཀུན་འབྱུང་ཡང་ཡིན་པས་དེ་ཤེས་པ་ན་དེ་དག་ཤེས་པར་གཞག་གོ་ས་ནི་འདོད་པ་ནས་སྲིད་རྩེའི་བར་ཐམས་ཅད་ན་ཅི་རེགས་པར་ཡོད་དེ། ངག་དང་ལམ་གང་ཡང་

[388B] །དོན་སོ་སོ་ཡང་དག་པར་རིག་པ་ནི་གལ་ཏེ་དོན་ཆོས་ཐམས་ཅད་རིག་པ་ལ་འདོད་ན་ནི་ཤེས་པ་བཅུའི་དམིགས་པར་མི་འགྱུར་བའི་ཆོས་གང་ཡང་མེད་པས་ཤེས་པ་བཅུ་ཡིན་པའམ། འོན་ཏེ་མྱང་བདས་རིག་པ་ལ་འདོད་ན་འགོག་པ་ཤེས་པ་ནི་སྡུག་བསྔལ་དང་ཀུན་འབྱུང་དང་
ལམ་དང་སེམས་ཤེས་པ་བཞི་ལས་གཞན་པ་དྲུག་གི་རང་བཞིན་ཡིན་པའི་ཕྱིར་རོ། །དོན་སོ་སོ་ཡང་དག་པར་རིག་པ་དེ་ནི་ས་ཀུན་ན་ཡོད་ལ། དེ་དག་ལས་གཞན་ཆོས་དང་ངེས་པའི་ཚིག་སོ་སོ་ཡང་དག་པར་རིག་པ་གཉིས་ནི་ཀུན་རྫོབ་ཤེས་པའི་རང་བཞིན་ཡིན་ཏེ། རིམ་པ་ལྟར་མིང་གི་ཚོགས་ལ་སོགས་པ་བསྟན་པའི་ཆོས་
དང་ངག་ལ་དམིགས་པའི་ཕྱིར་རོ། །དེ་ཡང་ཆོས་སོ་སོ་ཡང་དག་པར་རིག་པ་ནིས་འདོད་པ་དང་བསམ་གཏན་བཞི་པོ་དག་ སྟོ་ས་ལྔ་  ན་ཡོད་དེ། དེ་ཡན་ཆད་ན་ནི་རྗོད་བྱེད་མིང་ཚིག་ཡི་གེའི་ཚོགས་མེད་བའི་ཕྱིར་རོ། །དག་སྟེ་ངེས་པའི་ཚིག་སོ་སོ་ཡང་དག་བར་རིག་པ་ནི་འདོད་པ་དང་བསམ་གཏན་དང་པོ་ཁོ་ན་ན་ཡོད་
དེ། མདོ་ལས། བརྟགས་ཤིང་དཔྱད་ནས་ཚིག་ཏུ་སྨྲའོ་ཞེས་འབྱུང་བས་ངག་ནི་རྟོག་པས་ཀུན་ནས་བསླང་བའི་བདག་ཉིད་ཡིན་ན་བསམ་གཏན་གཉིས་པ་ཡན་ཆད་ན་རྟོག་པ་མེད་པའི་ཕྱིར་རོ། །སོ་སོ་ཡང་དག་པར་རིག་པ་དེ་དག་གཅིག་ཐོབ་ན་ཐམས་ཅད་འཐོབ་བས་གང་རུང་གཅིག་མ་ཚང་བར་ནི་དེ་དག་འཐོབ་པ་མེད་དེ། འདི་དག་
གི་རྒྱུ་སྔོན་གྱི་སྦྱོར་བ་ནི་ཁ་ཅིག་གོ་རིམ་བཞིན་དུ་རྩིས་དང། སངས་རྒྱས་ཀྱི་བཀའ་དང། སྒྲ་རིག་པ་དང། གཏན་ཚིགས་རིག་པ་ལ་མཁས་པར་བྱས་པས་འཐོབ་པར་འདོད་ལ། བྱེ་བྲག་ཏུ་སྨྲ་བ་རྣམས་ནི་ཐམས་ཅད་ཀྱི་སྦྱོར་བ་སངས་རྒྱས་ཀྱི་བཀའ་ཁོ་ནའི་རྣམ་གྲངས་ངོ་བོ་ངེས་ཚིག་དབྱེ་བ་ལ་མཁས་པར་བྱས་ ལམ་གཅིག་གི་འབྲས་བུ་ཡིན་བའི་ཕྱིར་རོ།།
པས་འདི་དག་འཐོབ་པར་འདོད་དོ། །གོ་རིམ་ཡང་ཚིག་ཡི་གེའི་རྗེས་སུ་འབྲངས་ནས། དོན་རྟོགས་པས་ཆོས་སོ་སོར་རིག་ནས་དོན་དང། དོན་ལས་མིང་གི་རྣམ་གྲངས་ཤེས་པ་འབྱུང་བས་ངེས་པའི་ཚིག་དང། དེ་དག་ལས་ནི་རིག་གྲོལ་གྱི་སྤོབས་པ་ཐོགས་པ་མེད་པར་འགྱུར་བའི་ཕྱིར་དེ་ལྟར་བསྟན་ཏོ། །ཉོན་མོངས་པ་མེད་པ་དང་
 རྣམ་བཤད་རིག་པའི་འགྲེལ་པ་ལས་ཀྱང། རྣམ་གྲངས་ཀྱིས་ནི་ཆོས་སོ་སོ་ཡང་དག་པར་རིག་པའི་ཉེ་རྒྱུ་བྱས་པ་ཡིན་ནོ། དེ་བཞིན་དུ་སྦྱར་ཏེ་མཚན་ཉིད་ཀྱིས་ནི་དོན་སོ་སོ་ཡང་དག་པར་རིག་པ་ཡིན། ངེས་པའི་ཚིག་གིས་ནི་ངེས་པའི་ཚིག་སོ་སོ་ཡང་དག་པར་རིག་པ་ཡིན། རབ་ཏུ་དབྱེ་བས་ནི་སྤོབས་པ་སོ་སོ་ཡང་དག་པར་རིག་པ་ཡིན་ནོ་ཞེས་འབྱུང་བ་དང་མཐུན་ནོ། །འདི་དག་གི་གོ་རིམ་ནི་ཚིག་དང་ཡི་གེའི་རྗེ་སུ་འབྲངས་ནས་

[389A]༄༅།  །དོན་རྟོགས་ལ། དོན་གྱི་གཅིག་གཉིས་ལ་སོགས་པའི་ཚིག་བླ་དྭགས་དང། དེ་དག་ལ་ཐོགས་པ་མེད་པའི་ཕྱིར་རོ། །ཞེས་གདགས་པ་ལས་སོ།།  སྨོན་ནས་ཤེས་པ་དང་སོ་སོ་ཡང་དག་རིག་བཞི་སྟེ་དྲུག་པོ་དེ་དག་ནི་རབ་ཀྱི་མཐའ་པ་བསམ་གཏན་བཞི་པའི་སྟོབས་ཀྱིས་འཐོབ་ལ། རབ་ཀྱི་མཐའ་པ་ཞེས་བྱ་
བའི་བསམ་གཏན་བཞི་པ་དེ་ནི་ཉོན་མོངས་པ་མེད་པ་དང། སྨོན་ནས་ཤེས་པ་དང། ཆོས་དང། དོན་དང། སྤོ་འས་ རབ་ཀྱི་མཐའ་པའི་བསམ་གཏན་བཞི་པ་དེ་ཉིད་དང་རྣམ་པ་དྲུག་གི་བདག་ཉིད་ཡིན་ལ། བསམ་གཏན་བཞི་པ་ལ་ལ་ནི་ཉོན་མོངས་པ་མེད་པ་དང། ལ་ལ་ནི་
སྨོན་ནས་ཤེས་པ་དང། ལ་ལ་ནི་སོ་སོ་ཡང་དག་པར་རིག་པ་གསུམ་དང། ལ་ལ་ནི་དེ་དག་མ་གཏོགས་པ་རབ་ཀྱི་མཐའ་པ་འབའ་ཞིག་ཡིན་པའི་ཕྱིར་རོ། །ངེས་པའི་ཚིག་སོ་སོ་ཡང་དག་པར་རིག་པ་ནི་རྟོག་དཔྱོད་ཀྱིས་ཀུན་ནས་སློང་བའི་ཕྱིར་འདོད་པ་དང་བསམ་གཏན་དང་པོའི་ས་པ་ཡིན་ནོ། །འོ་ན་དྲུག་པོ་དེ་དག་རབ་
མཐའ་བས་ཞེས་ཁྱད་པར་མེད་པར་བཤད་ཅེ་ན། དེ་ནི་རབ་ཀྱི་མཐའ་པའི་བསམ་གཏན་གྱི་སྟོབས་ཀྱིས་འཐོབ་པའི་ཕྱིར་དེ་སྐད་བཤད་ཀྱི་བསམ་གཏན་བཞི་པའི་ས་པ་ནི་མ་ཡིན་ནོ། །དེ་ལ་རབ་ཀྱི་མཐའ་པ་ཞེས་བྱ་བ་ནི་བསམ་གཏན་གྱི་ཡ་མཐའ་བསམ་གཏན་བཞི་པ་ཡིན་ནོ། །ཇི་ལྟར་ཞེ་ན། རབ་མཐའ་བསམ་
གཏན་བཞི་པ་དེ་ནི་འདོད་པའི་སེམས་ལས་བསམ་གཏན་དང་པོ་ལ་སྙོམས་པར་འཇུག་པ་ནས་ཅི་ཡང་མེད་པ་ལས་སྲིད་རྩེ་ལ་སྙོམས་པར་འཇུག་པའི་བར་དང། ཡང་སྲིད་རྩེ་ལས་ལངས་ནས་ཅི་ཡང་མེད་པའི་སྐྱེ་མཆེད་ལ་སྙོམས་པར་འཇུག་པ་ནས་བསམ་གཏན་དང་པོ་ལས་ལངས་ནས་འདོད་
པའི་སེམས་ལ་གནས་པའི་བར་དང། དེ་ནས་ཡང་འདོད་པའི་སེམས་ལས་བསམ་གཏན་དང་པོ་ལ་སྙོམས་པར་འཇུག་པ་ནས་བསམ་གཏན་གསུམ་པ་ལས་ལངས་ནས་བསམ་གཏན་བཞི་པ་ལ་སྙོམས་པར་འཇུག་པའི་བར་ས་ཀུན་གྱིས་ལུགས་དང་མཐུན་པ་དང་མི་མཐུན་པའི་སྙོམས་པར་འཇུག་པས་
མཐུན་པར་བྱས་བའི་ཕྱིར་དང། བསྒོམ་པ་ཆུང་ངུ་བསམ་གཏན་དང་པོ་ལས་འབྲིང་གཉིས་པ་ལས་ཆེན་པོ་གསུམ་པ་ལ་སྙོམས་པར་འཇུག་པས་གསུམ་པ་ནི་འཕེལ་བའི་མཆོག་ཏུ་གྱུར་པས་འཕེལ་བའི་རབ་ཡིན་ལ། རབ་དེའི་ཡ་མཐའ་ཡིན་པས་ན་བཞི་པ་ནི་འཕེལ་བའི་རབ་ཏུ་ཕྱིན་པ་ཡིན་པའི་ཕྱིར་རོ། །ཉོན་

[389B] །སངས་རྒྱས་ཀྱི་ནི་ཆོས་ཐམས་ཅད་ཀྱི་དབང་ཕྱུག་ཡིན་པའི་
ཕྱིར་ཡོན་ཏན་ཐམས་ཅད་མངོན་དུ་འགྱུར་བ་ནི་བཞེད་པ་ཙམ་ལས་རག་ལས་པ་ཡིན་གྱི་སྦྱོར་བ་ལས་བྱུང་བ་ནི་ཅུང་ཟད་ཀྱང་མེད་དོ། །གཉིས་པ་ཕལ་ཆེར་བྱིས་པ་དང་ཐུན་མོང་བ་ལ་མངོན་པར་ཤེས་པ་ནི་རྣམ་པ་དྲུག་ཏུ་ཤེས་པར་བྱའོ། །གང་ཞེ་ན། རྫུ་འཕྲུལ་གྱི་ཡུལ་སྤྲུལ་པ་དང་འགྲོ་བ་ཤེས་
པ་དང། ལྷའི་རྣ་བ་དང། གཞན་གྱི་ཡིད་དུག་གསུམ་བཅས་བྲལ་ལ་སོགས་པའི་ཁྱད་པར་དང། རེས་འགའ་ཆགས་རེས་འགའ་སྡང་ངོ་ཞེས་པ་ལ་སོགས་པའི་གོ་རིམ་ཤེས་པ་དང། རང་གཞན་གྱི་སྔོན་གྱི་ཚེ་རབས་རྗེས་སུ་དྲན་པ་དང། འཆི་འཕོ་དང་སྐྱེ་བ་ཤེས་པ་དང། ཟག་པ་ཟད་པ་ཤེས་པ་
མངོན་སུམ་དུ་བྱ་བ་སྟེ་བྱེད་པའི་མངོན་པར་ཤེས་པའོ་ཞེས་ཐམས་ཅད་ལ་སྦྱར་རོ། །དྲུག་པོ་དེ་དག་ལས་དང་པོ་ལྔ་ནི། སོ་སོའི་སྐྱེ་བོ་དང་ཐུན་མོང་བ་ཡིན་ལ་དྲུག་པ་ནི་འཕགས་པ་ཁོ་ནའི་རྒྱུད་ལ་ཡོད་དོ། །ངོ་བོ་ནི་མངོན་ཤེས་དྲུག་པོ་དེ་དག་ཐམས་ཅད་ནི་དཔེར་ན་དགེ་སྦྱོང་གི་ཚུལ་གྱི་འབྲས་བུ་འདུས་བྱས་རྣམ་
གྲོལ་གྱི་ལམ་གྱི་རང་བཞིན་ཡིན་པ་ལྟར་རྣམ་པར་གྲོལ་བའི་ལམ་གྱི་བློ་ཤེས་རབ་ཀྱི་རང་བཞིན་ཡིན་ནོ། །གསུམ་པ་དང་དྲུག་པ་མ་གཏོགས་པ་བཞིའི་ངོ་བོ་ནི་ཀུན་རྫོབ་ཤེས་པ་སྟེ། ཟག་བཅས་ཁོ་ན་ཡིན་པའི་ཕྱིར་རོ།  །དེ་ཡང་གསུམ་གྱིས་ནི་ཟག་མེད་དང་གཅིག་སྔོན་གྱི་མཐའ་ལ་དམིགས་པས་སོ།།  གཞན་གྱི་སེམས་
 གལ་ཏེ་བར་ཆད་མེད་ལམ་གྱིས་བསྡུས་ན་དགྲ་བཅོམ་གཉིས་ཀའི་ཆ་ལས་རྣམ་གྲོལ་ལ་མངོན་ཤེས་མེད་པར་འགྱུར་ཏེ་བར་ཆད་མེད་ལམ་བཏང་ནས་མེད་པའི་ཕྱིར་རོ། །ལྷའི་མིག་དང་རྣ་བའི་མངོན་ཤེས་ནི་དབང་ཤེས་ཡིན་པས་རྣམ་གྲོལ་ལམ་ཇི་ལྟར་ཡིན་ཞེ་ན། ལམ་གཞན་གྱི་རྣམ་གྲོལ་དུ་དེ་དག་འགལ་ཡང་མངོན་ཤེས་ཀྱི་རྣམ་གྲོལ་ཡིན་པས་སྐྱོན་མེད་དོ། །དེ་ལྟ་མིན་
 ན་སྒོམ་བྱུང་གི་མངོན་ཤེས་སུ་འགལ་ཏེ་རྣམ་གྲོལ་གྱི་ལམ་མིན་བས་སོ།།  ལ་དམིགས་ནས་དེའི་ཁྱད་པར་ཤེས་པ་ནི་རྫས་ཀྱི་རང་གི་མཚན་ཉིད་པ་དམིགས་པ་དང། ཀུན་དུ་རྟོག་ཅིང་འཚོལ་བའི་བསམ་བ་ཅན་དང། ཟག་མེད་ལམ་གྱི་རྣམ་པ་ཅན་དང། ཟག་བཅས་ཕ་རོལ་ཀྱི་སེམས་ཆགས་བཅས་དང་ཆགས་བྲལ་

[390A]༄༅། །ལ་སོགས་པའི་རྣམ་པ་ཅན་ཡིན་ན་ཟད་པ་དང་མི་སྐྱེ་བ་ཤེས་པ་ནི་དེ་ལྟ་བུ་མ་ཡིན་པའི་ཕྱིར་དང། འགོག་པ་མཚུངས་ལྡན་མ་ཡིན་ཞིང་སྡུག་བསྔལ་དང་ཀུན་འབྱུང་ཤེས་བའི་རྣམ་པ་ཅན་ཡང་མ་ཡིན་པས་ཤེས་པ་ལྔ་པོ་དེ་དག་མ་ཡིན་གྱི་འོད་ཀྱང་ཟག་མེད་ཀྱི་ཆ་ཆོས་ཤེས་རྗེས་
ཤེས་དང་ལམ་དང་ཕ་རོལ་སེམས་ཤེས་ཡིན་ལ། ཟག་བཅས་ཀྱི་ཆ་ཀུན་རྫོབ་ཤེས་པ་དང་ཕ་རོལ་སེམས་ཤེས་གཉིས་ཡིན་པས་ཤེས་པ་ལྔ་ཡིན་ནོ། །ཟག་པ་ཟད་པའི་མངོན་པར་ཤེས་པ་ནི་ཇི་ལྟར་ཟད་པ་མཁྱེན་པའི་སྟོབས་ཤེས་པ་དྲུག་གམ་བཅུའི་རང་བཞིན་དང་ས་བཅུ་གཅིག་གིས་བསྡུས་པ་དེ་བཞིན་
དུ་ཟག་བ་ཟད་པ་འབའ་ཞིག་ལ་དམིགས་པ་ཡིན་ན་ཤེས་པ་དྲུག་དང། ཟག་པ་ཟད་པའི་རྒྱུད་ལ་ཡོད་པའི་ཤེས་པ་ཡིན་པར་འདོད་ན་ནི་དེའི་རྒྱུད་ལ་ཤེས་པ་བཅུ་ཀ་ཡོད་པའི་ཕྱིར་ཤེས་པ་བཅུ་ཆར་ཡིན་ནོ། །ས་ཡང་ཅི་རིགས་པར་བཅུ་གཅིག་པོ་ཐམས་ཅད་ཡིན་པར་ཤེས་པར་བྱའོ། །མངོན་ཤེས་དང་པོ་
ལྔ་ནི་བསམ་གཏན་གྱི་དངོས་གཞི་བཞི་དག་ན་ཡོད་ལ། གཟུགས་མེད་ན་ནི་མེད་དེ། རྫུ་འཕྲུལ་དང་ལྷའི་རྣ་བ་དང་འཆི་འཕོ་དང་སྐྱེ་བ་ཤེས་པ་གསུམ་ནི་གཟུགས་ལ་དམིགས་པའི་ཕྱིར་དང། སེམས་ཀྱི་རྣམ་གྲངས་དང་སྔོན་གྱི་གནས་རྗེས་སུ་དྲན་པའང་གཟུགས་ཀྱི་དམིགས་པ་ལ་བརྟེན་ནས་བསྒྲུབ་དགོས་པའི་ཕྱིར་ཏེ་
འདི་ལྟར་བསམ་གཏན་པ་དག་བསམ་གཏན་ལ་ མངོན་ཤེས་འདི་དག་བསམ་གཏན་ཁྱད་པར་ཅན་ན་མེད་དེ་ལྷག་མཐོང་ཤས་ཆེ་བས་ལམ་སླ་བ་མ་ཡིན་པའི་ཕྱིར་རོ།།  བརྟེན་ནས་གཟུགས་འདི་འདྲ་བས་ན་སེམས་འདི་འདྲ་བར་འགྱུར་རོ་ཞེས་དང། ལུས་འདི་ལ་སེམས་ཀྱི་རྣམ་པ་ཅི་འདྲ་བ་ཞིག་ཅེས་ཕ་རོལ་ལ་ཡིད་
གཏོད་དེ། གང་གི་ཚེ་གཟུགས་ལ་མ་ལྟོས་པར་ཕ་རོལ་ཀྱི་སེམས་ཤེས་པ་དེའི་ཚེ་སེམས་ཤེས་པ་གྲུབ་པ་ཡིན་ནོ། །ཡང་བསམ་གཏན་ལ་བརྟེན་ནས་བདག་གཞན་གྱི་ཡིད་ཀྱི་རྣམ་པར་ཤེས་པ་འགགས་མ་ཐག་པའི་མཚན་མ་བཟུང་ནས་དེའི་སྔ་མ་སྔ་མ་ལ་ཡིད་གཏད་དེ་མཐར་
ཉིད་མཚམས་སྦྱོར་བའི་སེམས་དང། དེ་ནས་སྔ་མའི་བར་དོའི་གནས་སྐབས་དང། དེ་ནས་སྔ་མའི་འཆི་བའི་སྲིད་པ་དང། དེ་ནས་སྔ་མའི་སྔོན་དུས་ཀྱི་སྲིད་པ་ལ་ཡིད་གཏོད་དེ། གང་གི་ཚེ་བར་སྲིད་དྲན་པ་དེའི་ཚེ་སྔོན་གནས་རྗེས་དྲན་གྲུབ་པ་ཡིན་ནོ། །དེ་ཡང་དང་པོ་ནི་རིམ་གྱིས་དྲན་ལ་མངོན་པར་

[390B] དེ་ཡང་སྔོན་ཉམས་སུ་མྱོང་བ་ཁོ་ན་དྲན་ནོ། །གལ་ཏེ་སྙོན་ཉམས་སུ་མྱོང་བ་ཁོ་ན་དྲན་ན་འོ་ན་རྟེན་འདོད་པ་པའི་སྔོན་གནས་རྗེས་དྲན་གྱིས་གནས་གཙང་མ་རྣམས་ཇི་ལྟར་དྲན་ཏེ་ཕྱིར་མི་འོང་ཡིན་པས་དེ་དག་འདིར་མི་སྐྱེ་ཞིང་སོ་
སོའི་སྐྱེ་བོ་རྣམས་དེར་མི་སྐྱེ་བའི་ཕྱིར་རོ་ཞེ་ན། ཉམས་སུ་མྱོང་བ་ནི་མཐོང་བ་དང་ཐོས་པས་ཉམས་སུ་མྱོང་བ་གཉིས་ལས་གནས་གཙང་མ་པ་རྣམས་ནི་འདི་ལྟ་བུ་ཡིན་ནོ་ཞེས་ཐོས་པས་ཉམས་སུ་མྱོང་བའི་ཕྱིར་རོ། །དེས་ན་སྔོན་གནས་རྗེས་དྲན་ནི་རང་གཞན་གྱི་སྔོན་འདོད་པ་ལ་སོགས་པའི་གནས་
གཞན་དག་རྗེས་སུ་དྲན་པས་བསྒྲུབ་དགོས་པ་ལ་གཟུགས་མེད་དངོས་གཞི་དགེ་རྣམས་ཀྱི། །སྤྱོད་ཡུལ་ཟག་བཅས་འོག་མ་མིན་ཞེས་འདོད་པ་ལ་སོགས་པའི་གནས་གཞན་འོག་མ་ལ་མི་དམིགས་པའི་ཕྱིར་དང། མདོ་ལས། བདག་མིང་འདི་ཞེས་བྱ་རིགས་ནི་འདི་ལྟ་བུར་ཁ་ཟས་ནི་འདི་ལྟ་བུ་
ཟ་ཟ། བདེ་བ་དང་སྡུག་བསྔལ་ནི་འདི་ལྟ་བུ་ཞི་ག་ ཚེ་ནི་འདི་ཙམ་ཞིག་ཐུབ། བདག་གནས་དེ་ནས་ཤི་འཕོས་ནས་ཆེ་གེ་མོ་ཞིག་ཏུ་སྐྱེས་སོ། །དེ་ནས་ཤི་འཕོས་ནས་ནི་འདིར་སྐྱེས་སོ་ཞེས་པ་དང། སྔོན་གྱི་གནས་རྣམ་པ་དུ་མ་རྣམ་པ་དང་བཅས། ཡུལ་ཕྱོགས་དང་བཅས། གླེང་གཞི་དང་
བཅས་པ་རྗེས་སུ་དྲན་ནོ་ཞེས་གསུངས་པས་ས་འོག་མའི་སྔོན་གྱི་གནས་དང་རུས་དང་རིགས་དང་མིང་དང་ཁ་ཟས་ལ་སོགས་པ་དྲན་དགོས་པའི་ཕྱིར་གཟུགས་ལ་ལྟོས་པ་ཡིན་པ་ལ་གཟུགས་མེད་འོག་ས་ལ་མི་དམིགས་པའི་ཕྱིར་རོ། །དེ་ཡང་མངོན་ཤེས་གྲུབ་ནས་ནི་གཟུགས་ལམ་ལྟོས་པར་
ཤེས་སོ། །རྫུ་འཕྲུལ་དང་ལྷའི་རྣ་བ་དང་མིག་གི་མངོན་ཤེས་གསུམ་གྱི་སྦྱོར་བ་ནི་བསམ་གཏན་ལ་བརྟེན་ནས་རིམ་པ་ལྟར་ལུས་ཡང་པ་དང་འཕར་པ་ལ་སོགས་པ་དང། ཆུང་ངུ་དང་ཐག་རིང་པོའི་སྒྲ་དང། སྣང་བ་ཡིད་ལ་བྱེད་པ་ཡིན་ལ། ཟག་ཟད་ཀྱི་མངོན་ཤེས་ཀྱི་སྦྱོར་བ་ནི་གནས་དྲུག་པར་ཚུལ་
གནས་ཐོས་དང་བསམ་གཏན་པ་ཞེས་ཉོན་མོངས་པ་སྤོང་བའི་ཐབས་རྒྱས་པར་བསྟན་པའི་ཕྱིར་ཡང་འདིར་མི་བརྗོད་དོ་ཞེས་སློབ་དཔོན་གང་སྤེལ་འཆད་དོ། །དེ་དག་ནི། རྣམ་གནས་ཀྱི་རྒྱུ་ཡིན་ལ། རྣམ་པར་སྨིན་པའི་རྒྱུ་ནི་རིན་པོ་ཆེའི་ཕྲེང་བ་ལས་གསུངས་པ་བཞིན་དུ་ཤེས་པར་བྱའོ། །མངོན་ཤེས་

[391A]༄༅། །ལྔ་པོ་འདི་དག་ནི་རངས་དང་འོག་སའི་སྤྱོད་ཡུལ་ཅན་ཡིན་གྱི་གོང་མའི་ནི་མ་ཡིན་ཏེ། དམན་པའི་ཡུལ་མཆོག་མ་ཡིན་པའི་ཕྱིར་རོ། །དེའི་ཕྱིར་གཟུགས་མེད་པའི་སེམས་ནི་སེམས་ཀྱི་རྣམ་གྲངས་ཤེས་པ་དང་སྔོན་གནས་དྲན་པའི་མངོན་ཤེས་ཀྱིས་མི་འཛིན་ཏེ། དེ་ནི་གོང་མའི་
སེམས་ཡིན་པའི་ཕྱིར་རོ། །དེ་ལྟ་ན་གཟུགས་མེད་ནས་ཤི་འཕོས་ནས་འདིར་སྐྱེས་པ་ཇི་ལྟར་སྔོན་གྱི་གནས་དྲན་པའི་མངོན་ཤེས་ཀྱིས་དྲན་ རྫུ་འཕྲུལ་གྱི་ས་དེའང་འོག་མར་འགྲོ་ཞིང་སྤྲུལ་གྱི་གོང་དུ་མ་ཡིན་པ་སོགས་གཞན་ལའང་སྦྱར་རོ། །  ཏེ། དེ་ནི་བསམ་གཏན་བཞི་པའི་ས་པ་ཡིན་པས་དེས་གོང་མ་གཟུགས་མེད་
ཀྱི་སེམས་མི་འཛིན་པའི་ཕྱིར་རོ་ཞེ་ན། དེ་ནི་ཕ་རོལ་པོའི་རྒྱུད་ལ་བརྟེན་ནས་བསྐྱེད་དེ། ཕ་རོལ་པོའི་ཡིད་ཤེས་འགགས་མ་ཐག་པའི་མཚན་མ་བཟུང་ནས་བསྐྱེད་པའི་ཕྱིར་རོ། །གང་དག་གཟུགས་མེད་ནས་ཤི་འཕོས་པ་མ་ཡིན་པ་དེ་དག་ནི་སླ་བའི་ཕྱིར་དང་རང་གི་རྒྱུན་ལ་བརྟེན་ནས་སྐྱེད་པར་བྱེད་དོ། །
དེ་ཡང་བར་དོ་ཚུན་ཆད་དུ་དྲན་པར་འདོད་ཀྱི་གཞན་ནི་མི་དྲན་ནོ་ཞས་བྱ་བ་ནི་གྲུབ་པའི་མཐའོ། །དེ་དག་འཐོབ་པའི་ཚུལ་ནི་མངོན་པར་ཤེས་པ་བྱེ་བྲག་ཅན་སྔོན་མ་བསྐྱེད་པས་མ་འདྲིས་པ་རྣམས་ནི་སྦྱོར་བས་འཐོབ་པར་བྱ་བ་ཡིན་ལ། གང་དག་ཚེ་རབས་སྔ་མ་ལ་གོམས་ཤིང་འདྲིས་པ་རྣམས་ནི་འདོད་ཆགས་
དང་བྲལ་བ་ཙམ་གྱིས་འཐོབ་བོ། །དེ་དག་མངོད་སུམ་དུ་འགྱུར་བ་ནི་འདྲིས་པ་དང་མ་འདྲིས་པ་གཉིས་ཀའང་སྦྱོར་བའི་སྟོབས་ཁོ་ནས་འཐོབ་པར་བྱ་བ་ཡིན་ནོ། །དྲན་པ་ཉེ་བར་བཞག་པར་བཤད་པ་ནི་མངོན་པར་ཤེས་པ་ ཁྱད་པར་ཅན་ནི་འཕགས་ལམ་དང་འབྲལ་བའོ། །  གསུམ་པ་སེམས་ཀྱི་རྣམ་གྲངས་ཤེས་
པ་ནི་མཚུངས་ལྡན་ཁོ་ན་ལ་དམིགས་པས་ཚོར་བ་དང་སེམས་དང་ཆོས་དྲན་པ་ཉེར་གཞག་གསུམ་ཡིན་ཏེ་གཞན་གྱི་སེམས་དང་སེམས་ལས་བྱུང་བ་ལ་དམིགས་པའི་ཕྱིར་རོ། །རྫུ་འཕྲུལ་གྱི་ཡུལ་ཤེས་པ་དང་ལྷའི་རྣ་བ་དང་ལྷའི་མིག་གི་མངོན་ཤེས་གསུམ་ནི་དྲན་པ་ཉེར་གཞག་དང་པོ་ལུས་དྲན་
པ་ཉེར་གཞག་ཡིན་ཏེ། རྫུ་འཕྲུལ་གྱི་མངོན་པར་ཤེས་པ་ནི་འདོད་པར་གཏོགས་པའི་སྤྲུལ་པ་ནི། ཕྱིའི་སྐྱེ་མཆེད་བཞི་ནས་འཆད་པར་འགྱུར་བས་སྒྲ་ནི་རྒྱུན་ཆད་པས་སྤྲུལ་པར་མི་བྱེད་པས་གཟུགས་དྲི་རོ་རེག་བྱ་བཞི་ལ་དམིགས་པའི་ཕྱིར་དང། ལྷའི་རྣ་བ་ནི་བསྐལ་བ་དང་མ་བསྐལ་བའི་སྒྲ་ལ་དམིགས་

[391B] ལྷའི་མིག་གིས་ནི་འཆི་བ་དང་བར་དོ་དང་སྐྱེ་བའི་སྲིད་པའི་ཁ་དོག་བཟང་ངན་ལ་སོགས་པའི་གཟུགས་ལ་དམིགས་པའི་ཕྱིར་དང། དེ་ཐམས་ཅད་ཀྱང་གཟུགས་ཅན་ཡིན་པའི་ཕྱིར་རོ། །གལ་ཏེ་ལྷའི་མིག་གི་མངོན་ཤེས་ཀྱི་དམིགས་ཡུལ་གཟུགས་ཀྱི་སྐྱེ་མཆེད་ཁོ་ན་ཡིན་ན། འོ་ན་མདོ་ལས་འཆི་
འཕོ་སྐྱེ་ཤེས་ཀྱིས་སེམས་ཅན་འདི་དག་ནི་ལུས་ཀྱི་ཉེས་པར་སྤྱོད་པ་དང་ལྡན་ནོ་ཞེས་པ་ལ་སོགས་པ་སྒོ་གསུམ་གྱི་ལས་དང་ལྡན་པ་ཤེས་པར་གསུངས་པ་དང་འགལ་ཏེ། ལུས་ཀྱི་རིག་བྱེད་མ་ཡིན་པ་དང་ངག་དང་ཡིད་ཀྱི་ལས་གཟུགས་ཀྱི་སྐྱེ་མཆེད་མ་ཡིན་པའི་ཕྱིར་རོ་ཞེ་ན། བྱེ་བྲག་ཏུ་སྨྲ་བ་དག་དེ་དག་
ལྷའི་མིག་གི་མངོན་ཤེས་ཀྱིས་མི་ཤེས་ཀྱི་འོན་ཀྱང་ལྷའི་མིག་གི་མངོན་ཤེས་ཀྱི་འཁོར་དུ་གྱུར་པའི་ཡིད་ཀྱི་རྣམ་ཤེས་ཀྱིས་ཤེས་པ་ཡིན་པས་སྒོ་གསུམ་གྱི་ལས་དང་ལྡན་པ་ཤེས་པ་ནི་ཡིད་ཤེས་ཡིན་ནོ་ཞེས་འདོད་པ་ནི་མི་རིགས་ཏེ། ཡིད་ཤེས་དེ་མངོན་ཤེས་དྲུག་ཏུ་མ་འདུས་ན་དྲུག་ལས་ཐ་དད་
པའི་མངོན་ཤེས་ཡིན་པས་མངོན་ཤེས་བདུན་པར་ཐལ་བར་འགྱུར་ལ། འདུས་ན་འཁོར་དུ་རྣམ་པར་བཞག་པ་མི་འཐད་པར་འགྱུར་རོ། །དེས་ན་ལུས་ངག་གི་ཉེས་སྤྱོད་ནི་ལྷའི་མིག་དང་རྣ་བའི་མངོན་ཤེས་ཀྱིས་ཤེས་ལ་ཡིད་ཀྱིས་ཉེས་སྦྱོད་དེ་དག་ལས་དཔོག་པའམ་སེམས་ཀྱི་རྣམ་གྲངས་ཤེས་པས་
ཤེས་པ་ཡིན་ནོ་ཞེས་བྱ་བར་རིགས་སོ། །སྔོན་གནས་རྗེས་དྲན་ནི་གཟུགས་དང་སེམས་དང་སེམས་བྱུང་གསུམ་ག་ལ་དམིགས་པས་དྲན་པ་ཉེར་གཞག་བཞི་ཀའི་བདག་ཉིད་ཡིན་ལ། ཟག་ཟད་ཀྱི་མངོན་ཤེས་ཀྱང་གལ་ཏེ་ཟག་པ་ཟད་པ་འབའ་ཞིག་ལ་དམིགས་པ་ཡིན་ན་ནི་ཆོས་དྲན་པ་ཉེར་
གཞག་དང། འོན་ཏེ་དེའི་རྒྱུད་ལ་དམིགས་པ་ཡིན་ན་ནི་ཤེས་པ་བཅུའི་ངོ་བོ་ཡིན་པས་དྲན་པ་ཉེར་གཞག་བཞི་ཀ་ཡིན་ནོ། །ཡང་ན་ཟག་པ་ཟད་པ་འབའ་ཞིག་ལ་དམིགས་པས་ཤེས་པ་དྲུག་གི་ངོ་བོ་ཡིན་ཡང་དྲན་པ་ཉེར་གཞག་གཞན་གསུམ་ཡང་མ་འོངས་པ་འཐོབ་པས་
དྲན་པ་ཉེར་གཞག་བཞི་ཆར་གྱི་རང་བཞིན་ཞེས་ཊཱི་ཀ་བྱེད་དག་འཆད་དེ་འགྲེལ་པའི་དགོངས་པའང་དེ་ཉིད་དུ་གསལ་ལོ། །ཡང་མངོན་ཤེས་དེ་དག་ལས་ལྷའི་མིག་དང་རྣ་བའི་མངོན་ཤེས་གཉིས་ནི་ཉོན་མོངས་པ་ཅན་མ་ཡིན་ཞིང་དགེ་བ་བཞིར་ཡང་མ་འདུས་པས་མ་བསྒྲིབས་

[392A]༄༅། །ལ་ལུང་དུ་མ་བསྟན་པ་ཁོ་ན་ཡིན་ནོ། །དེ་དག་ཀྱང་མིག་དང་རྣ་བའི་རྣམ་ཤེས་དང་མཚུངས་པར་ལྡན་པའི་ཤེས་རབ་ཡིན་ནོ། །འོ་ན་དེ་དག་བསམ་གཏན་བཞི་པའི་ས་པར་མི་འགྱུར་ཏེ། གཉིས་པ་སོགས་ན་ལུས་མིག་དང། །རྣ་བའི་རྣམ་ཤེས་རྣམ་རིག་
སློང། །གང་ཡིན་དེ་ནི་དང་པོར་གཏོགས་ཞེས་འཆད་པར་ དེ་དག་སྐྱེས་ཐོབ་མིན་ལ། སྦྱོར་བྱུང་ཡང་མིན་ཏེ་དེ་ནི་ཐོས་བསམ་སྒོམ་གསུམ་གྱིས་བསྡུས་ལ་དེ་ལ་སྐྱེས་ཐོབ་དང་སྦྱོར་བྱུང་གཉིས་ཀ་མི་སྲིད་པས་སོ། །  འགྱུར་བས་མིག་དང་རྣ་བའི་རྣམ་ཤེས་དེ་དག་བསམ་གཏན་གཉིས་པ་ཡན་ཆད་ན་མེད་ལ། དེ་དག་མེད་པར་དེ་དག་དང་
མཚུངས་ལྡན་གྱི་ཤེས་རབ་མི་འཐད་པའི་ཕྱིར་རོ་ཞེ་ན། དེ་ལྟ་མོད་ཀྱི་འོན་ཀྱང་གཟུགས་ཀྱི་ཁམས་ན་བཅུ་བཞིའོ་ཞེས་འབྱུང་བས་རྣམ་ཤེས་དེ་དག་གི་རྟེན་མིག་དང་རྣ་བའི་དབང་པོ་བསམ་གཏན་བཞི་པའང་ཡིན་པས་རྟེན་དག་གི་དབང་གིས་བསམ་གཏན་བཞི་པར་བརྗོད་དོ། །ཡང་ན་བར་ཆད་མེད་པའི་ལམ་གྱི་དབང་
གིས་དེ་སྐད་བརྗོད་དེ། ཐོག་མར་སྒྲུབ་པ་ན་ལམ་སླ་བའི་མཆོག་ཡིན་པས་བར་ཆད་མེད་ལམ་བསམ་གཏན་བཞི་པ་ལ་བརྟེན་ནས་བསྒྲུབ་དགོས་པའི་ཕྱིར་རོ། །མངོན་ཤེས་ལྷག་མ་བཞི་པོ་རྣམས་ནི་དགེ་བ་ཁོ་ན་ཡིན་ནོ། །འོ་ན་རབ་ཏུ་བྱེད་པ་ལས། མངོན་པར་ཤེས་པ་གང་ཞེ་ན། ཤེས་རབ་
དགེ་བ་ཡིན་ནོ་ཞེས་བཤད་པ་ཇི་ལྟ་བུ་ཞེ་ན། དེ་ནི་མངོན་ཤེས་དགེ་བ་གཙོ་བོར་གྱུར་བའམ། ཡང་ན་མངོན་ཤེས་ཕལ་ཆེར་དགེ་བ་ཡིན་པའི་དབང་དུ་བྱས་ནས་དེ་སྐད་དུ་བཤད་པ་ཡིན་ཏེ་དཔེར་ན་མོན་སྲན་རྡེའུ་ལ་སོགས་པ་ དེ་ཡང་བསམ་གཏན་གྱི་ས་བསྡུས་པའི་རྣམ་གྲོལ་གྱི་ལམ་ཡིན་པས་སོ། །  ཡོད་བཞིན་དུ་
མོན་སྲན་གྲེའུ་ཕལ་ཆེ་བས་དེའི་ཕུང་པོར་བརྗོད་པ་བཞིན་ནོ། །མངོན་ཤེས་དྲུག་པོ་འདི་དག་ལས་ཕྱི་མ་གསུམ་ནི་མི་སློབ་པའི་རིག་པ་གསུམ་ཞེས་བྱའོ། །ཅིའི་ཕྱིར་གསུམ་པོ་དེ་དག་ཁོ་ན་རིག་པ་ཡིན་གྱི་དང་པོ་གསུམ་མ་ཡིན་ཞེ་ན། དེ་གསུམ་གྱིས་སྔོན་གྱི་མཐའ་དང་སོགས་པས་གཟུང་བ་ཕྱི་མའི་མཐའ་
དང་བར་ལ་ཀུན་དུ་རྨོངས་པའི་མ་རིག་པ་རྣམ་པར་བཟློག་པའི་ཕྱིར་རོ། །འདི་ལ་སྐལ་ལྡན་ཁྱད་པར་ཅན་ལ་སོགས་པ་ནི་ཟག་ཟད་ཀྱི་མངོན་ཤེས་ཀྱི་སྐབས་སུ་མདོ་ལས་འདི་ལས་སྲིད་པ་གཞན་མི་ཤེས་སོ་ཞེས་འབྱུང་བ་དང། འདས་པ་དང་ད་ལྟར་བྱུང་བ་དང་མ་འོངས་པའི་དུས་ཞེས་བྱ་བའི་རིམ་པ་

[392B] སློབ་དཔོན་འདུན་བཟང་དང་པོས་རང་གཞན་གྱི་རྒུད་པ་མཐོང་ལ། བར་མས་གཞན་གྱི་རྒུད་པ་
མཐོང་ནས་སྐྱོ་བ་སྐྱེ་ལ། དེ་ལྟར་སྐྱོ་ན་གསུམ་པས་ཡང་དག་པའི་དོན་རྟོགས་པས་ན་དེ་གསུམ་གྱིས་རིམ་པ་ལྟར་སྔོན་དང་ཕྱི་མའི་མཐའ་དང་བར་ད་ལྟར་བྱུང་བ་ལ་ཀུན་དུ་རྨོངས་པ་བཟློག་གོ་ཞེས་འཆད་པས་ཉིད་རིགས་ཏེ། འགྲེལ་པ་ལས། སྔོན་གྱི་གནས་དང་འཆི་འཕོ་བ་དང་སྐྱེ་བ་དང་ཟག་པ་
ཟད་པ་ཤེས་པ་མངོན་སུམ་དུ་བྱ་བ་རྣམས་ནི་མི་སློབ་པའི་རིག་པ་གསུམ་ཞེས་བྱའོ་ཞེས་བཤད་ནས། འདི་དག་གིས་ནི་གོ་རིམ་བཞིན་དུ་སྔོན་གྱི་མཐའ་དང་ཕྱི་མའི་མཐའ་དང་བར་ལ་ཀུན་དུ་རྨོངས་པ་བཟློག་པར་བྱེད་དོ་ཞེས་བཤད་པའི་ཕྱིར་སློབ་དཔོན་གྱི་དགོངས་པའང་དེ་ཉིད་ཡིན་པར་མངོན་
ནོ་ཞེས་རྒྱལ་པོའི་སྲས་འཆད་དོ། །མངོན་ཤེས་གསུམ་པོ་དེ་དག་ཁོ་ན་རིག་པ་གསུམ་ཡིན་པར་ནི་ཡང་མདོ་ལས། མི་སློབ་པའི་རིག་པ་ནི་གསུམ་སྟེ། མི་སློབ་པའི་སྔོན་གྱི་གནས་རྗེས་སུ་དྲན་པ་ཤེས་པ་མངོན་དུ་བྱེད་པའི་རིག་པ་དང། མི་སློབ་པའི་འཆི་འཕོ་དང་སྐྱེ་བ་ཤེས་པ་མངོན་དུ་བྱེད་པའི་རིག་པ་དང་
མི་སློབ་པའི་ཟག་པ་ཟད་པ་ཤེས་པ་མངོན་དུ་བྱེད་པའི་རིག་པའོ་ཞེས་པ་དང། སྡེ་སྣོད་གསུམ་པ་ཡིན། རིག་པ་གསུམ་པ་ཡིན་ཞེས་ཀྱང་གསུངས་པས་གསུམ་པོ་དེ་དག་ལས་ཀྱང་དོན་དམ་པར་མི་སློབ་པའང་ཡིན་ལ་དེའི་རིག་པའང་ཡིན་པ་ནི་ཟག་མེད་ཡིན་པས་ཐ་མ་ཟག་ཟད་ཀྱི་མངོན་ཤེས་ཁོ་ན་
ཡིན་ལ། དང་པོ་གཉིས་ནི་མི་སློབ་པ་དེའི་རྒྱུད་ལ་སྐྱེས་པའི་ཕྱིར་མི་སློབ་པ་དེའི་རིག་པ་ཞེས་བྱའི་དངོས་སུ་ན་དེ་གཉིས་ནི་ཟག་བཅས་ཡིན་པས་སློབ་མི་སློབ་གཉིས་ཀ་མ་ཡིན་པས་མི་སློབ་པ་མ་ཡིན་ནོ། །གལ་ཏེ་མངོན་ཤེས་འདི་དག་སློབ་པ་ལའང་ཡོད་བཞིན་དུ་ཅིའི་ཕྱིར་སློབ་པའི་རིག་པར་མི་
བརྗོད་ཅེ་ན། མངོན་ཤེས་འདི་དག་སློབ་པ་ལའང་ཡོད་པར་འདོད་དེ་འོན་ཀྱང་དེ་དག་རིག་པར་ནི་མ་བཤད་དོ་ཞེས་སྦྱར་རོ། །ཅིའི་ཕྱིར་ཞེ་ན། རྒྱུད་མ་རིག་པས་ཟིལ་གྱིས་མནན་པ་དང་བཅས་པའི་ཕྱིར་དང།  ལངས་པ་ན་སྒོམ་སྤང་གི།  མ་རིག་པ་དང་བཅས་བཞིན་དུ་རིག་པར་འོས་པ་མ་ཡིན་པའི་ཕྱིར་རོ།  །བཅིངས་

[393A]༄༅། །བས་རྣམ་གྲོལ་མ་བཤད་དོ།  །ཡང་དྲུག་གི་ཚོགས་ཀྱི་བཞི་པ་རེག་པ་བཞི་བའི་མདོའི་རལ་པ་ཅན་སྟོང་རབ་ཏུ་བྱུང་བའི་དགེ་སློང་རྣམས་ལ་གདམས་པ་ལས་རྫུ་འཕྲུལ་གྱི་ཆོ་འཕྲུལ་དང་ཀུན་བརྗོད་པའི་ཆོ་འཕྲུལ་དང་རྗེས་སུ་བསྟན་པའི་ཆོ་འཕྲུལ་རྣམ་པ་གསུམ་གསུངས་
པ་ལས་མངོན་པར་ཤེས་པ་དྲུག་གི་དང་པོ་རྫུ་འཕྲུལ་གྱི་ཡུལ་ཤེས་པའི་མངོན་པར་ཤེས་པ་དང། གསུམ་པ་སེམས་ཀྱི་རྣམ་གྲངས་ཤེས་པ་དང། དྲུག་པ་ཟག་ཟད་ཀྱི་མངོན་ཤེས་རྣམས་ནི་རིམ་པ་བཞིན་དུ་རྫུ་འཕྲུལ་དང་ཁྱོད་ཀྱི་སེམས་ནི་འདི་འདྲའོ་ཞེས་ཀུན་བརྗོད་པ་དང་ལམ་ཡང་དག་པ་ཇི་
ལྟ་བ་བཞིན་སྟོན་པས་རྗེས་སུ་བསྟན་པའི་ཆོ་འཕྲུལ་རྣམས་ཡིན་ནོ། །ཅིའི་ཕྱིར་ཆོ་འཕྲུལ་ཞེས་བྱ་ཞེ་ན། དང་པོར་གདུལ་བྱ་གཞན་གྱི་ཡིད་འཕྲོག་པར་བྱེད་པའི་ཕྱིར་ཏེ་ཧ་རའི་དོན་ཏོ། །དེ་ལ་དང་པོས་ནི་ཕ་རོལ་ཀྱི་ཡིད་འདུན་པའི་སྒོ་ནས་འཕྲོག་པར་བྱེད་ཅིང། གཉིས་པས་ནི་ཕ་རོལ་ཀྱི་བསམ་
པ་ཤེས་ནས་ཆོས་བསྟན་པའི་སྒོ་ནས་ཡིད་འཕྲོག་པར་བྱེད་ལ། གསུམ་པས་ནི་བསྟན་པ་བཞིན་བསྒྲུབས་པས་སྨིན་ཅིང་གྲོལ་བའི་སྒོ་ནས་ཡིད་འཕྲོག་པའི་ཕྱིར་རོ། །ཡང་ན་འདི་དག་གིས་རིམ་པ་ལྟར་བསྟན་པ་ལ་ཞེ་འགྲས་པ་དང་བར་མར་གནས་པ་དང་ཞུགས་པ་རྣམས་ཀྱིས་ཡིད་འཕྲོག་པའི་ཕྱིར་རམ་
ཡང་ན་འདུན་པ་དང་འཇུག་པ་དང་ཞུགས་པ་རྣམས་ཀྱིས་ཡིད་འཕྲོག་པའི་ཕྱིར་རོ། །ཆོ་འཕྲུལ་གསུམ་པོ་འདི་དག་གི་ནང་ན་རྗེས་སུ་བསྟན་པའི་ཆོ་འཕྲུལ་ཁོ་ན་མཆོག་ཡིན་ཏེ། ཉོན་མོངས་པ་ཟད་པ་མེད་ན་མི་འབྱུང་ཞིང། བར་ཆད་མེད་པའི་ལམ་ཟག་མེད་ཁོ་ན་ལས་སྐྱེས་པས་རྒྱུ་དེ་ལ་མ་འཁྲུལ་
བའི་ཕྱིར་དང། འདིར་ཉོན་མོངས་པ་དང་བྲལ་བས་ཕན་པའི་ཕྱིར་དང། ཕྱི་མར་སྡུག་བསྔལ་གྱི་ཁུར་དང་བྲལ་བས་གཏན་དུ་ཡིད་དུ་འོང་བའི་འབྲས་བུ་ལ་སྦྱོར་བར་བྱེད་པའི་ཕྱིར་རོ། །ཆོ་འཕྲུལ་དང་པོ་གཉིས་ནི་གྷན་དྷ་རི་ཞེས་བྱ་བའི་རིག་སྔགས་ཀྱིས་ནམ་མཁའ་ལ་འགྲོ་བ་དང། རྟོག་བྱེད་ཅེས་བྱ་བའི་རིག་
སྔགས་ཀྱིས་ཕ་རོལ་ཀྱི་སེམས་ཤེས་པ་དང། སྨན་དང་མི་མ་ཡིན་པའི་ནུས་པས་ཀྱང་དེ་ལྟར་འགྱུར་བའི་ཕྱིར་ཟག་མེད་ཀྱི་རྒྱུ་ལ་མི་འཁྲུལ་བའང་མ་ཡིན་ལ། གདུལ་བྱ་འདུན་པ་དང་བསམ་པ་ཤེས་པ་ཙམ་གྱིས་དངོས་སུ་ཕན་པ་དང་ཡིད་དུ་འོང་བའི་འབྲས་བུ་ལ་མི་སྦྱོར་བས་མཆོག་མ་ཡིན་

[393B] །འོ་ན་རྫུ་འཕྲུལ་ཞེས་བྱ་བ་འདི་ཅི་ཞིག་ཅེ་ན། བྱེ་བྲག་ཏུ་སྨྲ་བ་རྫུ་འཕྲུལ་ནི་ཏིང་ངེ་འཛིན་ཡིན་ནོ་ཞེས་འདོད་དེ། འདིས་འབྱོར་ཞིང་འགྲུབ་པར་བྱེད་པའི་ཕྱིར་རོ། །ཅི་ཞིག་འབྱོར་ཞིང་འགྲུབ་ཅེ་ན། རྫུ་འཕྲུལ་ཏིང་ངེ་འཛིན་དེ་ལས་ནི་ཡུལ་སྤྲུལ་པ་དང་འགྲོ་བ་དབང་འབྱོར་བ་འགྲུབ་པའི་ཕྱིར་རོ། །དེ་ལ་རྫུ་
འཕྲུལ་གྱིས་འགྲོ་བ་ནི་རྣམ་པ་གསུམ་ཏེ། བྱ་བཞིན་དུ་རིམ་གྱིས་ལུས་ཀྱིས་མགྱོགས་པོར་ཕྱིན་པར་བྱེད་པ་ལུས་ཕྱིན་བྱེད་དང། ལམ་ཐག་རིང་པོའང་ཐུང་ངུར་མོས་པ་བྱས་པས་མྱུར་དུ་སླེབ་པ་མོས་པ་ལས་བྱུང་བ་དང། ཡིད་ཀྱིས་བསམས་པ་ཙམ་གྱིས་དེར་སླེབ་པའི་ཡིད་མགྱོགས་སོ། །
དེ་དག་ལས་ཡིད་བཞིན་དུ་མགྱོགས་པས་ན་ཡིད་མགྱོགས་ཀྱིས་འགྲོ་བ་ནི་སྟོན་པ་སངས་རྒྱས་ཁོ་ན་ལ་མངའ་སྟེ། ཡུལ་ཐག་ཤིན་ཏུ་རིང་བར་ཡང་ཐུགས་བསྐྱེད་པ་ཙམ་གྱིས་བྱོན་པའི་ཕྱིར་རོ། །དེ་ཉིད་ཀྱི་ཕྱིར་བཞི་ལས་འཕྲོས་པའི་མདོ་ལས། སངས་རྒྱས་རྣམས་ཀྱི་སངས་རྒྱས་ཀྱི་ཡུལ་ནི་བསམ་གྱིས་
མི་ཁྱབ་པོ་ཞེས་གསུངས་སོ། །འགྲོ་བ་གཞན་གཉིས་སྟོན་པ་ལ་མངའ་བར་དངོས་སུ་མ་བཤད་ཀྱང་མངའ་བར་གྲུབ་ ཡིད་ལ་བསམས་པ་ཙམ་གྱིས་དེར་ཕྱིན་པས་ཡིད་མགྱོགས་སོ། །  པོ། །སངས་རྒྱས་ལས་གཞན་ཉན་རང་ལ་སོགས་པ་དག་ལ་ནི་ལུས་ཕྱིན་བྱེད་ཀྱི་འགྲོ་བའང་ཡོད་ལ་མོས་པ་ལས་བྱུང་བ་ཡང་ཡོད་
དོ༑ ༑སྤྲུལ་པ་ཅི་ལྟ་བུ་ཞེ་ན། སྤྲུལ་པ་ནི་རྟེན་འདོད་གཟུགས་ཀྱི་སྤྲུལ་པ་གཉིས་ལས་དང་པོ་ལ་ཡང་གཉིས་ལས་རེ་ཞིག་དང་པོ་ འདོད་པའི་རྟེན་ཅན་གྱིས།  འདོད་པར་གཏོགས་པའི་སྤྲུལ་པ་ནི་ཕྱིའི་སྐྱེ་མཆེད་གཟུགས་དྲི་རོ་རེག་བྱ་བཞི་སྤྲུལ་གྱི་ནང་གི་སྐྱེ་མཆེད་ནི་སྤྲུལ་པར་མི་བྱེད་དེ། དེ་སྤྲུལ་ན་སྔོན་མེད་པའི་སེམས་
ཅན་འབྱུང་བར་ཐལ་བའི་ཕྱིར་རོ། །སྒྲ་ནི་རྒྱུན་མེད་པའི་ཕྱིར་མི་སྤྲུལ་ལོ། །དེ་ཡང་བདག་ཉིད་སེང་གེ་དང་གླང་པོ་ཆེ་ལ་སོགས་པར་བསྒྱུར་བས་བདག་གི་ལུས་དང་འབྲེལ་བ་དང། བདག་ཉིད་ལས་ཕྱི་རོལ་ཏུ་སེང་གེ་དང་གླང་པོ་ཆེ་ལ་སོགས་པར་སྤྲུལ་པས་གཞན་གྱི་ལུས་དང་འབྲེལ་བ་རྣམ་པ་གཉིས་སོ། །
གཉིས་པ་རྟན་འདོད་པ་བ་དེས་གཟུགས་སུ་གཏོགས་པ་ནི་དེ་ན་དྲི་རོ་མེད་པས་གཟུགས་དང་རེག་བྱའི་སྐྱེ་མཆེད་གཉིས་ཁོ་ན་སྤྲུལ་ཞིང་དེ་ཡང་སྔ་མ་ལྟར་བདག་གཞན་གྱི་ལུས་དང་འབྲེལ་བ་གཉིས་གཉིས་བཞིའོ། །དེ་ལྟར་ན་འདོད་པའི་རྟེན་ཅན་གྱི་ འདོད་པ་དང་གཟུགས་ཀྱི་གཉིས་གཉིས་ཏེ།  སྤྲུལ་པ་རྣམ་པ་བཞི་

[394A]༄༅། །ཡིན་ནོ། །དེ་བཞིན་དུ་གཉིས་པ་རྟེན་གཟུགས་ཁམས་པས་ཀྱང་རང་ས་དང་འདོད་པའི་སྐྱེ་མཆེད་གཉིས་དང་བཞི་སྤྲུལ་ཞིང་དེ་གཉིས་ཀ་རེ་རེ་ཞིང་བདག་གཞན་གྱི་ལུས་དང་འབྲེལ་པར་སྤྲུལ་པས་སྤྱིར་སྤྲུལ་པ་ནི་རྣམ་པ་བརྒྱད་ཡིན་ནོ། །གལ་ཏེ་དེས་འདོད་པར་བདག་གི་ལུས་དང་
འབྲེལ་བའི་དྲི་རོ་སྤྲུལ་ན་དེ་དེ་གཉིས་དང་ལྡན་པར་འགྱུར་རོ་ཞེ་ན། དེ་དག་ལས་སྲེད་པ་མེད་པས་སྤྲུལ་ཀྱང་ལྡན་པར་མི་འགྱུར་ཏེ་དཔེར་ན་གོས་དང་རྒྱན་ལུས་དང་འབྲེལ་ཀྱང་སེམས་ཅན་དུ་མི་བགྲང་བས་སེམས་དང་ལྡན་པར་མི་འགྱུར་བ་བཞིན་ནོ། །ཡང་ཅི་མངོན་ཤེས་ཁོ་ནས་སྤྲུལ་པ་སྤྲུལ་བར་བྱེད་
དམ་ཞེ་ན། མ་ཡིན་ཏེ། མངོན་ཤེས་ཀྱི་འབྲས་བུ་སྤྲུལ་པའི་སེམས་དག་གིས་སྤྲུལ་པར་བྱེད་ལ། སྤྲུལ་སེམས་དེ་དག་ཀྱང་དབྱེ་ན་ནི་བཅུ་བཞིའོ། །གང་ཞེ་ན། བསམ་གཏན་དང་པོའི་འབྲས་བུ་སྤྲུལ་སེམས་ནི་འདོད་པ་དང་བསམ་གཏན་དང་པོའི་ས་པའི་གཉིས་ཡིན་པ་ནས་བསམ་གཏན་གཉིས་པའི་
འབྲས་བུ་ས་འོག་མ་པ་གཉིས་དང་རང་གི་ས་པ་སྟེ་གསུམ་དང། གསུམ་པའི་ས་འོག་མ་པ་གསུམ་དང་རང་གི་ས་པ་སྟེ་བཞི་དང། བཞི་པའི་ས་འོག་མ་པ་བཞི་དང་རང་གི་ས་པ་དང་ལྔ་ཡིན་པའི་བར་དུ་རིམ་པ་བཞིན་དུ་ཤེས་པར་བྱའོ། །དེས་ན་བསམ་གཏན་གྱི་འབྲས་བུ་སྤྲུལ་སེམས་ནི་རང་ས་དང་འོག་ས་པའི་ཡིན་
གྱི་བསམ་གཏན་འོག་མའི་ས་པ་དག་གི་འབྲས་བུ་ས་གོང་མ་ལས་སྐྱེས་པའི་སྤྲུལ་སེམས་ནི་མིན་ཏེ་ ཡིན་ན་འོག་ས་ལ་བརྟེན་ནས་གོང་ས་སྤྲུལ་ནུས་པར་ཐལ་བས་སོ། །  གོང་ས་མ་ཐོབ་ན་བསྐྱེད་མི་ནུས་ལ་ཐོབ་ན་དེ་ཉིད་ཀྱི་འབྲས་བུ་ཡིན་པའི་ཕྱིར་རོ། །དེ་ལྟར་ན་འདོད་པའི་སྤྲུལ་སེམས་བསམ་གཏན་བཞི་པོ་ཁོ་
ནའི་འབྲས་བུ་ཡིན་པ་ལས་བསམ་གཏན་འོག་མའི་འབྲས་བུ་འདོད་པའི་སྤྲུལ་སེམས་ཀྱིས་སྤྲུལ་པའི་འདོད་པའི་སྤྲུལ་པ་བས་བསམ་གཏན་གོང་མའི་འབྲས་བུ་འདོད་པའི་སྤྲུལ་སེམས་ཀྱིས་སྤྲུལ་པའི་འདོད་པའི་སྤྲུལ་པ་འགྲོ་བའི་སྒོ་ནས་ཁྱད་པར་དུ་འཕགས་ཏེ། བསམ་གཏན་དང་པོའི་འབྲས་བུ་འདོད་པའི་
སྤྲུལ་སེམས་ཀྱིས་སྤྲུལ་པའི་འདོད་པའི་སྤྲུལ་པ་དེས་བསམ་གཏན་དང་པོའི་ས་པའི་བར་དུ་འགྲོ་ནུས་ཀྱི་གཉིས་པ་ལ་སོགས་པར་འགྲོ་མི་ནུས་ལ། བསམ་གཏན་གཉིས་པའི་འབྲས་བུ་འདོད་པའི་སྤྲུལ་སེམས་ཀྱིས་སྤྲུལ་པའི་འདོད་པའི་སྤྲུལ་པ་དེས་བསམ་གཏན་གཉིས་པའི་བར་དུ་འགྲོ་ནུས་པའི་

[394B] །དེ་བཞིན་དུ་བསམ་གཏན་གསུམ་པ་ལ་སོགས་པའི་འབྲས་བུ་འདོད་པའི་སྤྲུལ་སེམས་ཀྱིས་སྤྲུལ་པ་ལའང་སྦྱར་ཏེ་ཤེས་པར་བྱའོ། །སྤྲུལ་སེམས་དེ་དག་རྙེད་པའི་ཚུལ་ནི་བསམ་གཏན་གྱི་དངོས་གཞི་བཞིན་དུ་འོག་ས་ལས་འདོད་ཆགས་དང་བྲལ་བའི་སྒོ་ནས་རྙེད་དོ། །འོ་ན་སྤྲུལ་སེམས་དེ་རང་
ཉིད་ཀྱི་རྗེས་ཁོ་ན་ལས་འབྱུང་ཞིང་ལྡང་ངམ་གཞན་ལས་ཀྱང་འབྱུང་ཞིང་གཞན་ཡང་འབྱུང་ཞེ་ན། སྤྲུལ་སེམས་དེ་ནི་ཐོག་མར་མངོན་དུ་བྱེད་ཅིང་སྤྲུལ་སེམས་ལ་འཇུག་པ་ན་བསམ་གཏན་དག་པ་པ་དང་རྒྱུན་གྱི་ཚེ་སྤྲུལ་སེམས་རང་ཉིད་ལས་སྐྱེ་བར་འགྱུར་ལ། སྤྲུལ་སེམས་ལ་གནས་པ་དེ་ལྡང་བ་ན་
ཏིང་ངེ་འཛིན་ལ་མ་ཞུགས་པར་ལྡང་བ་མེད་པས་སྤྲུལ་སེམས་དེ་ལས་ཀྱང་སྤྲུལ་སེམས་ལས་ལངས་པའི་ཚེ་བསམ་གཏན་དག་པ་པ་དང། རྒྱུན་གྱི་ཚེ་སྤྲུལ་སེམས་རང་ཉིད་དང་གཉིས་སྐྱེ་བར་འགྱུར་གྱི་གཞན་དང་གཞན་ལས་ནི་འབྱུང་བ་མེད་དོ། །སྤྲུལ་པ་ཐམས་ཅད་ཀྱང་རང་རང་གི་ས་པའི་
སྤྲུལ་པའི་སེམས་ཀྱིས་རང་སའི་སྤྲུལ་པ་སྤྲུལ་པར་བྱེད་ཀྱི་ས་གཞན་པའི་སྤྲུལ་སེམས་ཀྱིས་ནི་ས་གཞན་གྱི་སྤྲུལ་པ་སྤྲུལ་པར་མི་བྱེད་དོ་ཞེས་སྤྱིར་བཏང་ དེས་ན་སྤྲུལ་སེམས་ཁོ་ན་ལས་འདོད་པའི་སེམས་ལྟ་བུས་ལྡང་བ་ནི་མི་སྲིད་དེ་བྱ་འཕུར་བ་དང་འབབ་པ་ངེས་པར་འདབ་མ་ལ་བརྟེན་པ་བཞིན་ན། །  ནས་དམིགས་
བསལ་བསམ་གཏན་གཉིས་པ་ཡན་ཆད་པ་དག་གི་སྤྲུལ་པ་ངག་སྨྲར་འཇུག་པ་ནི་རང་ས་ནས་རྟོག་དཔྱོད་མེད་ཅིང་ངག་སྨྲ་བ་ཀུན་སློང་རྟོག་དཔྱོད་ལ་ངེས་པར་ལྟོས་པས་ས་འོག་མ་བསམ་གཏན་དང་པོའི་ས་པའི་སྨྲ་སེམས་ཁོ་ནས་སྨྲར་འཇུག་ལ། ཀྱང་ཞེས་པ་ནི་འདོད་པ་དང་བསམ་གཏན་དང་
པོ་ན་ནི་རང་གིས་པའི་སེམས་ཁོ་ནས་སྨྲར་འཇུག་གོ་ཞེས་པ་བསྡུ་བའི་ཕྱིར་རོ། །ངག་སྨྲ་བ་དེ་ཡང་ལྷ་དང་བཅས་པའི་སྟོན་པ་སངས་རྒྱས་མིན་པའི་སྤྲུལ་པ་ནི་སྤྲུལ་པ་པོ་དང་བཅས་ནས་སྨྲ་བར་བྱེད་དེ། ལུང་རིང་པོ་ལས། གཅིག་གིས་སྨྲ་བར་བྱེད་པ་ན། །སྤྲུལ་པ་ཐམས་ཅད་སྨྲ་བར་བྱེད། །གཅིག་མི་
སྨྲ་བར་གྱུར་པ་དང། །དེ་དག་ཐམས་ཅད་སྨྲ་མི་འགྱུར་ཞེས་འབྱུང་བའི་ཕྱིར་རོ། །སངས་རྒྱས་ཀྱི་སྤྲུལ་པ་ནི་ཐམས་ཅད་བཞེད་པ་ཙམ་གྱིས་འབྱུང་བའི་ཕྱིར་སྔ་ཕྱི་ཇི་ལྟར་བཞེད་པར་སྨྲ་བས་ངེས་པ་མེད་དེ། ལས་གདགས་པ་ལས། ཅིའི་ཕྱིར་སངས་རྒྱས་བཅོམ་ལྡན་འདས་ཀྱིས་སྤྲུལ་པ་སྐྱེས་བུ་ཆེན་

[395A]༄༅། །པོའི་མཚན་སུམ་ཅུ་རྩ་གཉིས་དང་ལྡན་པ་སྤྲུལ་པ་ནི་གང་གི་ཚེ་སངས་རྒྱས་བཅོམ་ལྡན་འདས་གསུང་བ་དེའི་ཚེ་སྤྲུལ་པ་མི་སྨྲ་ལ་སྤྲུལ་པ་སྨྲ་བ་དེའི་ཚེ་སངས་རྒྱས་མི་གསུང་བ་དང། ཉན་ཐོས་ཀྱི་སྤྲུལ་པ་ཉན་ཐོས་ཀྱི་ཆ་བྱད་ཅན་སྤྲུལ་པ་ནི་ཉན་ཐོས་སྨྲ་བའི་ཚེ་
སྤྲུལ་པའང་སྨྲ་ལ་ཉན་ཐོས་མི་སྨྲ་བའི་ཚེ་སྤྲུལ་པའང་མི་སྨྲ་ཞེ་ན། སངས་རྒྱས་བཅོམ་ལྡན་འདས་ནི་སེམས་དང་ཏིང་ངེ་འཛིན་ལ་མངའ་བརྙེས་པས་མྱུར་དུ་སྙོམས་པར་འཇུག་ཅིང་བཞེངས་ཏེ་དམིགས་པའང་མི་གཏོང་ལ་ཉན་ཐོས་ནི་དེ་ལྟ་མ་ཡིན་པའི་ཕྱིར་རོ། །གཞན་ཡང་སངས་རྒྱས་
བཅོམ་ལྡན་འདས་ནི་ཐམས་ཅད་མཁྱེན་པ་ཡིན་ཏེ། ཡེ་ཤེས་དང་དབང་གི་ཕ་རོལ་ཏུ་ཕྱིན་པ་ཡིན་ལ་ཉན་ཐོས་ནི་དེ་ལྟ་མ་ཡིན་པའི་ཕྱིར་རོ་ཞེས་འབྱུང་བའི་ཕྱིར་རོ། །འདི་ལ་གལ་ཏེ་སྨྲ་བའི་ངག་མང་པོ་སྤྲུལ་ན་ནི་སྒྲ་ཡང་སྤྲུལ་པར་འགྱུར་བས་ཕྱིའི་སྐྱེ་མཆེད་བཞི་ཞེས་པ་དང། འགལ་བར་
འགྱུར་ལ། འོན་ཏེ་ངག་གཅིག་ལས་མེད་ན་མང་པོ་སྨྲ་བར་བྱེད་པ་མི་འཐད་དོ། །གལ་ཏེ་མང་པོར་སྨྲ་བར་སྣང་བ་ཡིན་གྱི་ངག་གཅིག་ལས་མེད་དོ་ཞེ་ན། དེ་ནི་ཕྱིའི་སྐྱེ་མཆེད་བཞི་ལའང་མཚུངས་པའི་ཕྱིར་རོ། །དེའི་ཕྱིར་བྱེ་བྲག་ཏུ་སྨྲ་བས་སེམས་ཅན་གསར་སྐྱེ་མེད་པས་དབང་པོ་ལྔ་མི་སྤྲུལ་ལ་
སྒྲ་ལ་རྒྱུན་མེད་པས་མི་སྤྲུལ་ལོ་ཞེས་བྱ་བའང་སྤྲུལ་པ་འདི་དག་སེམས་ཀྱི་སྣང་བ་མ་གཏོགས་པ་དོན་ལ་ཡོད་པའི་ཆོས་ཡིན་ན་ནི་ཇི་ལྟར་སྤྲུལ་པ་ཡིན། མེད་ནའང་གསར་དུ་སྐྱེ་བ་དང་རྒྱུན་མེད་པ་དག་ཀྱང་ཤེས་པ་ལ་སྣང་བར་འགྱུར་རོ་ཞེས་བརྟག་པར་བྱའོ། །འོ་ན་རྒྱུད་གཅིག་ལ་སེམས་གཉིས་ཅིག་
ཅར་མི་འབྱུང་པས་སྨྲ་སེམས་ཡོད་པའི་ཚེ་སྤྲུལ་སེམས་མེད་ལ་སྤྲུལ་སེམས་ཡོད་པའི་ཚེ་སྨྲ་སེམས་མེད་པས་ཇི་ལྟར་སྤྲུལ་པ་སྨྲར་འཇུག་ཅེ་ན། དང་པོ་སྦྱོར་པའི་ཚེ་སྤྲུལ་སེམས་ཀྱིས་སྤྲུལ་པ་སྤྲུལ་ནས་བདག་གི་སྤྲུལ་པ་འདི་ཡུན་རིང་དུ་གནས་པར་གྱུར་ཅིག་དེ་ནས་སྨྲ་སེམས་
ཀྱིས་སྨྲ་བར་གྱུར་ཅིག་ཅེས་རིམ་པ་ལྟར་འབྱུང་བར་བྱིན་གྱིས་བརླབས་ནས་ཇི་ལྟར་བྱིན་གྱིས་བརླབས་པ་ལྟར་ཕྱིས་སྤྲུལ་སེམས་ལས་གཞན་སྨྲ་སེམས་ཀྱིས་སྨྲར་འཇུག་པའི་ཕྱིར་སྐྱོན་མེད་དོ། །ཅི་གསོན་པོ་ཁོ་ན་ལ་བྱིན་རླབས་ཡོད་དམ། འོན་ཏེ་ཤི་བ་ལའང་ཡོད་ཅེ་ན།  སྤྲུལ་པ་

[395B]  ཤི་བ་ལ་ཡང་བྱིན་གྱིས་བརླབས་ནས་ཡུན་རིང་དུ་འཇུག་པ་ཡོད་དེ། ལུང་ཕྲན་ཚེགས་ལས། སྟོན་པ་འདས་ནས་འཕགས་པ་ཀུན་དགའ་བོ་དང་ཉེ་བར་འཁོར་གྱིས་མདོ་སྡེ་དང་འདུལ་བ་བསྡུས་པའི་རྗེས་ལ་འཕགས་པ་འོད་སྲུངས་ཆེན་པོས་མངོན་པའི་སྡེ་སྣོད་བསྡུས་ཏེ། ཀྱེ་མ་སྟོབས་བཅུ་མངའ་
བའི་གསུང་ནི་ཚད་མེད་པ། །འགྲོ་ལ་ཕན་ཕྱིར་ཆོས་ཀྱི་བསྟན་བཅོས་འདི་བསྡུས་པས། །གང་ན་འཇིག་རྟེན་བློ་ངན་མུན་བྱེད་ཆུང་ཟོས་པ། །བློ་གྲོས་རབ་རིབ་བསལ་བས་སྒྲོན་མེར་ཡང་དག་ལྡན་ཞེས་སྨྲས་ནས། འདི་སྙམ་དུ་བདག་གིས་སྟོན་པའི་བཀའ་དྲིན་མཐའ་དག་བསབ་པར་མི་ནུས་མོད་ཀྱི་འོན་ཀྱང་སྡེ་
སྣོད་གསུམ་བསྡུས་ན་བསྟན་པ་ཡུན་རིང་དུ་གནས་པར་འགྱུར་རོ་ཞེས་གསུང་པའི་སྟོན་པའི་གསུང་བསྒྲུབས་ཤིང་བསྟན་པ་ཡུན་རིང་དུ་གནས་པར་བྱས་པས་འཇིག་རྟེན་ལ་ཕན་བཏགས་ཤིང་ཚངས་སྤྱོད་ཡུན་རིང་དུ་སྤྱད་པས་ད་ནི་ལུས་རྣག་ཅན་འདིས་སྐྱོ་བས་བདག་མྱ་ངན་འདའ་བའི་དུས་ལ་བབ་བོ་
སྙམ་ནས། བདག་གི་ཐུབ་པའི་མདོ་སྡེ་ནི། །ཡང་དག་བསྡུས་ནས་ཆོས་ལམ་གཞག་གཅིག་ནས་གཅིག་ཏུ་ཡུན་རིང་བར། །སྟོན་པའི་གསུང་རབ་འདི་གནས་འགྱུར། །ངོ་ཚ་མེད་རྣམས་ཆད་པས་བཅད། །ངོ་ཚ་བྱེད་ནི་ཡོངས་སུ་གཟུང། །བདག་གིས་ཕན་དང་དགེ་བྱས་པས། །བདག་ནི་མྱ་ངན་འདས་དུས་
བབ་ཅེས་སྨྲས་ཏེ། ཀུན་དགའ་བོ་ལ་བསྟན་པ་གཏད་ནས་སྟོན་པའི་སྐུ་གདུང་གི་མཆོད་རྟེན་བརྒྱད་ཀྱི་དྲུང་དུ་སོང་སྟེ་མཆོད་ཅིང། ཀླུའི་གནས་དང་སུམ་ཅུ་རྩ་གསུམ་དུའང་སོང་ནས་སྟོན་པའི་མཆེ་བ་ལ་མཆོད་པ་བྱས་ཏེ། སླར་རྒྱལ་པོའི་ཁབ་ཏུ་འོངས་ནས་རྒྱལ་པོ་མ་སྐྱེས་དགྲ་ལ་མྱ་ངན་ལས་
འདའ་བར་སྨྲ་བར་འདོད་པ་ན་རྒྱལ་པོ་གཉིད་དུ་སོང་བས་མ་ཕྲད་པར་གྱུར་ཏོ། །དེ་ནས་འོད་སྤུངས་ཆེན་པོ་རི་བྱ་རྐང་ཅན་དུ་སོང་སྟེ་རི་གསུམ་གྱི་དབུས་སུ་རྩ་བཏིང་བ་ལ་འདུག་ནས་བདག་གི་ལུས་འདི་སངས་རྒྱས་བྱམས་པའི་སློབ་མ་རྣམས་སྐྱོ་བར་བྱ་བའི་ཕྱིར་བྱམས་པའི་
བསྟན་པ་རྒྱས་ཀྱི་བར་དུ་རི་ཁ་ཟུམ་སྟེ་རིའི་དབུས་སུ་མ་ཉམས་པར་གནས་པར་གྱུར་ཅིག་རྒྱལ་པོ་མ་སྐྱེས་དགྲ་ལུས་བལྟར་འོངས་ན་རི་རྣམས་བྱེ་ནས་མཐོང་བར་གྱུར་ཅིག་ཚེའི་འདུ་བྱེད་བཏང་མ་ཐག་ཏུ་ས་གཡོ་བ་ལ་སོགས་པའི་ལྟས་སྣ་ཚོགས་འབྱུང་བར་གྱུར་ཅིག་སྙམ་དུ་

[396A]༄༅། །བསམས་ནས་གློག་འབྱིན་པ་ལ་སོགས་པའི་ཆོ་འཕྲུལ་སྣ་ཚོགས་བསྟན་ཏེ་རང་གི་ལུས་བྱིན་གྱིས་བརླབས་ནས་སྟོན་པས་གནང་བའི་ན་བཟའ་ཕྱག་དར་ཁྲོད་ཀྱིས་ལུས་དང་གསིལ་བྱེད་དང་ལྷུང་བཟེད་རྣམས་བཏུམས་ཏེ་གློ་གཡས་པ་ཕ་བ་རྐང་པའི་
སྟེང་དུ་རྐང་པ་བཞག་ནས་ཉལ་ཏེ་མྱ་ངན་ལས་འདས་སོ། །གང་གི་ཚེ་སངས་རྒྱས་བྱམས་པ་བྱོན་པ་དེའི་ཚེ་བྱམས་པ་འདུས་པ་དང་པོའི་ཉན་ཐོས་ཀྱི་དགེ་འདུན་བྱེ་བ་ཕྲག་དགུ་བཅུ་རྩ་དྲུག་དང་བཅས་པར་བྱི་རྐང་ཅན་དུ་གཤེགས་ནས་རི་གསུམ་བསལ་ཏེ་བྱམས་པས་འོད་སྲུངས་ཆེན་པོའི་རུས་པ་
ཕྱག་ཏུ་བསྣམས་ནས་ཆོས་བསྟན་པས་ཉན་ཐོས་བྱེ་བ་ཕྲག་དགུ་བཅུ་རྩ་དྲུག་གིས་དགྲ་བཅོམ་འཐོབ་པར་གསུངས་ལ། སྙིང་རྗེ་ཆེན་པོ་པདྨ་དཀར་པོའི་མདོ་ལས་ནི་བྱམས་པའི་འདུས་པ་གཉིས་པ་ཉན་ཐོས་བྱེ་བ་ཕྲག་དགུ་བཅུ་རྩ་བཞི་དང། འདུས་པ་གསུམ་པ་ཉན་ཐོས་བྱེ་བ་ཕྲག་དགུ་བཅུ་རྩ་
གཉིས་ཏེ། འདུས་པ་གསུམ་ཆར་ལ་འོད་སྲུངས་ཆེན་པོའི་ལུས་བྱམས་པས་བསྟན་ནས་གདུལ་བྱ་མང་པོའི་དོན་བྱེད་པར་གསུངས་པའི་ཕྱིར་རོ། །ཁ་ཅིག་འོད་སྲུངས་ཆེན་པོ་མྱ་ངན་ལས་འདས་པར་བཤད་པ་ནི་ཐེག་ཆུང་ངའི་ལུགས་ཡིན་གྱི་ཐེག་ཆེན་པ་ནི་འགོག་པ་ལ་སྙོམས་པར་ཞུགས་
པར་བཞེད་དོ། །ཞེས་གསུངས་པ་ནི་མི་རིགས་ཏེ། སྙིང་རྗེ་ཆེན་པོ་པདྨ་དཀར་པོ་ལས་ཀྱང་མྱ་ངན་ལས་འདས་པ་ཁོ་ནར་གསུངས་པའི་ཕྱིར་རོ། །ཤི་ནས་བྱིན་གྱིས་བརླབས་པ་དེ་ཡང་ཁ་ཆེ་བ་རུས་པ་ལྟ་བུ་བརྟན་པ་ལ་ཡོད་ཀྱི་མི་བརྟན་པ་ཤ་ཁྲག་དང་པགས་པ་ལ་སོགས་པ་ལ་མེད་དེ། དེའི་ཕྱིར་འོད་སྲུངས་
ཀྱི་ཡང་ཀེང་རུས་འབའ་ཞིག་གནས་ཀྱི་ཤལ་སོགས་པ་བྱིན་གྱིས་མ་བརླབས་པའི་ཕྱིར་རོ་ཞེས་འདོད་ལ། གཞན་དག་ན་རེ་ཤི་བ་ལས་ནི་བྱིན་རླབས་ཡོད་པ་མིན་གྱི་འོད་སྲུངས་ཀྱི་ཀེང་རུས་གནས་པ་ནི་གནས་གཙང་མའི་ལྷ་རྣམས་ཀྱི་མཐུས་གནས་པ་ཡིན་ནོ་ཞེས་འདོད་དོ། །འོ་ན་སྤྲུལ་སེམས་
གཅིག་གིས་དུ་མ་སྤྲུལ་ལམ་གཅིག་གིས་གཅིག་ཁོ་ན་སྤྲུལ་ཞེ་ན། དང་པོར་ཏེ་མ་བྱང་པའི་ཚེ་ནི་སྤྲུལ་སེམས་དུ་མས་སྤྲུལ་པ་གཅིག་སྤྲུལ་པ་ཡིན་ཏེ། ཡུན་རིང་དུ་འབད་དགོས་པའི་ཕྱིར་རོ། །ཕྱིས་མངོན་ཤེས་བྱང་བར་གྱུར་ནས་ནི་སྔ་མ་ལས་བཟློག་པ་སྤྲུལ་སེམས་གཅིག་གིས་དུ་མ་སྤྲུལ་བར་

[396B] །ཞེས་སྤྲུལ་སེམས་ཐམས་ཅད་ལུང་མ་བསྟན་ཡིན་ནམ་ཞེ་ན། བསྒོམས་པ་ལས་སྐྱེས་པའི་སྤྲུལ་སེམས་གང་ཡིན་པ་དེ་ནི་ངེས་པར་ལུང་མ་བསྟན་ཡིན་ལ། ལྷ་ཀླུ་དང་ཤ་ཟ་ལ་སོགས་པའི་སྐྱེ་བ་ལས་སྐྱེས་ཤིང་ཐོབ་པའི་སྤྲུལ་སེམས་ནི་ཕན་པ་དང་གནོད་པ་བྱ་བའི་ཕྱིར་སྤྲུལ་པར་བྱེད་
པ་དང་བཏང་སྙོམས་པ་ཡིན་པའི་ཕྱིར་དགེ་མི་དགེ་ལུང་མ་བསྟན་རྣམ་པ་གསུམ་མོ། །ལྷ་ཀླུ་ལ་སོགས་པ་དེ་དག་གིས་བྱས་པའི་ ས་གོང་མར་སྐྱེས་པས་ཀྱང་འོག་མའི་དེ་མངོན་དུ་བྱེད་པའི་ཕྱིར་རོ། །  སྤྲུལ་པ་རང་དང་གཞན་གྱི་རྒྱུ་དང་འབྲེལ་བ་ནི་སྒྲ་མ་གཏོགས་པའི་གཟུགས་ཅན་གྱི་སྐྱེ་མཆེད་ཐམས་ཅད་ཡིན་
པའི་ཕྱིར་སྐྱེ་མཆེད་དགུ་པ་ཡིན་ནོ། །དབང་པོ་དང་ཐ་མི་དད་པའི་ཕྱིར་དེ་སྐད་དུ་བརྗོད་ཀྱི་དབང་པོ་ནི་དངོས་སུ་ན་སེམས་ཅན་དུ་སྟོན་པ་ཁོ་ན་ཡིན་པས་སྔོན་མེད་པའི་སེམས་ཅན་འབྱུང་བར་ཐལ་བར་འགྱུར་བའི་ཕྱིར་སྤྲུལ་པར་མི་བྱེད་དོ། །སྤྲུལ་པ་སེམས་མེད་ཡིན་པའི་ཕྱིར་ཡིད་དང་ཆོས་ཀྱི་
སྐྱེ་མཆེད་དག་ཀྱང་སྤྲུལ་པར་མི་བྱེད་དོ། །སྤྲུལ་པ་སེམས་མེད་ཡིན་པར་ནི་གདགས་པ་ལས། སྤྲུལ་པ་དེ་འབྱུང་བ་ཆེན་པོ་བཞི་ལས་གྱུར་པ་ཞེས་བརྗོད་པར་བྱའམ། འབྱུང་བ་ཆེན་པོ་བཞི་ལས་གྱུར་པ་མ་ཡིན་ཞེས་བརྗོད་པར་བྱ། སྨྲས་པ། འབྱུང་བ་ཆེན་པོ་བཞི་ལས་གྱུར་པའོ་ཞེས་བརྗོད་པར་བྱའོ། །རྒྱུར་བྱས་པའི་གཟུགས་
ཅན་ནམ། རྒྱུར་བྱས་པའི་གཟུགས་ཅན་མ་ཡིན་པ་ཞེས་བརྗོད་པར་བྱ། སྨྲས་པ། རྒྱུར་བྱས་པའི་གཟུགས་ཅན་ནོ་ཞེས་བརྗོད་པར་བྱ་སྟེ། སེམས་མེད་པ་ཞེས་ཀྱང་བརྗོད་པར་བྱའོ། །སྤྲུལ་པ་གང་གི་སེམས་ཀྱི་དབང་གིས་འཇུག་པར་བྱ་ཞེས་བརྗོད་པར་བྱ། སྨྲས་པ། སྤྲུལ་པ་ནི་གཉིས་ཏེ། སྐྱེས་ནས་ཐོབ་པ་དང་
བསྒོམས་པ་ལས་བྱུང་བའོ། །དེ་ལ་དང་པོ་ནི་སེམས་ཅན་དེའི་སེམས་ཀྱི་དབང་གིས་འགྱུར་ལ། གཉིས་པ་ནི་སྤྲུལ་པ་པོའི་སེམས་ཀྱི་དབང་གིས་འཇུག་གོ་ཞེས་བརྗོད་པར་བྱའོ་ཞེས་འབྱུང་བའི་ཕྱིར་རོ། །དེས་ན་འདི་ནི་སྒོམ་བྱུང་གི་དབང་དུ་བྱས་ཀྱི་སྐྱེས་ཐོབ་ནི་དེ་ཉིད་ལས། སྤྲུལ་པ་སེམས་ཡོད་པ་
ཞེས་བྱའམ་མེད་པ་ཞེས་བྱ་ཞེ་ན། སྤྲུལ་པ་ནི་གཉིས་ཏེ། སྐྱེས་ནས་ཐོབ་པ་དང། བསྒོམས་པ་ལས་བྱུང་བའོ། །དེ་ལ་སྐྱེས་ཐོབ་ནི་སེམས་ཡོད་པ་ཞེས་བྱ་ལ། སྒོམ་བྱུང་ནི་སེམས་མེད་པ་ཞེས་བྱའོ། །ཞེས་སྐྱེས་ཐོབ་ལ་སེམས་ཡོད་པར་བཤད་དོ། །དེ་བཞིན་དུ་སྤྲུལ་པས་ཁ་ཟས་ཟོས་པ་ན་སྐྱེས་

[397A]༄༅། །ཐོབ་ཀྱི་ནི་སྤྲུལ་པ་ཉིད་ཀྱི་ལྟོར་འཇུ་ལ་སྒོམ་བྱུང་གི་ནི་སྤྲུལ་པ་པོའི་ལྟོར་འཇུ་བར་བཤད་དོ། །དེས་ན་རང་གཞན་གྱི་ལུས་དང་འབྲལ་པའི་སྤྲུལ་པ་ནི་སྐྱེ་མཆེད་དགུ་པ་ཡིན་ལ། རང་གཞན་གྱི་ལུས་དང་མ་འབྲེལ་བའི་སྤྲུལ་པ་ནི་སྔར་བཤད་པ་ལྟར་སྐྱེ་མཆེད་བཞི་པ་
ཁོ་ན་ཡིན་ནོ་ཞེས་ཤེས་པར་བྱའོ། །ཅི་རྫུ་འཕྲུལ་སྒོམ་བྱུང་དང་སྐྱེས་ཐོབ་ཁོ་ནར་ཟད་དམ་ཞེ་ན་མ་ཟད་དེ། རྫུ་འཕྲུལ་ནི་སྔ་མ་གཉིས་པོ་དེ་དག་དང། གྷན་དྷ་རི་ལ་སོགས་པའི་གསང་སྔགས་ལས་སྐྱེས་པ་དང། རུས་སྦལ་གྱི་ཟེ་བ་དང་རྨ་བྱའི་མདོངས་ལ་སོགས་པའི་སྨན་དག་ལས་སྐྱེས་པ་
དང། རྒྱལ་པོ་ང་ལས་ནུ་དང་བར་སྲིད་པ་རྣམས་ཀྱི་ལྟ་བུ་ལས་ལས་སྐྱེས་པ་དང་རྣམ་པ་ལྔ་ཡིན་ནོ་ཞེས་ཤེས་པར་བྱའོ། །ལྷའི་རྣ་བ་དང་མིག་ཏུ་བཤད་པ་གང་ཡིན་པ་དེ་དག་ཅི་ལྷའི་དངོས་ཡིན་ནམ། འོན་ཏེ་བྱང་ཆུབ་སེམས་དཔའ་དང་འཁོར་ལོས་བསྒྱུར་བ་དང་ཁྱིམ་བདག་རིན་པོ་ཆེ་རྣམས་ཀྱི་མིག་ལྟར་
ལྷའི་དང་འདྲ་བས་བཏགས་ནས་དེ་སྐད་དུ་བརྗོད་ཅེ་ན། དེ་གཉིས་ནི་ལྷའི་མིག་དང་ལྷའི་རྣ་བ་དངོས་ཁོ་ན་ཡིན་ཏེ། བསམ་གཏན་པ་དག་བསམ་གཏན་ལ་མཉམ་པར་བཞག་ནས་སྒྲ་དང་སྣང་བ་ལ་གཏོད་པའི་སྦྱོར་བའི་སྟོབས་ཀྱིས་མིག་དང་རྣ་བའི་ཐོན་ཀོར་དུ་བསམ་གཏན་གྱི་ས་པའི་འབྱུང་བཞི་རྒྱུར་
བྱས་པའི་གཟུགས་ཅན་དང་བ་ ཤ་དང་པགས་པ་དང་རུས་པ་དང་ཁྲག་དང་མ་འབྲེལ་ཞིང། ལྷའི་མིག་གིས་རྒྱབ་ཕྱོགས་སུའང་མཐོང་ལ་ཤས་མི་མཐོང་བ་ཁྱད་པར་རོ། །  ཐག་རིང་པོ་ན་གནས་པ་དང་ཆོད་པ་དང་ཕྲ་བའི་གཟུགས་དང་སྒྲ་ཐོས་པའི་རྒྱུར་གྱུར་པའི་དབང་པོ་འགྲུབ་པས་བསམ་གཏན་གྱི་ས་པ་ཡིན་པའི་
ཕྱིར་རོ། །ལྷའི་མིག་དང་རྣ་བ་དེ་གཉིས་ཀྱང་གཟུགས་ཉམས་སུ་མྱོང་བའི་སྒོ་ནས་བསྒྲུབས་པའི་ཕྱིར་རྟག་ཏུ་རྣམ་ཤེས་དང་བཅས་པས་བརྟེན་པ་དང་བཅས་པ་ཁོ་ན་ཡིན་ལ། གཏན་མེད་པའི་ཞར་བ་དང་ནོང་པ་ཡོ་བ་དང་འོན་པ་ལྟ་བུ་མ་ཡིན་པས་མཚང་བ་མེད་པའང་ཡིན་ནོ། །དེ་གཉིས་ཀྱི་
ཀྱི་ཡུལ་ནི་གཟུགས་སྒྲ་ཐག་རིང་བ་དང་ཕྲ་བ་དང་སོགས་པས་བསྡུས་པ་བསྒྲིབས་པའི་སྤྱོད་ཡུལ་ཅན་ཡང་ཡིན་པས་ཤའི་མིག་ལས་ཁྱད་པར་དུ་འཕགས་ཏེ། གང་ཕྱིར་ཤའི་མིག་གིས་གཟུགས། །ཐག་རིང་གནས་དང་སྒྲིབ་པ་དང། །ཕྲ་དང་ཐམས་ཅད་མི་མཐོང་བ། །དེ་ཕྱིར་ལྷ་ཡིས་

[397B] །འོ་ན་ལྷའི་མིག་གིས་ཇི་ཙམ་མཐོང་ཞེ་ན། བསམ་གཏན་དང་པོའི་ལྷའི་མིག་གིས་འདོད་པ་དང་བསམ་གཏན་དང་པོ་མཐོང་བ་ལ་སོགས་པ་སྔར་བཤད་ཟིན་ཏོ། །ཉན་རང་སངས་རྒྱས་གསུམ་གྱི་ལྷའི་མིག་མངོན་པར་འདུ་བྱེད་པ་མེད་པས་ནི་རིམ་པ་ལྟར་སྟོང་
དང་སྟོང་གཉིས་དང་སྟོང་གསུམ་གྱི་འཇིག་རྟེན་གྱི་ཁམས་མཐོང་ལ། མངོན་པར་འདུ་བྱེད་བའི་སྟོབས་ཀྱིས་ནི་རིམ་པ་ལྟར་དགྲ་བཅོམ་པ་རྣམས་ཀྱིས་སྟོང་གཉིས་དང་བྶེརུ་ལྟ་བུའི་རང་རྒྱལ་རྣམས་ཀྱིས་སྟོང་གསུམ་དང་སྟོན་པ་སངས་རྒྱས་རྣམས་ཀྱིས་ནི་ཇི་ཙམ་བཞེད་པའི་འཇིག་རྟེན་གྱི་ཁམས་གྲངས་མེད་པ་
མཐོང་ངོ། །ཅི་རྫུ་འཕྲུལ་ཁོ་ན་སྐྱེས་ཐོབ་ཡིན་ནམ། འོན་ཏེ་གཞན་ཡང་སྐྱེས་ཐོབ་ཡིན་ཞེ་ན། རྫུ་འཕྲུལ་ལས་གཞན་ལྷའི་མིག་དང་རྣ་བ་དང་སྔོན་གནས་རྗེས་དྲན་དང་ཕ་རོལ་སེམས་ཤེས་བཞི་ལ་ཡང་སྐྱེ་བས་ཐོབ་པ་ཡོད་མོད་ཀྱི་ དེ་ནི་འགྲོ་བ་དེ་ཐམས་ཅད་ཀྱིས་སྐྱེས་བའི་དུས་ཉིད་ན་རང་བཞིན་གྱིས་ཐོབ་པ་ཡིན་གྱི་
ཁ་ཅིག་གམ་བྱ་ནམ་མཁའ་ལ་འགྲོ་བ་ལྟར་སྐྱེས་པའི་འོག་ཏུ་ཐོབ་པ་ནི་མ་ཡིན་ནོ། །རྫུ་འཕྲུལ་ནི་ལྔ་སྟེ་འདི་རྟོག་གེས་བྱས་པ་མེད་དོ། །མིག་དང་རྣ་བའི་མངོན་ཤེས་གསུམ་སྟེ། སྔགས་དང་སྨན་ལས་བྱུང་བ་མ་གཏོགས་སོ། །སེམས་ཤེས་ནི་བཞི་སྟེ་སྨན་ལས་བྱུང་བ་མེད་དོ། །དགེ་བ་འདིས་སེམས་ཅན་ཐམས་ཅད་སངས་རྒྱས་ཐོབ་པའི་རྒྱུར་ཅིས་ཀྱང་གྱུར་
ཅིག་འདི་བཞི་སྐྱེ་བས་ཐོབ་བ་ནི་མ་ཡིན་ནོ། །འདི་བཞི་སྐྱེས་པས་ཐོབ་པ་ནི་འདོད་པའི་ལྷ་ཀླུ་དང་གཟུགས་ཀྱི་ལྷ་རྣམས་ལ་ཡོད་དོ། །  འོན་ཀྱང་སྐྱེས་ཐོབ་ཀྱིས་ནི་ཅུང་ཟད་ཀྱང་མངོན་ཤེས་ཀྱི་མིང་མི་འཐོབ་བོ། །སྐྱེས་ཐོབ་ཀྱི་ལྷའི་མིག་གང་ཡིན་པ་དེས་ནི་སྲིད་པ་བར་མ་མི་མཐོང་སྟེ། དེ་ནི་སྐྱོན་བཅུ་གཅིག་དང་བྲལ་བ་
མངོན་པར་ཤེས་པའི་ལྷའི་མིག་རྣམ་པར་དག་པ་ཁོ་ནའི་ཡུལ་ཡིན་པའི་ཕྱིར་རོ། །དེ་ལ་ལྷའི་མིག་སྐྱེས་ཐོབ་ནི་ཀླུ་དང་འདོད་གཟུགས་ཀྱི་ལྷ་རྣམས་ལ་ཡོད་དོ། །གཟུགས་མེད་ན་ནི་མངོན་ཤེས་ལྔ་དང་སྐྱེས་ཐོབ་ཀྱང་མེད་དེ། ཊཱི་ཀ་ལས། གཟུགས་མེད་ན་མངོན་ཤེས་ལྔ་དང་སྐྱེས་ཐོབ་ཐམས་ཅད་མེད་དེ་
གཟུགས་མེད་པའི་ཕྱིར་དང། དེ་ལྟ་བུའི་ལུས་ཡང་དག་པར་མི་འགྲུབ་པའི་ཕྱིར་རོ། །ཞེས་འབྱུང་བའི་ཕྱིར་རོ།  །སྐྱེས་ཐོབ་ཀྱི་ཆོས་ཀྱི་ཁྱད་པར་ལ།  ཕ་རོལ་སེམས་ཤེས་སྐྱེས་ཐོབ་དེ་ནི་དགེ་མི་དགེ་ལུང་མ་བསྟན་རྣམ་པ་གསུམ་མོ། །གང་ཡང་རྟོག་གེ་བ་རྣམས་ཀྱི་མཚན་མ་ལས་སེམས་ཤེས་པ་དང་རིག་སྔགས་ཀྱིས་

[398A]༄༅། །བྱས་པའི་སེམས་ཤེས་པ་དེ་ཡང་དགེ་མི་དགེ་ལུང་མ་བསྟན་རྣམ་པ་གསུམ་ཡིན་ལ་སེམས་ཤེས་སྒོམ་བྱུང་ནི་དགེ་བ་ཁོ་ན་ཡིན་ནོ། །ཕ་རོལ་སེམས་ཤེས་དང་སྔོན་གནས་རྗེས་དྲན་སྐྱེས་ཐོབ་ནི་དམྱལ་བ་པས་ནི་དང་པོ་སྐྱེས་ནས་ཇི་སྲིད་དུ་སྡུག་བསྔལ་གྱི་ཚོར་
བས་མ་ཉེན་པ་དེ་སྲིད་དུ་ཕ་རོལ་ཀྱི་སེམས་དང་སྔོན་གྱི་གནས་ཤེས་ཀྱི་ཕྱིས་ནི་སྡུག་བསྔལ་གྱི་ཚོར་བས་ཉེན་པས་ཡིད་ཉམས་པར་བྱས་པའི་ཕྱིར་མི་ཤེས་སོ། །འགྲོ་བ་གཞན་ལྷ་དང་དུད་འགྲོ་དང་ཡི་དྭགས་ཀྱི་ཕ་རོལ་སེམས་ཤེས་དང་སྔོན་གནས་རྗེས་དྲན་སྐྱེས་ཐོབ་ཀྱིས་ནི་སྡུག་བསྔལ་
གྱི་ཚོར་བས་མ་ཉེན་པས་རྟག་ཏུ་ཤེས་སོ། །དེ་ལ་རེ་ཞིག་ལྷས་ནི་མདོ་ལས། དྲང་སྲོང་ཚོགས་ཀྱིས་བསྟེན་པ་དང། །ཆོས་ཀྱི་རྒྱལ་པོ་བཞུགས་གྱུར་ བདག་ཀྱང་མི་དྲན།  ཅིང། །བདག་ལ་དགའ་བ་བསྐྱེད་པ་ཡི། །རྒྱལ་བྱེད་ཚལ་དེ་འདི་ཡིན་ནོ་ཞེས་པ་དང། བདག་གང་ནས་ཤི་འཕོས་གང་དུ་སྐྱེས་གང་
གིས་སྐྱེས་ཞེས་གནས་གསུམ་ཤེས་པར་བཤད་པ་ལྟ་བུའོ། །དུད་འགྲོས་ཀྱང་ཤེས་ཏེ་ཀླུ་ལ་སོགས་པ་བཞིན་ནོ། །ཡི་དྭགས་ཀྱིས་ཀྱང་ཤེས་ཏེ། ཇི་སྐད་དུ། བདག་གི་མཐུན་དང་མི་མཐུན་པས། །ལོངས་སྤྱོད་དག་ནི་གང་བསགས་པ། །དེ་དག་གཞན་གྱིས་ལོངས་སྤྱད་དེ། །ཁོ་བོ་ཅག་ནི་སྡུག་
བསྔལ་བསྟེན་ཞེས་འབྱུང་བ་བཞིན་ནོ། །མི་རྣམས་ལ་ནི་རྫུ་འཕྲུལ་ལ་སོགས་པ་སྔར་ཇི་སྐད་བཤད་པ་དེ་དག་བསྒོམས་པ་ལས་བྱུང་བ་དང་རྟོག་གེ་དང་རིག་སྔགས་དང་སྨན་དང་ལས་ལས་སྐྱེས་པ་རྣམས་ཡོད་ཀྱི་དེ་དག་སྐྱེ་བས་ཐོབ་པ་ནི་མེད་དེ། སྐྱེས་པ་ཙམ་གྱིས་མི་ལྡན་པའི་ཕྱིར་རོ། །
འོ་ན་རང་བཞིན་གྱིས་ཚེ་རབ་དྲན་པ་དེ་ཇི་ལྟ་བུ་ཞེ་ན། དེ་ནི་ལས་ཀྱི་ཁྱད་པར་ལས་སྐྱེས་པ་ཡིན་ཏེ། རིན་པོ་ཆེའི་ཕྲེང་བ་ལས། ཆོས་ཀྱི་ཆེད་དང་དེ་བཞིན་དུ། །གཞུང་གི་དོན་དག་དྲན་པ་དང། །ཆོས་ཀྱི་སྦྱིན་པ་དྲི་མེད་པས། །ཚེ་རབས་དྲན་པ་ཐོབ་པར་འགྱུར་ཞེས་འབྱུང་བ་བཞིན་ནོ། །དེའི་ཕྱིར་
སྔོན་གནས་རྗེས་དྲན་ནི་བསྒོམས་པ་ལས་བྱུང་བ་དང། སྐྱེས་ཐོབ་དང་ལས་ལས་སྐྱེས་པ་དང་གསུམ་ཡོད་པར་རིག་པར་བྱའོ། །བཟོད་དང་ཤེས་པ་ལྟ་བའི་བྱེ་བྲག་དང། །ཤེས་པའི་རང་བཞིན་ཇི་སྙེད་ལྡན་ཚུལ་དང། །ཤེས་པས་བསྡུས་པའི་ཡོན་ཏན་རྣམ་པ་གཉིས། །ཤེས་ཤིང་ཐོབ་

[398B]། །།ཆོས་མངོན་པའི་མཛོད་ཀྱི་འགྲེལ་པ་མངོན་པའི་རྒྱན་ལས་ཡེ་ཤེས་བསྟན་པ་ཞེས་བྱ་བ་སྟེ་གནས་བདུན་པའི་བཤད་པའོ།།    ༈    །།གནས་བརྒྱད་པ་འཆད་པ་ན་དེ་ལྟར་ཤེས་པའི་རང་བཞིན་གྱི་ཡོན་ཏན་རྣམས་བཤད་ནས།  དེ་
དག་ཀྱང་མཉམ་པར་བཞག་པ་ལས་འབྱུང་བས།  ད་ནི་བསམ་གཏན་དང་གཟུགས་མེད་ལ་སོགས་པ་ཤེས་པ་ལས་གཞན་ཏིང་ངེ་འཛིན་ལ་སོགས་པས་བསྡུས་པའི་ཡོན་ཏན་རྣམས་བཤད་པར་བྱ་སྟེ། དེ་ལའང་བསམ་གཏན་དང་གཟུགས་མེད་བཤད་པ་དང། དེ་ལ་བརྟེན་པའི་ཡོན་ཏན་བཤད་པ་ སྟོབས་ནས་མངོན་ཤེས་ཀྱི་བར།།
གཉིས་ལས་དང་པོ་ལའང་ངོ་བོ་དང། དབྱེ་བ་དང། ཡན་ལག་རྣམ་པར་བཞག་པ་དང། འཐོབ་པའི་ཚུལ་དང། ཁྱད་པར་གྱི་ཆོས་དང། ཉེར་བསྡོགས་དང། ཏིང་ངེ་འཛིན་གྱི་དབྱེ་བ་བཤད་པ་བདུན་ལས་དང་པོ་ལའང་གཟུགས་མེད་རྣམས་ཀྱང་ཡོན་ཏན་གྱི་རྟེན་ཡིན་མོད་ཀྱི་ཡོན་ཏན་ཐམས་ཅད་ཀྱི་རྟེན་མ་ཡིན་
ལ། བསམ་གཏན་རྣམས་ནི་ཡོན་ཏན་ཐམས་ཅད་ཀྱི་རྟེན་ཡིན་པའམ་དང་པོར་བཤད་པ་ལ་བསམ་གཏན་དག་ནི་མདོར་བ་སྡུས་ན་འབྲས་བུ་སྐྱེ་བ་དང། རྒྱུ་སྙོམས་པར་འཇུག་པ་རྣམ་པ་གཉིས་ཡིན་ལ། དེ་དག་རེ་རེ་ཞིང་ཡང་སའི་སྒོ་ནས་རྒྱས་པར་དབྱེ་ན་བསམ་གཏན་དང་པོ་ནས་བཞི་པའི་བར་རྣམ་པ་
བཞི་བཞི་ཡིན་ནོ། །དེ་ལ་འབྲས་བུ་བསམ་གཏན་དང་པོ་ལ་སོགས་ སྐྱེས་རིམ་ལྟར།  པ་དེར་སྐྱེ་བའི་བསམ་གཏན་དག་ནི་གནས་གསུམ་ འདི་གཉིས་ཀྱི་ཁྱད་པར་འོང་ཁ་ཅིག་རང་ས་ཁོ་ནར་མངོན་དུ་འགྱུར་བ་ནི་འབྲས་བུའོ། །འོག་སར་མངོན་དུ་བྱེད་པ་ནི་རྒྱུའོ། །མཉམ་གཞག་ཁོ་ན་ཡིན་པ་ནི་རྒྱུའོ། །གཉིས་ཀ་ཡིན་པ་ནི་འབྲས་བུའོ། །དགེ་བ་ཁོ་ན་
ཡིན་པ་ནི་རྒྱུའོ། །དགེ་བ་དང་ལུང་མ་བསྟན་ཡང་ཡིན་པ་ནི་འབྲས་བུའོ། །སྒོམ་བྱུང་ཁོ་ན་ཡིན་པ་ནི་རྒྱུའོ། །དེང་ཐོས་བྱུང་དང་སྐྱེས་ཐོབ་ཀྱང་ཡིན་པ་ནི་འབྲས་བུའོ། །ཚེ་ཇི་སྲིད་པར་རྒྱུན་ཆགས་པ་ནི་འབྲས་བུའོ། །རེས་འགའ་བ་ནི་རྒྱུའོ། །ཉེར་བསྡོགས་དང་བཅས་པ་ནི་རྒྱུའོ། །དངོས་གཞི་ཁོ་ན་ཡིན་པ་ནི་འབྲས་བུའོ། །འོག་མའི་རྟེན་ལའང་གོང་མའི་ཏིང་ངེ་འཛིན་སྐྱེ་རུང་བ་ནི་རྒྱུའོ། །
དིའི་འབྲས་བུ་གོང་མའི་ཕུང་པོ་སྣོད་དང་བཅས་པ་ནི་འབྲས་བུའོ་ཞེས་སོ། །  པར་སོ་སོར་ཡི། །བསམ་གཏན་ས་ནི་གསུམ་པ་ཡིན། །བཞི་པ་ས་ནི་བརྒྱད་པ་ཡིན་ཞེས་རབ་ཏུ་སྟེ་དང་པོར་བཤད་ཟིན་ལ། རྒྱུ་སྙོམས་འཇུག་གི་བསམ་གཏན་ཐམས་ཅད་ཀྱང་གཙོ་བོ་ཏིང་ངེ་འཛིན་གྱི་རང་བཞིན་

[399A]༄༅། །ཡིན་ཞིང། ཏིང་ངེ་འཛིན་ཐམས་ཅད་ཀྱི་རང་བཞིན་མཚན་ཉིད་ཀྱང་རྩེ་གཅིག་པ་ཡིན་པས་ཉོན་མོངས་ཅན་དང་ གཡོ་བའི་དགེ་བ་དང།  མ་བསྒྲིབས་ལུང་མ་བསྟན་གྱི་སེམས་རྩེ་གཅིག་པའང་ཡོད་པས་དེ་དག་བཅས་པའི་ཕྱིར་དགེ་བའི་སེམས་རྩེ་སྟེ་དམིགས་པ་གཅིག་པར་བྱེད་
པའི་སེམས་བྱུང་ཡིན་གྱི་སེམས་དམིགས་པ་གཅིག་པ་ཙམ་ནི་མ་ཡིན་ནོ། །དེ་ཉིད་རྗེས་སུ་འབྲང་བའི་འཁོར་དང་བཅས་ན་ནི་གཟུགས་བསམ་གཏན་ཟག་མེད་ཀྱི་སྡོམ་པ་གང་རུང་ཡང་ཡོད་པས་ཕུང་པོ་ལྔའི་རང་བཞིན་ནོ། །ཏིང་ངེ་འཛིན་དང་མཚུངས་ལྡན་ཐམས་ཅད་དམིགས་པ་ལ་རྩེ་གཅིག་བཞིན་དུ་
སེམས་ཁོ་ན་ལ་དམིགས་པ་ལ་རྩེ་གཅིག་པ་ཞེས་བརྗོད་པ་ནི་གཙོ་བོ་ཡིན་པའི་ཕྱིར་རོ་ཞེས་ཊཱི་ཀ་བྱེད་དག་འཆད་དོ། །གལ་ཏེ་སེམས་ཐམས་ཅད་སྐད་ཅིག་མ་ཡིན་པས་དམིགས་པ་འཕོ་ལོང་མེད་པའི་ཕྱིར་རྩེ་གཅིག་པ་མ་ཡིན་ནམ་གང་གིས་དེ་དག་རྩེ་གཅིག་པར་བྱེད་པའི་ ཁྱད་པར་བྱེད་ཆོས་  ཏིང་ངེ་འཛིན་ དོན་
གཞན།  བརྟགས་པ་ནི་དོན་མེད་དོ་ཞེ་ན་མ་ཡིན་ཏེ། སྐད་ཅིག་དང་པོའི་སེམས་ལ་མི་དགོས་ཀྱང་སྐད་ཅིག་མ་གཉིས་ སློབ་དཔོན་གྱིས།  པའི་སེམས་ དང་པོ་དམིགས་པའམ།  ཏིང་ངེ་འཛིན་དེའི་སྒོ་ནས་དམིགས་པ་ལས་རྣམ་པར་མི་གཡེང་བར་བྱེད་པས་དོན་དང་བཅས་པའི་ཕྱིར་རོ། །འོན་དེ་ལྟ་ན་སེམས་དང་པོ་
ཏིང་ངེ་འཛིན་དང་མཚུངས་ལྡན་དེ་ལ་ཏིང་ངེ་འཛིན་དོན་མེད་པར་འགྱུར་བའི་ཕྱིར་དང། སྐད་ཅིག་དང་པོའི་ཏིང་ངེ་འཛིན་གཉིས་པའི་དུས་ན་འགགས་ན་གཉིས་པ་ལ་བྱེད་པ་འཇུག་པ་འགལ་བའི་ཕྱིར་དང། མ་འགགས་ན་སེམས་སྔ་མ་དང་དུས་མི་མཚུངས་པར་འགྱུར་བའི་ ཞེ་ན།  ཕྱིར་དང། གཞན་ཡང་དྲན་
པ་མ་ཉམས་པ་ལ་སོགས་པའི་རྒྱུ་མཚན་གང་ཁོ་ནས་ཏིང་ངེ་འཛིན་རྩེ་གཅིག་ ཏེ་དེའི་བྱ་བ་མི་བྱེད་པའི་ཕྱིར།  ཏུ་འདོད་པའི་རྒྱུ་མཚན་དེ་ཁོ་ནས་སེམས་རྩེ་གཅིག་པར་བྱེད་ནུས་ན་དེའི་རྒྱུར་ཏིང་ངེ་འཛིན་དོན་གཞན་བཏགས་པ་ལ་དགོས་པ་མེད་ལ། མི་ནུས་ན་ཏིང་ངེ་འཛིན་ལའང་མཚུངས་པའི་ཕྱིར་དང་
གཞན་ཡང་ཏིང་ངེ་འཛིན་ནི་སེམས་ཀྱི་ས་མང་པོ་བ་ཡིན་པས་སེམས་ ཐམས་ཅད།  རྩེ་གཅིག་པར་ཐལ་པར་འགྱུར་བའི་ཕྱིར་རོ་ཞེ་ན་མི་འགྱུར་ཏེ། ཏིང་ངེ་འཛིན་སྟོབས་ཆེ་བ་དང་མཚུངས་པར་ལྡན་པའི་སེམས་རྩེ་གཅིག་པ་ཡིན་ཞིང། སྟོབས་ཆུང་བ་དང་མཚུངས་པར་ལྡན་པའི་སེམས་ནི་རྩེ་གཅིག་པ་མ་ཡིན་

[399B] ཏིང་ངེ་འཛིན་ས་མང་པོ་ཙམ་ནི་དགེ་བ་ཁོ་ནར་མ་ངེས་པ་དང་སྟོབས་ཆུང་བའི་ཕྱིར་རོ་ཞེས་བྱེ་བྲག་ཏུ་སྨྲ་བར་འདོད་དོ། །མདོ་སྡེ་པ་ན་རེ་སེམས་རྩེ་གཅིག་པ་ཁོ་ན་ཏིང་ངེ་འཛིན་ཡིན་གྱི་སེམས་ལས་དོན་གཞན་དུ་གྱུར་པའི་ཏིང་ངེ་འཛིན་ནི་མེད་དེ། ལམ་གྱི་ཚོགས་ཀྱི་བསླབ་པའི་སྒོའི་མདོ་ལས། ལྷག་པའི་སེམས་ཀྱི་
བསླབ་པ་གང་ཞེ་ན། བསམ་གཏན་བཞིའོ་ཞེས་པ་དང། སྟག་གི་བྱང་ཆུབ་ཀྱི་བུའི་མདོ་དང། ཉན་ཐོས་ཀྱི་རྣམ་པར་བཤད་པ་ལས། སེམས་ཡོངས་སུ་དག་པའི་གཙོ་བོ་ནི་བསམ་གཏན་བཞི་ཡིན་ནོ་ཞེས་ཇི་ལྟར་ཚུལ་ཁྲིམས་དང་ཤེས་རབ་ཀྱི་བསླབ་པ་ཚུལ་ཁྲིམས་དང་ཤེས་རབ་ཁོ་ན་ཡིན་པ་ལྟར་སེམས་ཀྱི་
བསླབ་པའང་སེམས་ཁོ་ནར་གསུངས་སོ་ཟེར་རོ། །སྒྲའི་དོན་ཅིའི་ཕྱིར་བསམ་གཏན་ཞེས་བྱ་ཞེ་ན། འདིས་མཆོག་ཏུ་སེམས་པར་བྱེད་པས་བསམ་གཏན་ཏེ་མཉམ་པར་བཞག་ན་ཡང་དག་པ་ཇི་ལྟ་བ་བཞིན་རབ་ཏུ་ཤེས་པའི་ཕྱིར་རབ་ཏུ་ཤེས་པའི་བྱེད་ཅེས་བྱ་བའི་ཐ་ཚིག་གོ། གལ་ཏེ་སེམས་པར་བྱེད་པ་
བསམ་གཏན་ཡིན་ན་ཏིང་ངེ་འཛིན་ཐམས་ཅད་བསམ་གཏན་དུ་ཐལ་བར་འགྱུར་རོ་ཞེ་ན། མ་ཡིན་ཏེ། ཕུལ་དུ་ཕྱིན་པ་དང་ལྡན་པའི་སེམས་པར་བྱེད་པའི་ཏིང་ངེ་འཛིན་ལ་བསམ་གཏན་དུ་བརྗོད་དེ་ཉི་མ་ལ་སྣང་ལྡན་ཞེས་བརྗོད་པ་བཞིན་ནོ། །ཕུལ་དུ་ཕྱིན་པའི་སེམས་བར་བྱེད་པའང་འདིར་ཡན་
ལག་དང་ལྡན་པས་རྟ་གཉའ་ ཉོན་མོངས་ཅན་སོགས།  སྦྲེལ་བས་འདྲེན་པའི་ཤིང་རྟ་ལྟར་ཞི་གནས་དང་ལྷག་མཐོང་ཟུང་དུ་འབྲེལ་བར་ངང་གིས་འབྱུང་བ་ལ་འདོད་དེ། དེའི་ཕྱིར་མདོ་ལས། མཐོང་བའི་ཆོས་ལ་བདེ་བར་གནས་པ་དང། ལམ་སླ་བ་ཞེས་གསུངས་སོ། །འོ་ན་མཆོག་ཏུ་སེམས་པ་མེད་
པས་ཉོན་མོངས་ཅན་བསམ་གཏན་དུ་མི་འགྱུར་རོ་ཞེ་ན། དེ་ལའང་ལོག་པར་ངེས་པར་སེམས་པ་ཡོད་བས་དེ་དང་འདྲ་བ་ཙམ་ལ་དེ་སྐད་དུ་བརྗོད་དེ་ས་བོན་རུལ་བ་བཞིན་ནོ། །བཅོམ་ལྡན་འདས་ཀྱིས་ཀྱང་ཚངས་པའི་ཚོགས་ཀྱི་མདོ་ལས། མི་དགེ་བའི་བསམ་གཏན་སྒྲིབ་པ་ལྔ་ལས་སྐྱེས་ཤིང་ངེས་པར་
འབྱུང་བ་མི་ཤེས་ལ་དེ་དག་གིས་པར་དུ་གཅོད་ཅིང་བསྒོམ་སྟེ་བསྔགས་པར་མི་འོས་པའི་བསམ་གཏན་གྱི་བསྔགས་པ་མི་གསུང་ངོ་ཞེས་གསུངས་སོ། །འོ་ན་བསམ་ མི་དགེ་བའི་བསམ་གཏན་ཡོད་པ།  གཏན་དང་པོ་ལ་སོགས་པ་དེ་དག་ཇི་ལྟ་བུ་ཞེ་ན། བསམ་གཏན་དང་པོ་ནི་ས་དེ་ན་དུ་བལ་མེས་ཁྱབ་

[400A]༄༅། །བ་ལྟར་ལྷན་ཅིག་སྤྱོད་པ་ཡིན་པས་རྟོག་པ་མེད་པར་དགའ་བདེ་དང་ལྡན་པའི་དཔྱོད་པ་མི་སྲིད་པས་དཔྱོད་པ་དང་དེས་མཚོན་པའི་རྟོག་པ་དང་དགའ་བ་དང་བདེ་བ་དང་མཚུངས་པར་ལྡན་པའི་དགེ་བ་རྩེ་གཅིག་པའོ། །དེ་ལྟ་ན་ལྷན་ཅིག་དཔྱོད་པས་རྟོག་པས་དཔྱོད་
པའང་གོ་བས་རྟོག་དང་དགའ་དང་བདེ་དང་ལྡན་ཞེས་ཅིའི་ཕྱིར་མི་སྨོས་ཞེ་ན། ཡན་ལག་སྔ་སྔ་སྤངས་པ་ཡི་ཞེས་བརྗོད་པ་ན་བསམ་གཏན་ཁྱད་པར་ཅན་ཡང་གཉིས་པར་ཐལ་བར་འགྱུར་བ་སྤང་བའི་ཕྱིར་རོ། །བསམ་གཏན་ལྷག་མ་གསུམ་ནི་རིམ་པ་ལྟར་ཡན་ལག་སྔ་མ་སྔ་མ་རྟོག་དཔྱོད་སྤངས་
ཤིང་དགའ་བདེ་དང་ལྡན་པ་དང། རྟོག་དཔྱོད་དང་དགའ་བ་སྤངས་ཤིང་བདེ་བ་དང་ལྡན་པ་དང། རྟོག་དཔྱོད་དང་དགའ་བདེ་སྤངས་པའི་གཟུགས་ཀྱི་དགེ་བ་རྩེ་གཅིག་པའོ། །ཇི་ལྟར་བསམ་གཏན་རྣམས་འབྲས་བུ་སྐྱེ་བ་དང་རྒྱུ་སྙོམས་འཇུག་གཉིས་དང་རེ་རེ་ལའང་བཞི་བཞི་ཡིན་པ་དེ་བཞིན་དུ་གཟུགས་
མེད་ཀྱང་རྣམ་པ་གཉིས་དང་བཞི་བཞི་པ་ཡིན་ནོ། །དེ་ལ་འབྲས་བུ་སྐྱེ་བའི་གཟུགས་མེད་ནི་གཟུགས་མེད་པ་ན་གནས་མེད་དོ། །སྐྱེ་བ་ལས་ནི་རྣམ་པ་བཞི་ཞེས་བཤད་ཟིན་ལ། རྒྱུ་སྙོམས་འཇུག་གི་གཟུགས་མེད་ཀྱང་གཟུགས་ལས་འདོད་ཆགས་དང་བྲལ་བའི་སྙོམས་འཇུག་དགེ་བ་རྩེ་གཅིག་པའོ། །རྗེས་
སུ་འབྲང་བའི་གཟུགས་མེད་པས་འཁོར་དང་བཅས་ན་ནི་ཕུང་པོ་བཞིའོ། །བཞི་པོའི་ཁྱད་པར་ནི་ལམ་གང་གིས་བསམ་གཏན་བཞི་པ་ལ་སོགས་པ་འོག་མའི་ས་ལས་དབེན་པ་སྟེ་རྣམ་པར་འབྱེད་ཅིང་འདོད་ཆགས་དང་འབྲལ་བའི་ཉེར་བསྡོགས་བར་ཆད་མེད་ལམ་ལས་སྐྱེས་པ་ནི་རིམ་པ་ལྟར་ནམ་མཁའ་
མཐའ་ཡས་སྐྱེ་མཆེད་ལ་སོགས་པའོ། །གཟུགས་མེད་པ་དེ་དག་ཀྱང་དངོས་གཞི་བཞི་ཉེར་བསྡོགས་ཕྱི་མ་གསུམ་དང་བཅས་པར་ནི་ དངོས་གཞི་ནི།  རང་ས་ན་གཟུགས་མེད་ཅིང་འོག་སའི་ཟག་བཅས་ཀྱི་གཟུགས་ལ་མི་དམིགས་པས་གཟུགས་ཀྱི་འདུ་ཤེས་བ་ཤིག་པ་ཞེས་བྱ་སྟེ། ནམ་མཁའ་
 འདི་དག་གི་པར་ཆད་མེད་ལམ་གྱི་འོག་ས་ལས་རྒྱལ་བར་བྱེད་པ་ཙམ་དུ་མ་ཟད་དམིགས་པ་ལས་ཀྱང་འདའ་བར་བྱེད་དེ་གཟུགས་མེད་དམིགས་པ་ལས་ངེས་པར་འབྱུང་བས་སོ། །  མཐའ་ཡས་ཀྱི་ཉེར་བསྡོགས་ན་ནི་བསམ་གཏན་བཞི་པའི་གཟུགས་ལ་ ལ་ཉེར་བསྡོགས་ནི་རང་གི་འོག་ས་ལ་དམིགས་ཀྱང་ས་རྒལ་ནས་མི་དམིགས།།

[400B]  །འདི་དག་ནའང་རྗེས་ཤེས་པ་དྲུག་གི་རིགས་མིན་པ་ལ་དམིགས་བ་ནི་ཡོད་དོ།  །འདིར་དགེ་འདུན་ཕལ་ཆེན་པའི་བྱེ་བྲག་འཇིག་རྟེན་ལས་འདྲས་པར་སྨྲ་བའི་སྡེ་པ་དང། ཐམས་ཅད་ཡོད་སྨྲའི་བྱེ་བྲག་གོས་
དམར་བའི་སྡེ་པ་དང། མང་བོས་ བས་གང་ལ་དམིགས་བདེའི་འདུ་ཤེས་འབྱུང།  བཀུར་བ་པ་རྣམས་གཟུགས་མེད་ནའང་གཟུགས་ཅུང་ཟད་ཡོད་དེ། ལུང་བར་མའི་བསུས་པོ་ཆེའི་མདོ་ལས། ཚེ་དང་ལྡན་པ་གསུས་པོ་ཆེ་ཚེ་གང་ཡིན་པ་དང་དྲོད་གང་ཡིན་པའི་ཆོས་འདི་དག་ནི་འདྲེས་
པ་སྟེ་མ་འདྲེས་པ་མ་ཡིན་ནོ་ཞེས་ཚེ་དང་དྲོད་གཉིས་འདྲེས་པར་གསུངས་ཤིང། གཟུགས་མེད་ནའང་ཚེ་ཡོད་ལ་ཚེ་ཡོད་ན་དྲོད་ཀྱང་ཡོད་ལ་དྲོད་ནི་གཟུགས་ཡིན་པའི་ཕྱིར་དང། དེ་བཞིན་དུ་ཚེ་དང་ལྡན་པ་ཤཱ་རིའི་བུ་དཔེར་ན་འདམ་བུའི་ཤོག་གཉིས་གནམ་དུ་བསྒྲེད་སྟེ་ཕན་ཚུན་བརྟེན་ཅིང་
འདུག་པ་དེ་ལ་འགའ་ཞིག་གིས་གཅིག་བོར་ན་ཅིག་ཤོས་འགྱེལ་པར་འགྱུར་ལ། ཅིག་ཤོས་བོར་ནའང་ཅིག་ཤོས་འགྱེལ་པར་འགྱུར་རོ། །ཚེ་དང་ལྡན་པ་ཤཱ་རིའི་བུ་དེ་བཞིན་དུ་མིང་དང་གཟུགས་དང་ཀྱང་ཕན་ཚུན་རྟེན་ཅིང་གནས་སོ་ཞེས་པ་དང། ཡང་རྟེན་ཅིང་འབྲེལ་བར་འབྱུང་བའི་
མདོ་ལས་ཀྱང་ཉིང་མཚམས་སྦྱོར་བའི་མཚན་ཉིད་ཀྱི་སྐབས་སུ་རྣམ་པར་ཤེས་པའི་རྐྱེན་གྱིས་མིང་དང་གཟུགས་ཞེས་མིང་གཟུགས་ཕན་ཚུན་བརྟེན་བ་དང། རྣམ་ཤེས་ཀྱིས་མིད་གཟུགས་བསྐྱེད་བར་གསུངས་ཤིང། གཟུགས་མེད་ནའང་མིང་དང་རྣམ་ཤེས་ཡོད་པའི་ཕྱིར་དང། རྣམ་ཤེས་
གནས་པ་བཞི་སྟོན་པའི་མདོ་ལས། དགེ་སློང་དག་རྣམ་པར་ཤེས་པ་གཟུགས་སུ་ཉེ་བར་འགྲོ་བ། གཟུགས་ལ་དམིགས་པ། གཟུགས་ལ་བརྟེན་པ་གནས་སོ། །དགེ་སློང་དག་གང་ལ་ལ་ཞིག་འདི་སྐད་དུ་བདག་ནི་གཟུགས་དང་ཚོར་བ་ནས་འདུ་བྱེད་ཀྱི་བར་ངག་ལས་གཞན་དུ་རྣམ་པར་
ཤེས་པ་འགྲོ་བའམ་འོང་བར་སྨྲའོ་ཞེས་ཟེར་ན་དེའི་དག་དེ་ནི་དེའི་ཚིག་ཙམ་དུ་ཟད་དོ་ཞེས་གསུངས་ཏེ། ཕུང་པོ་བཞི་ལས་གཞན་དུ་རྣམ་ཤེས་འགྲོ་འོང་བཀག་པའི་ཕྱིར་རོ། །གཟུགས་མེད་པར་བཤད་པ་ནི་བུ་དན་བ་དང་རྐེད་པ་ཕྲ་བ་ལ་བུ་མེད་པ་དང་རྐེད་མེད་ཅེས་དམན་པའམ་ཕྲ་བ་ལ་

[401A]༄༅། །དགག་པའི་སྒྲ་བརྗོད་པ་བཞིན་ནོ་ཞེས་ཟེར་རོ། །ཁ་ཆེ་བ་ལ་སོགས་པ་དག་འདི་ནི་རིགས་པ་མ་ཡིན་ཏེ། ལུང་དང་པོ་གཉིས་ནི་མདོ་ལས། ཚེ་དང་དྲོང་དང་རྣམ་ཤེས་ཀྱིས། །གང་ཚེ་ལུས་འདི་འདོར་བྱེད་ཅིང་ཞེས་གསུངས་པས་གཟུགས་མེད་ན་ལུས་ཉིད་ཀྱང་
མེད་ན་དེ་འདོར་བ་ག་ལ་ཡོད། །ཕན་ཚུན་བརྟན་བའང་གཉིས་ཀ་ཡོད་ན་ཕན་ཚུན་བརྟེན་པ་ཉིད་སྲིད་པས་འདོད་གཟུགས་ན་སྤྱོད་པའི་དབང་དུ་བྱས་ནས་གསུངས་པའི་ཕྱིར་དང། གསུམ་པ་ནི་འདོད་གཟུགས་ཀྱི་མིང་གཟུགས་རྣམ་ཤེས་ཀྱི་རྐྱེན་ཅན་ཡིན་གྱི་གཟུགས་མེད་ཀྱི་རྣམ་ཤེས་ནི་མིང་ཁོ་ནའི་རྐྱེན་
ཡིན་པའི་ཕྱིར་མིང་གཟུགས་ཐམས་ཅད་རྣམ་ཤེས་ཀྱི་རྐྱེན་ཅན་དུ་གསུངས་ཀྱི་རྣམ་ཤེས་ཐམས་ཅད་མིང་གཟུགས་ཀྱི་རྐྱེན་དུ་སྟོན་པ་མ་ཡིན་པའི་ཕྱིར་དང། ཕུང་པོ་བཞི་ལས་གཞན་དུ་རྣམ་ཤེས་འགྲོ་འོང་བཀག་པ་ནི་ཕུང་པོ་བཞི་པོ་ལས་གང་ཡང་རུང་བ་ཞིག་མེད་ན་རྣམ་ཤེས་འགྲོ་འོང་བཀག་པ་ཡིན་གྱི་
གཟུགས་ལ་སོགས་པ་ཐམས་ཅད་དུས་གཅིག་ཏུ་ཚོགས་པ་མེད་པར་བཀག་པ་མ་ཡིན་པའི་ཕྱིར་རོ། །དེ་ལ་ཚེ་སྔ་མ་ནས་བར་སྲིད་ཀྱི་རྒྱུན་གྱིས་འདིར་སྐྱེ་བ་ནི་འོང་བ་ཡིན་ལ། བར་སྲིད་ཀྱི་རྒྱུན་གྱིས་འདི་ནས་ཕྱི་མར་སྐྱེ་བ་ནི་འགྲོ་བའོ། །གལ་ཏེ་གཟུགས་མེད་ན་གཟུགས་ཅུང་ཟད་ཡོད་བར་འདོད་ན་དེ་ཇི་ལྟ་བུ་ཞིག་
ཡོད་བར་འདོད། གལ་ཏེ་ལུས་ངག་གི་སྡོམ་པ་ཙམ་ཞིག་ཡོད་པར་འདོད་ན་ནི་མི་རིགས་ཏེ། རྟེན་ལུས་ངག་མེད་པར་དེ་དག་གི་སྡོམ་པ་མི་རིགས་པའི་ཕྱིར་རོ། །སྡོམ་པ་ནི་འབྱུང་འགྱུར་ཡིན་ན་གཟུགས་མེད་ན་རྟེན་འབྱུང་བ་མེད་པས་འབྲས་བུ་འབྱུང་གྱུར་མི་རུང་བའི་ཕྱིར་རོ། །གལ་ཏེ་དཔེར་ན་ཟག་མེད་ཀྱི་
འབྱུང་བ་མེད་ཀྱང་ཟག་མེད་ཀྱི་སྡོམ་པ་འབྱུང་གྱུར་གྱི་གཟུགས་ཡོད་པ་ལྟར་གཟུགས་མེད་རང་ས་ན་འབྱུར་བ་མེད་ཀྱང་གཟུགས་ཀྱི་འབྱུང་བ་རྒྱུར་བྱས་པ་བསམ་གཏན་གྱི་སྡོམ་པ་ཡོད་དོ་ཞེ་ན། དེ་ནི་མི་མཚུངས་ཏེ། ཟག་མེད་ལ་འབྱུང་བ་མེད་ཀྱང་ཟག་མེད་ཀྱི་སྡོམ་པ་ནི་གང་དུ་སྐྱེས་པ་དེ་ན་
ཡོད་པའི་ཟག་བཅས་ཀྱི་འབྱུང་བ་རྒྱུར་བྱས་ནས་སྐྱེ་ལ་བསམ་གཏན་གྱི་སྡོམ་བ་ནི་ཟག་བཅས་ཡིན་པས་དེ་ལྟ་མ་ཡིན་པའི་ཕྱིར་རོ། །གཞན་ཡང་ལུས་དང་དབང་པོ་དང་གནས་དང་ཡུལ་རྣམས་ཡོད་ན་ནི་ཇི་ལྟར་གཟུགས་ཅུང་ཟད་ཡོད་པར་འགྱུར། གལ་ཏེ་རྡུལ་ཕྲ་རབ་ཙམ་གྱི་གཟུགས་ཤིག་ཡོད་

[401B] སྲིད་རྩེ་བའང་སེམས་མེད་པར་ཇི་ལྟར་མི་འགྱུར། སྲིད་རྩེ་བ་དེ་ཁོ་ན་གཟུགས་མེད་དུ་ཇི་ལྟར་མི་འགྱུར་ཏེ། ཤིན་
ཏུ་ཆ་ཕྲ་བའི་ཕྱིར་རོ། །གལ་ཏེ་གཟུགས་དང་བའི་ཕྱིར་གཟུགས་མེད་བར་འདོད་ན་ནི་དང་པའི་ཕྱིར་རྡོ་རྗེའི་རི་ལའང་ཐོགས་པ་མེད་པར་འགྲོ་བས་གཟུགས་ན་སྤྱོད་པ་དང་སྲིད་པ་བར་མའང་གཟུགས་མེད་པར་འགྱུར་རོ། །གལ་ཏེ་གང་ལས་ཆེས་མཆོག་ཏུ་དང་བ་གཞན་མེད་བ་ཞིག་གཟུགས་མེད་ཡིན་ནོ་ཞེ་
ན༑ དེ་ལྟར་ན་སྙོམས་འཇུག་གིས་ཁྱད་པར་དུ་འཕགས་པ་ལྟར་སྐྱེ་བས་ཀྱང་ཆེས་མཆོག་ཏུ་དང་བས་སྲིད་རྩེ་བ་ཁོ་ན་གཟུགས་མེད་དུ་འགྱུར་རོ། །གལ་ཏེ་གཟུགས་མེད་ན་གཟུགས་ཡོད་ཀྱང་དེ་ནི་དང་བས་ས་འོག་མའི་དབང་པོས་གཟུང་བར་མི་ནུས་བས་གཟུགས་མེད་དུ་བརྗོད་དོ་ཞེ་ན། དེ་ལྟ་ན་
བསམ་གཏན་བཞི་བར་སྐྱེས་པའི་གཟུགས་ཀྱང་གཟུགས་མེད་དུ་འགྱུར་ཏེ། གོང་མ་གོང་མའི་གཟུགས་རྣམས་དང་བས་འོག་མ་འོག་མའི་དབང་པོས་མི་ཟིན་པའི་ཕྱིར་རོ། །གལ་ཏེ་འདོད་པའི་ཡོན་ཏན་གྱིས་རབ་ཏུ་ཕྱེ་བ་ནི་འདོད་ཁམས་ཡིན་ལ། གཟུགས་ཀྱིས་རབ་ཏུ་ཕྱེ་བ་ནི་གཟུགས་ཁམས་པ་ཡིན་
པས་དེ་གཉིས་ཀྱི་མིང་ནི་དོན་དང་མཐུན་བ་ཡིན་གྱི་གཟུགས་མེད་ཅེས་པའི་མིང་ནི་འདོད་རྒྱལ་བ་ཡིན་ནོ་ཞེ་ན། སྔ་མ་གཉིས་དོན་མཐུན་ཡིན་ལ་ཕྱི་མ་འདོད་རྒྱལ་ཡིན་པ་ལ་རིགས་པ་ཅི་ཡོད། བཅོམ་ལྡན་འདས་ཀྱིས་ཀྱང་གཟུགས་མེད་པ་རྣམས་ནི་གཟུགས་རྣམས་ལས་ངེས་པར་བྱུང་བ་
ཡིན་ནོ་ཞེས་བྱ་བ་དང། ལུང་བར་མ་ལས་གཟུགས་མེད་བའི་རྣམ་པར་ཐར་པ་ཞི་བ་གང་དག་གཟུགས་རྣམས་ལས་འདས་ནས་ཞེས་བྱ་བ་དང། རྣམ་པར་ཤེས་པའི་གནས་བདུན་དང། སེམས་ཅན་གྱི་གནས་དགུ་བསྟན་པའི་མདོ་ལས། གཟུགས་ཅན་མ་ཡིན་པའི་སེམས་ཅན་དག་ཡོད་
ཆེས་བྱ་བ་དང། རྣམ་པ་ཐམས་ཅད་དུ་གཟུགས་ཀྱི་འདུ་ཤེས་རྣམས་ལས་ཡང་དག་པར་འདས་ཏེ་ཞེས་བྱ་བ་ལ་སོགས་པས་རྒྱུ་སྙོམས་འཇུག་ལ་གཟུགས་བཀག་ནས་འབྲས་བུ་སྐྱེ་བ་ལའང་གཟུགས་དགག་པ་གསུངས་པའི་ཕྱིར། གཟུགས་མེད་པ་ན་གཟུགས་ཅུང་ཟད་ཀྱང་མེད་དོ། །

[402A]༄༅། །གལ་ཏེ་ཡོད་ན་ཇི་ལྟར་གཟུགས་ཀྱི་འདུ་ཤེས་སུ་མི་འགྱུར་ཞེས་རང་གི་ཕྱོགས་གཞུང་འཛུགས་པར་བྱེད་དོ། །འོ་ན་གཟུགས་མེད་ནས་ཤི་འཕོས་ཏེ་ཁམས་འོག་མར་སྐྱེས་བ་དག་ལ་ཇི་ལྟར་གཟུགས་འབྱུང་བར་འགྱུར་ཏེ། དེ་ན་གཟུགས་མེད་ཅིང་གཟུགས་ཀྱི་ཉེ་བར་ན་བ་
ནི་གཟུགས་ཁོ་ན་ཡིན་པའི་ཕྱིར་རོ་ཞེ་ན། དེའི་ཚེ་གཟུགས་ནི་ལྷན་ཅིག་བྱེད་པའི་རྐྱེན་ལས་ཀྱིས་འཕངས་ དེའི་གབུགས་དེ་ནི་མདོ་སྡེ་པ་སེམས་ལ་གཟུགས་ཀྱི་ས་བོན་ཡོད་པས་དེ་ལས་སྐྱེ་བར་འདོད། བྱེ་བྲག་སྨྲ་བ་གཟུགས་མེད་དུ་སྐྱེས་བ་དག་གཟུགས་ཀྱི་སེམས་མངོན་དུ་གྱུར་ན་དེའི་འཆི་ལྟས་ཀྱང་གཟུགས་ཀྱི་རྐྱེན་ཡིན་ལ། རྣམ་སྨིན་དང་སྐལ་
མཉམ་གྱི་རྒྱུ་ནི་འདས་པའི་གཟུགས་རྫས་གྲུབ་ཏུ་འདོད་དོ། །  པའི་སེམས་ལས་སྐྱེ་བར་འགྱུར་ལ། ཉེ་བར་ལེན་པའི་རྒྱུ་ནི་འདོད་གཟུགས་ན་ཡོད་པའི་འབྱུང་བཞི་ཉིད་ཡིན་ནོ། །དེའི་ཕྱིར་ཁ་ཅིག་མདོ་སྡེ་པ་ལུས་སེམས་ཕན་ཚུན་ས་བོན་ཅན་ཡིན་ནོ་ཞེས་བྱ་བ་དང། བྱེ་བྲག་ཏུ་སྨྲ་བ་གནས་སྐབས་དེའི་གཟུགས་འདས་
པའི་གཟུགས་ལས་སྐྱེའོ་ཞེས་བྱ་བ་དང། སེམས་ཙམ་པ་ཀུན་གཞི་ལས་སྐྱེ་བར་འདོད་དོ་ཞེས་འཆད་པ་ནི་ལེགས་པ་མ་ཡིན་ཏེ། དང་པོ་ནི་ཚུ་རོལ་མཛེས་པ་པའི་ལུགས་ཡིན་པའི་ཕྱིར་དང། གཉིས་པ་ནི་ད་ལྟར་བའི་གཟུགས་ཡོད་བཞིན་དུ་འདས་པ་ལ་ལྟོས་མི་དགོས་པའི་ཕྱིར་དང། གསུམ་པ་
ནི་གཟུགས་རྫས་སུ་མེད་པར་འདོད་པས་དེའི་རྒྱུ་ལ་འབད་པ་དོན་མེད་པའི་ཕྱིར་རོ། །གཟུགས་མེད་པའི་སྙོམས་འཇུག་བཞིའི་སྒྲའི་དོན་ནི་འོ་ན་ནམ་མཁའ་མཐའ་ཡས་སྐྱེ་མཆེད་ལ་སོགས་པ་དེ་དག་ནམ་མཁའ་ལ་སོགས་པ་ཁོ་ན་ལ་དམིགས་པས་མིང་དེ་སྐད་ཅེས་བྱའམ། འོན་ཏེ་སྦྱོར་བའི་མིང་གིས་
བཏགས་ཤེ་ན། སྦྱོར་བའི་མིང་གིས་ཏེ། འདི་ལྟར་སྦྱོར་བའི་ཚེ་ནམ་མཁའ་མཐའ་ཡས་སོ་ཞེས་བྱ་བ་དང། རྣམ་ཤེས་མཐའ་ཡས་སོ་ཞེས་བྱ་བ་དང། ཅི་ཡང་མེད་དོ་ཞེས་བྱ་བ་དེ་ལྟར་སྦྱོར་བའི་ཕྱིར་ནམ་མཁའ་མཐའ་ཡས་ལ་སོགས་པ་དེ་སྐད་བརྗོད་ཀྱི་གཞན་ན་ནི་ཅི་རིགས་པར་
ཆོས་གཞན་དག་ལའང་དམིགས་སོ། །བཞི་པ་ནི་འདུ་ཤེས་ཆུང་ཞིང་མི་གསལ་བས་དམན་པའི་ཕྱིར་འདུ་ཤེས་མེད་པ་ཞེས་ཀྱང་བྱ་ལ། འདུ་ཤེས་ཅུང་ཟད་ཡོད་པའི་ཕྱིར་འདུ་ཤེས་མེད་པའང་མ་ཡིན་ནོ་ཞེས་བརྗོད་དོ། །སྲིད་པ་གསུམ་ན་དེ་བས་མཐོ་བའི་ས་མེད་པས་སྲིད་རྩེ་ཞེས་

[402B] །ཡང་ན་སྦྱོར་བའི་ཚེ་འདུ་ཤེས་ནི་ནད་དོ། །འབྲས་སོ། །ཟུག་རྔུའོ་ཞེས་འདུ་ཤེས་རགས་པ་ལའང་སྐྱོན་དུ་ལྟ་ལ། འདུ་ཤེས་མེད་པ་པ་ནི་ཀུན་ཏུ་རྨོངས་པའོ་ཞེས་འདུ་ཤེས་མེད་པའང་ཀུན་དུ་རྨོངས་པའི་རྒྱུ་ཡིན་ནོ་ཞེས་པ་དང། འདུ་ཤེས་མེད་འདུ་ཤེས་མེད་མིན་སྐྱེ་མཆེད་
འདི་ནི་ཞི་བ་དང་གྱ་ནོམ་པའོ་ཞེས་སྦྱོར་བའི་ཕྱིར་ཡང་དེ་སྐད་དུ་བརྗོད་དོ། །གཉིས་པ་དབྱེ་བ་ནི་གོང་དུ་སྨོས་པའི་ཚུལ་དེ་ལྟར་ན་ཡན་ལག་མ་གཏོགས་པ་བསམ་གཏན་བཞི་དང་གཟུགས་མེད་བཞི་སྟེ་སྙོམས་པར་འཇུག་པའི་དངོས་གཞིའི་རྫས་ནི་རྣམ་པ་བརྒྱད་ཡིན་ལ། བརྒྱད་པོ་དེ་དག་ལས་སྲིད་རྩེ་མ་
གཏོགས་པ་བདུན་ནི་རྣམ་པ་གསུམ་གསུམ་ཡིན་ཏེ། རོ་མྱང་བ་དང་མཚུངས་པར་ལྡན་པ་དང། དག་པ་བ་དང། ཟག་པ་མེད་པ་རྣམས་སོ། །བརྒྱད་པ་སྲིད་རྩེ་ནི་རོ་མྱང་ལྡན་དང་དག་པ་བ་རྣམ་པ་གཉིས་ཡིན་གྱི་འདུ་ཤེས་དམ་ན་ཞིང་རྒྱུ་བ་ འདིས་ཡན་ལག་དང་ཉེར་བསྡོགས་དང་ཁྱད་པར་ཅན་མ་བསྟན་བར་འདོད་དོ། །།
མི་གསལ་བས་དེ་ལ་འཕགས་པའི་ལམ་མི་རྟེན་པས་ཟག་མེད་ནི་མ་ཡིན་ནོ། །དེ་ལ་རོ་མྱང་ལྡན་ནི་མཚུངས་ལྡན་གྱི་གྲོགས་སྲེད་པ་དང་བཅས་བའོ། །ཟག་བཅས་འཇིག་རྟེན་པའི་སྙོམས་འཇུག་དགེ་བ་ནི་མ་ཆགས་པ་ལ་སོགས་པ་དང་མཚུངས་པར་ལྡན་པས་དག་བ་ཞེས་བྱའོ། །རོ་མྱང་ལྡན་
དེས་ཅི་ཞིག་རོ་མྱང་བར་བྱེད་ཅེ་ན། དག་པ་བ་དེ་ནི་རོ་མྱང་ལྡན་དེས་རོ་མྱང་བར་བྱ་བ་ཡིན་ཏེ། དག་པ་བ་འདི་ནི་བཟང་ངོ་ཞེས་དེ་ལ་ཞེན་ཅིང་སྲེད་པའི་ཕྱིར་རོ། །དེས་ན་རོ་མྱང་ལྡན་ནི་བསམ་གཏན་ཉོན་མོངས་ཅན་ཡིན་པས་དག་པ་བ་ལས་ལངས་པ་དང་རོ་མྱང་ལྡན་ལ་སྙོམས་པར་ཞུགས་བ་ཡིན་
ནོ༑ ༑ལྟ་བ་དང་ང་རྒྱལ་ལ་སོགས་པ་དང་ལྡན་པའི་བསམ་གཏན་ཡང་ཡོད་མོད་ཀྱི་སྲེད་བཅས་ཁོ་ན་རོ་མྱང་ལྡན་དུ་བཤད་པ་ནི་དེ་ཁོ་ན་དམིགས་པ་ལ་ཞེན་པས་དེ་ལས་ངེས་བར་མ་བྱུང་ན་གོང་མར་འགྱུར་མི་སྲིད་པའི་ཕྱིར་དེ་སྐད་ཅེས་བཤད་དོ། །ཟག་མེད་ནི་འཇིག་རྟེན་ལས་འདས་པའི་སྙོམས་
འཇུག་བདེན་བའི་རྣམ་པ་ཅན་ནོ། །གསུམ་པ་ཡན་ཡག་རྣམ་བར་བཞག་པ་ལ་གཉིས་ལས་སྤྱིའི་དོན་ལ་གསུམ་གྱི་དང་པོ་གཟུགས་མེད་ལ་ཡན་ལག་མི་སྟོན་པའི་རྒྱུ་མཚན་ནི་ཅི་བསམ་གཏན་ལྟར་གཟུགས་མེད་པ་དག་ལའང་ཡན་ལག་ཡོད་དམ་ཞེ་ན་མེད་དེ། འགྲེལ་བ་ལས་

[403A]༄༅། །སྙོམས་པར་འཇུག་པའི་རྫས་དེ་དག་ལས་བསམ་གཏན་རྣམས་ཁོ་ན་ཡན་ལག་དང་ལྡན་པ་ཡིན་གྱི་གཟུགས་མེད་པ་རྣམས་ནི་མ་ཡིན་ནོ་ཞེས་འབྱུང་བའི་ཕྱིར་རོ། །དེའི་རྒྱུ་མཚན་ནི་ཀུན་ལས་བཏུས་ལས། གཟུགས་མེད་པ་རྣམས་ན་ནི་ཞི་གནས་སུ་རོ་གཅིག་
པ་ཉིད་ཀྱི་ཕྱིར་ཡན་ལག་རྣམ་པར་བཞག་པ་མེད་དོ་ཞེས་བཤད་ཅིང། སློབ་དཔོན་རྒྱལ་པོའི་སྲས་ཀྱིས་ཀྱང་དེ་ཁོ་ན་ལྟར་བཤད་ལ། དེའི་དོན་ཡང་སློབ་དཔོན་གང་སྤེལ་གྱི་ཊཱི་ཀ་ལས་ཁ་ཅིག་ན་རེ་ཞི་གནས་སུ་རོ་གཅིག་པའི་ཕྱིར་ཏེ། གང་དང་གང་ན་རྒྱུ་བ་རགས་པ་དེ་དག་ནི་དེར་ཡན་ལག་ཏུ་བཞག་ན་
གཟུགས་མེད་ན་ནི་ཉེ་བར་ཞི་བ་ལྷག་པས་སེམས་དང་སེམས་བྱུང་དེ་དག་རྒྱུ་བཞན་པས་དེ་དག་ལ་ཡན་ལག་རྣམ་པར་བཞག་པ་མི་སྲིད་པས་ཏིང་ངེ་འཛིན་ཤས་ཆེ་བ་དེ་དག་ན་ནི་སེམས་ལས་བྱུང་བ་གཞན་འགའ་ཡང་གཙོ་བོ་མ་ཡིན་པས་གཟུགས་མེད་དུ་ཡན་ལག་རྣམ་པར་མི་གཞག་གོ་ཞེས་ཟེར་རོ། །
གཞན་དག་ན་རེས་གང་དུ་སེམས་བྱུང་ཚར་ཕྱིན་པར་འགག་པ་དེར་ཡན་ལག་བཞག་སྟེ། དེ་ལྟར་བསམ་གཏན་དང་པོ་ནི་སྡུག་བསྔལ་དང་ཡིད་མི་བདེ་འགག་ཅིང། དེ་བཞིན་དུ་གཉིས་པར་རྟོག་དཔྱོད་དང། གསུམ་པར་དགའ་བ་དང། བཞི་པར་ནི་བདེ་བ་འགག་ལ། དེ་མན་ཆད་ན་ནི་སེམས་བྱུང་གང་
ཡང་ཚར་ཕྱིན་པར་འགག་པ་མེད་དོ་ཞེས་བཤད་དོ། །དེ་ལྟར་ན་ཆོས་མངོན་པ་ལས་ནི་བསམ་གཏན་དངོས་གཞི་བཞི་པོ་མ་གཏོགས་པ་ལ་ཡན་ལག་མེད་པར་བཤད་ཅིང། འཕགས་པ་རྣམ་པར་གྲོལ་བའི་སྡེས་ནི་གཟུགས་མེད་པ་དག་བཏང་སྙོམས་དང་རྩེ་གཅིག་པའི་ཡན་ལག་གཉིས་དང་
ལྡན་ཞིང་སྣལ་མ་ཕྲ་སྦོམ་ལས་བྱས་པའི་རས་ལྟར་སེམས་ཞི་མ་ཞིའི་ཁྱད་པར་གོང་ནས་གོང་དུ་ཡོད་པར་བཤད་ལ། བྲང་ཏི་ནི་གཟུགས་མེད་བཞི་པོ་དྲན་པ་དང་ཤེས་བཞིན་དང་བཏང་སྙོམས་དང་ཏིང་ངེ་འཛིན་ཏེ་ཡན་ལག་བཞི་བཞི་དང་ལྡན་ནོ་ཞེས་ཟེར་རོ། །སློབ་དཔོན་ཀ་མ་ལ་ཤཱི་
ལས་ནི་བསྒོམ་པའི་རིམ་པ་དང་པོ་ལས་བསམ་གཏན་དང་པོའི་ཉེར་བསྡོགས་མི་ལྕོགས་མེད་ཀྱང་ཚོར་བ་བཏང་སྙོམས་དང་རྟོག་དཔྱོད་དང་རྩེ་གཅིག་པའི་ཡན་ལག་བཞི་དང་ལྡན་པར་བཤད་དོ། །གཉིས་པ་གྲངས་ངེས་པ་ནི་གལ་ཏེ་འདུ་ཤེས་དང་རེག་པ་ལ་སོགས་པ་སེམས་

[403B] འདིའི་ལན་ལ་གཞན་ལུགས་དང། རང་ལུགས་གཉིས་ལས་དང་པོ་ནི་ཁ་ཅིག་ན་རེ་གང་དག་བསམ་གཏན་སྔ་མ་ལ་ཡོད་པ་ཕྱི་མས་སྤངས་ཤིང་བོར་བ་དེ་དག་ཡན་ལག་ཏུ་བཤད་ཀྱི་འདུ་ཤེས་ལ་སོགས་པ་ནི་སྔ་མ་ལ་ཡོད་
ཀྱང་ཕྱི་མས་བོར་བ་མེད་པའི་ཕྱིར་ཡན་ལག་ཏུ་མ་བཤད་དེ། འདི་ལྟར་བསམ་གཏན་དང་པོ་ལ་ཡན་ལག་ལྔ་ཡོད་པའི་རྟོག་དཔྱོད་གཉིས་བོར་ནས་གཉིས་པར་བཞག་ལ། དང་པོའི་རྟོག་དཔྱོད་གཉིས་དང་གཉིས་པའི་དགའ་བ་དང་གསུམ་བོར་ནས་གསུམ་པ་དང། དེ་གསུམ་དང་གསུམ་པའི་བདེ་བ་དང་བཞི་བོར་ནས་བསམ་
གཏན་བཞི་པར་བཤད་པའི་ཕྱིར་རོ། །དེ་ལྟ་ན་ཏིང་ངེ་འཛིན་ཀྱང་ཡན་ལག་མ་ཡིན་པར་འགྱུར་རོ་ཞེ་ན། ཏིང་ངེ་འཛིན་སྙོམས་འཇུག་གི་གཙོ་བོ་ཡིན་པའི་ཕྱིར་མི་མཚུངས་སོ། །ཡང་ན་བསམ་གཏན་དང་པོ་ལ་སོགས་པའི་ཡན་ལག་ལྔ་ལ་སོགས་པ་ཁོ་ནར་བཞག་སྟེ། ཡན་ལག་དེ་དག་བསམ་གཏན་དང་པོ་ལ་
སོགས་པ་ལ་ཆེས་ཕན་པའི་ཕྱིར་རོ་ཞེས་ཟེར་རོ། །དེ་ལྟ་ན་བསམ་གཏན་དང་པོ་ལ་རྟོག་དཔྱོད་ཡན་ལག་ཏུ་མི་འཇོག་པར་དྲན་པ་དང་ཤེས་རབ་དག་ཡན་ལག་ཏུ་འཇོག་པར་འགྱུར་ཏེ། དྲན་པ་ཉེ་བར་གནས་པ་དང་ཡང་དག་པ་ཇི་ལྟ་བ་བཞིན་དུ་ཤེས་པ་ལ་ཞུམ་རྒོད་ལ་སོགས་པ་མི་འབྱུང་བས་རྟོག་དཔྱོད་གཉིས་
པས་དྲན་པ་དང་ཤེས་རབ་ཆེས་ཕན་པའི་ཕྱིར་རོ། །གཉིས་པ་ནི་འགྲེལ་པ་ལས། ཁ་ཅིག་དེ་སྐད་དུ་རྒོལ་བ་ཡོད་མོད་ཀྱི། སྔོན་གྱི་སློབ་དཔོན་རྣམས་ནི་ཇི་སྙེད་མདེན་པ་དེ་ལྟར་མི་སྟོན་ཏེ། དེ་ལྟ་བས་ན་འདི་ནི་དཔྱད་པར་བྱ་བ་ཡིན་ནོ་ཞེས་འབྱུང་བ་ལ་ཊཱི་ཀ་བྱེད་དག་འདི་ནི་རྣལ་འབྱོར་སྤྱོད་པའི་ས་
མཐོང་བས་དཔྱད་པར་བྱ་བ་ཡིན་ནོ་ཞེས་སློབ་དཔོན་གྱིས་དེར་བལྟ་བར་ཁུངས་འབྱིན་པ་ཡིན་པས་དེ་དང་མཐུན་པར་བཤད་པར་བྱའོ་ཞེས་འཆད་དོ། །འོ་ན་དེ་ལས་ཇི་ལྟར་འབྱུང་ཞེ་ན། འདི་ལྟར་བསམ་གཏན་རྣམས་ལ་འདུ་ཤེས་ལ་སོགས་པའི་ཆོས་གཞན་དག་ཡོད་ཀྱང་རྟོག་དཔྱོད་ལ་སོགས་པ་ཁོ་
ན་ཡན་ལག་ཏུ་བཞག་པ་ནི་སོ་སོར་གཉེན་པོ་དང་ཕན་ཡོན་དང་དེ་གཉིས་ཀའི་རྟེན་ནམ་གནས་ཀྱི་ཡན་ལག་གི་ཕྱིར་རོ་ཞེས་འབྱུང་བས་དེ་དག་གི་དབང་དུ་བྱས་ཏེ་གྲངས་ངེས་བསམ་པར་བྱའོ། །གསུམ་པ་ཡན་ལག་དང་ཡན་ལག་ཅན་གྱི་དོན་ངོས་གཟུང་བ་ནི་བྱེ་བྲག་ཏུ་སྨྲ་བ་ཏིང་ངེ་འཛིན་བསམ་གཏན་

[404A]༄༅། །དང་བསམ་གཏན་གྱི་ཡན་ལག་གཉིས་ཀ་ཡིན་ལ་གཞན་དག་ན་ཡན་ལག་ཁོ་ན་ཡིན་ནོ། །ཞེས་ཟེར་རོ། །སློབ་དཔོན་ནི་ཡན་ལག་ལས་དོན་གཞན་དུ་གྱུར་པ་མ་ཡིན་ཡང་ཡན་ལག་བཞི་པའི་དམག་ཅེས་བརྗོད་པ་ལྟར་ཚོགས་པའི་སྤྱི་དང་བྱེ་བྲག་ཡིན་ནོ་ཞེས་འདོད་དོ། །གཉིས་པ་
གཞུང་དོན་ལ་བསམ་གཏན་དང་པོ་ལ་ནི་ཡན་ལག་ལྔ་སྟེ། མི་མཐུན་ཕྱོགས་འདོད་པའི་འདོད་ཆགས་དང་གནོད་སེམས་དང་རྣམ་འཚེ་ལ་སོགས་པ་སྤོང་བས་གཉེན་པོའི་ཡན་ལག་རྟོག་པ་དང་དཔྱོད་པ་དང། རྟོག་དཔྱོད་ཀྱི་མི་མཐུན་ཕྱོགས་སྤངས་ནས་དབེན་པ་ལས་སྐྱེས་པའི་དགའ་བདེ་འཐོབ་པས་ཕན་
ཡོན་གྱི་ཡན་ལག་དགའ་བ་དང་བདེ་བ་དང། སེམས་རྩེ་གཅིག་པའི་སྟོབས་ཀྱིས་སྔ་མ་དེ་དག་འགྲུབ་པས་དེ་གཉིས་ཀའི་རྟེན་གྱི་ཡན་ལག་ཏིང་ངེ་འཛིན་རྣམས་སོ། །བསམ་གཏན་གཉིས་པ་ལ་ནི་ཡན་ལག་བཞི་སྟེ། མི་མཐུན་ཕྱོགས་དང་པོའི་རྟོག་དཔྱོད་སྤོང་པས་གཉེན་པོའི་ཡན་ལག་ནང་རབ་ཏུ་དང་བ་
དང། ཕན་ཡོན་དང་གནས་སམ་རྟེན་གྱི་ཡན་ལག་ནི་སྔ་མ་ལྟར་དགའ་བ་དང་སོགས་པས་གཟུང་བ་བདེ་བ་གཉིས་དང་ཏིང་ངེ་འཛིན་ཏོ། །བསམ་གཏན་གསུམ་པ་ལ་ནི་ཡན་ལག་ལྔ་སྟེ། མི་མཐུན་ཕྱོགས་འོག་སའི་དགའ་བ་སྔོང་བས་གཉེན་པོའི་ཡན་ལག་དགའ་བ་ལ་རྩེལ་བ་མེད་པས་དམིགས་པ་ལ་
ལྷུན་གྱིས་གྲུབ་པའི་མཚན་ཉིད་ཅན་འདུ་བྱེད་ཀྱི་བཏང་སྙོམས་དང་བཏང་སྙོམས་ཀྱི་རྒྱུ་མཚན་མི་བརྗེད་པའི་དྲན་པ་དང་དྲན་པ་མི་བརྗེད་པའི་ཤེས་བཞིན་གསུམ་དང་ཕན་ཡོན་དང་རྟེན་གྱི་ཡན་ལག་ནི་རིམ་པ་ལྟར་བདེ་བ་དང་སེམས་གནས་པ་ཏིང་ངེ་འཛིན་རྣམས་སོ། །སེམས་གནས་པ་ཏིང་ངེ་འཛིན་ཡིན་
པར་ལམ་གྱི་ཚོགས་ཀྱི་མདོ་ལས། ཡང་དག་པའི་ཏིང་ངེ་འཛིན་གང་ཞེ་ན། གང་སེམས་གནས་པ་དང། ཡང་དག་པར་གནས་པའོ་ཞེས་འབྱུང་བའི་ཕྱིར་རོ། །བསམ་གཏན་རྣམས་ཀྱི་མཐའ་བཞི་པ་ན་ནི་ཡན་ལག་བཞི་སྟེ། མི་མཐུན་ཕྱོགས་འོག་སའི་བདེ་བ་སྤོང་བས་གཉེན་པོའི་ཡན་ལག་གཉིས་ཀའང་
ས་འོག་མའི་སྐྱོན་བརྒྱད་དང་བྲལ་བས་དྲན་པ་ཡོངས་སུ་དག་པ་དང་འདུ་བྱེད་བཏང་སྙོམས་ཡོངས་སུ་དག་པ་གཉིས་དང། ཕན་ཡོན་དང་རྟེན་གྱི་ཡན་ལག་ནི་རིམ་པ་ལྟར་བདེ་བ་ཡང་མིན་སྡུག་བསྔལ་ཡང་མིན་པའི་ཚོར་བ་བཏང་སྙོམས་དང། ཏིང་ངེ་འཛིན་ཡོངས་སུ་དག་པ་རྣམས་སོ། །དེ་ལྟར་ན་

[404B]  །འདི་དག་གི་གཉེན་པོ་ནི་ཐག་སྲིང་གི་གཉེན་པོར་འདོད་པ་ཉིད་ལེགས་སོ།  །རྣམ་པར་གཏན་ལ་དབབ་པ་བསྡུ་བ་ལས་ནི། བསམ་གཏན་དང་པོའི་མི་མཐུན་ཕྱོགས་ནི་འདོད་པའི་འདོད་ཆགས་དང། གནོད་སེམས་དང་རྣམ་པར་འཚེ་བའི་རྣམ་པར་རྟོག་པ་རྣམས་གཅིག་ཏུ་བྱས་པ་དང་
སྡུག་བསྔལ་དང། ཡིད་མི་བདེ་བ་དང། འཆལ་པའི་ཚུལ་ཁྲིམས་དང། རྣམ་པར་གཡེང་བ་དང་ལྔ་ཡིན་ལ། བསམ་གཏན་གཉིས་པའི་མི་མཐུན་ཕྱོགས་ནི་བསམ་གཏན་དང་པོའི་འདོད་ཆགས་དང། རྟོག་དཔྱོད་གཉིས་གཅིག་ཏུ་བྱས་པ་དང། སྡུག་བསྔལ་དང། རྒོད་པ་དང། ཏིང་ངེ་འཛིན་མ་རྫོགས་པ་དང་ལྔ་ཡིན་ནོ། །བསམ་གཏན་
གསུམ་པའི་མི་མཐུན་ཕྱོགས་ནི་བསམ་གཏན་གཉིས་པའི་འདོད་ཆགས་དང། ཡིད་བདེ་བ་དང། དགའ་བ་དང། ཏིང་ངེ་འཛིན་མ་རྫོགས་པ་དང་བཞིའོ། །བསམ་གཏན་བཞི་པའི་མི་མཐུན་ཕྱོགས་ནི་དབུགས་འབྱུང་རྔུབ་དང། བསམ་གཏན་གསུམ་པའི་འདོད་ཆགས་དང། བདེ་བ་དང། བདེ་བ་ལ་རྩོལ་བ་དང། ཏིང་ངེ་
འཛིན་མ་རྫོགས་པ་དང་ལྔ་ཡིན་ནོ་ཞེས་པ་དང། གཉེན་པོའི་ཡན་ལག་གི་སྐབས་སུ་བསམ་གཏན་དང་པོའི་མི་མཐུན་ཕྱོགས་རྣམ་པ་ལྔ་སྤོང་བའི་གཉེན་པོ་དྲན་ཤེས་བཞིན་དང་བཏང་སྙོམས་གསུམ་ཡིན་ཀྱང་རྟོག་དཔྱོད་ཀྱི་སྒོས་མངོན་པར་བསྒྲུབས་པས་ན་དེ་གསུམ་གྱི་མིང་གིས་མ་བསྟན་པར་རྟོག་དཔྱོད་གཉིས་
གཉེན་པོའི་ཡན་ལག་ཏུ་བསྟན་ལ། དེ་བཞིན་དུ་བསམ་གཏན་གཉིས་པའི་མི་མཐུན་ཕྱོགས་རྣམ་པ་ལྔ་སྤོང་བའི་གཉེན་པོའང་དྲན་པ་དང་ཤེས་བཞིན་དང་བཏང་སྙོམས་གསུམ་ཡིན་ཡང་སེམས་དགའ་བའི་ཉེ་བའི་ཉོན་མོངས་པས་ཀུན་ནས་དཀྲིས་པའི་ཕྱིར་དེ་དག་རང་མིང་གིས་མ་བསྟན་པར་རྟོག་དཔྱོད་ཀྱི་འཁྲུག་པ་ཞི་
བས་ནང་རབ་ཏུ་དང་བའི་མིང་གིས་བསྟན་ཏེ། དེས་ན་འདིའི་ནང་རབ་ཏུ་དང་བ་ནི་དྲན་པ་དང་ཤེས་བཞིན་དང་བཏང་སྙོམས་ཀྱི་ངོ་བོ་ཉིད་ཡིན་ནོ། །བསམ་གཏན་གསུམ་པ་ལ་ནི་སེམས་དགའ་བའི་ཉེ་བའི་ཉོན་མོངས་པ་དང་བྲལ་བའི་ཕྱིར་བཏང་སྙོམས་དང་དྲན་ཤེས་བཞིན་གསུམ་རང་གི་མཚན་ཉིད་ཁོ་ནས་བསྟན་ཏོ། །
དེའི་ཕྱིར་གཉེན་པོ་ལ་སོགས་པ་ཡན་ལག་གསུམ་གྱི་དབང་དུ་བྱས་ཏེ་བསམ་གཏན་དེ་དག་ཡན་ལག་ལྔ་པ་དང་བཞི་པར་བཞག་ལ། བསམ་གཏན་བཞིའི་ཁྱད་པར་ནི་དང་པོ་དང་གཉིས་པ་ལ་ནི་ཏིང་ངེ་འཛིན་ཡོངས་སུ་རྫོགས་པའི་ཁྱད་པར་ཡོད་དོ། །གཉིས་པ་དང་གསུམ་པ་ལ་ནི་ཕན་འདོགས་པ་ཡོངས་སུ་རྫོགས་

[405A]༄༅། །པའི་ཁྱད་པདྲ་ཡོད་དོ། །གསུམ་པ་དང་བཞི་པ་ལ་ནི་ཡོངས་སུ་དག་པ་ཡོངས་སུ་རྫོགས་པའི་ཁྱད་པར་ཡོད་དོ་ཞེས་བཤད་དོ། །བཅོ་བརྒྱད་པོ་དེ་དག་ཀྱང་མིང་གི་སྒོ་ནས་ཡིན་གྱི་རྫས་སུ་ནི་བཅུ་གཅིག་ཡིན་ཏེ། འདི་ལྟར་བསམ་གཏན་དང་པོའི་ཡན་ལག་ལྔ་དང། གཉིས་པའི་ནང་རང་ཏུ་དང་བ་དང་
གསུམ་པའི་ཏིང་ངེ་འཛིན་མ་གཏོགས་པ་བཞི་དང། བཞི་པའི་ཚོར་བ་བཏང་སྙོམས་རྣམས་སོ། །གལ་ཏེ་རྟོག་དཔྱོད་དང་དྲན་པར་དང་འདུ་བྱེད་བཏང་སྙོམས་དང་སེམས་བདེ་དང་ཚོར་བ་བཏང་སྙེམས་རྣམས་ནི་རྫས་རེ་རེ་ཞིང་ཡན་ལག་ཏུ་རུང་མོད་ཀྱི་བསམ་གཏན་སྔ་མ་གཉིས་ཀྱི་བདེ་བ་བསམ་གཏན་གྱི་ཡན་ལག་ཏུ་ཇི་ལྟར་འགྱུར་ཏེ། ས་
དེ་གཉིས་ན་དགའ་བ་ལས་འདོད་ཆགས་དང་མ་བྲལ་བས་སེམས་ཀྱི་བདེ་བ་མེད་པའི་ཕྱིར་དང། ལུས་ཀྱི་བདེ་བའང་མཉམ་པར་བཞག་པ་ན་བསམ་གཏན་གྱི་ཡན་ལག་ཏུ་མི་འགྱུར་ཏེ། དེ་ནི་སྒོ་ལྔའི་རྣམ་ཤེས་ཀྱི་འཁོར་དུ་བྱུང་བ་ཡིན་ན་དེ་ཡང་ངོ་བོ་ཉིད་ཀྱིས་རྣམ་པར་གཡེང་བ་ཡིན་པས་མཉམ་གཞག་ཏུ་མི་འབྱུང་བའི་ཕྱིར་
རོ༑ ༑གཞན་ཡང་བསམ་གཏན་གསུམ་པའི་བདེ་བ་རྫས་གཞན་དུ་མི་འགྲུབ་པར་འགྱུར་ཏེ། བསམ་གཏན་དང་པོར་བགྲངས་ཟིན་པའི་ཕྱིར་དང། དེར་བགྲངས་ཀྱང་རྫས་གཞན་དུ་བགྲང་ན་གཉིས་པའི་བདེ་བའང་རྫས་གཞན་དུ་བགྲང་བར་ཐལ་བར་འགྱུར་བའི་ཕྱིར་རོ་ཞེ་ན། སྐྱོན་མེད་དོ། །བསམ་གཏན་གསུམ་
པའི་བདེ་བ་ནི་སེམས་བདེ་ ཡིན་པས་ཚོར་བ་  ཡིན་ལ། བསམ་གཏན་དང་པོ་དང་གཉིས་པ་དག་ན་ནི་དགེ་བའི་ས་མང་པོ་པའི་སེམས་ཤིན་ཏུ་སྦྱངས་པ་ལ་བདེ་བ་ཞེས་བརྗོད་པ་ཡིན་ནོ། །བསམ་གཏན་སྔ་མ་གཉིས་ན་ནི་ཚོར་བ་བདེ་བ་མི་སྲིད་དེ། ཚོར་བ་བདེ་བ་ལ་ལུས་སེམས་ཀྱི་ཚོར་བ་གཉིས་ལས་མེད་ཅིང་
དེ་ལ་ལུས་ཚོར་ནི་མ་ཡིན་ཏེ། སྙོམས་པར་ཞུགས་པ་ལ་རྣམ་པར་ཤེས་པའི་ཚོགས་ལྔ་མེད་པའི་ཕྱིར་རོ། །སེམས་ཚོར་ཡང་མ་ཡིན་ཏེ། ཡན་ལག་དགའ་བ་ཞེས་བགྲངས་ཟིན་པའི་ཕྱིར་དང། དགའ་བ་ནི་ཡིད་བདེ་ཡིན་ན་བདེ་བ་དང་ཡིད་བདེ་གཉིས་ཅིག་ཅར་མི་འབྱུང་བའི་ཕྱིར་རོ། །དེ་གཉིས་རྣམ་གྲངས་
ཀྱི་ཡན་ལག་ཡིན་པར་ཡང་མི་རིགས་ཏེ། ཡན་ལག་ལྔ་ཞེས་ཚོགས་པ་གཅིག་ལ་འབྱུང་བར་བཤད་པའི་ཕྱིར་རོ་ཞེས་བྱེ་བྲག་ཏུ་སྨྲ་བ་རྣམས་འདོད་དོ། །དཔེས་སྟོན་བ་ན་རེ་བསྟན་བཅོས་བྱེ་བྲག་ཏུ་བཤད་པ་ལས། མདོ་སྡེ་པ་བཙུན་པས་ཆོས་མངོན་པ་བ་རྣམས་ཀྱི་ལྟར་ན་ཟོ་ཆུན་འཁྱུད་མོ་ལྟར་མིག་གི་རྣམ་པར་

[405B] དེའི་འདོད་པ་ནི་མིག་ཤེས་ལ་སོགས་པ་ནི་བསམ་གཏན་གཉིས་པ་ལ་སོགས་པའི་ས་པའང་ཡོད་དོ་ཞེས་བྱ་བ་ཡིན་ནོ་ཞེས་ཊཱིཀར་བཤད་ཅིང། བསམ་གཏན་སྟོན་པའི་མདོ་ལས་ཀྱང་བསམ་གཏན་གསུམ་པ་སྟོན་པ་ན་དེ་དགའ་བ་ལས་འདོད་ཆགས་
དང་བྲལ་ནས་བཏང་སྙོམས་དང་དྲན་པ་དང་ཤེས་བཞིན་དུ་གནས་ཤིང་བདེ་བ་ལུས་ཀྱི་མྱོང་ལ་ཞེས་གསུངས་པས་ལུས་བདེ་ནི་འདོད་པ་དང་བསམ་གཏན་དང་པོའི་ས་པ་ཁོ་ནར་མ་ཟད་ཀྱི། གཉིས་པ་དང་གསུམ་པའི་ས་པའང་ཡོད་པས་དེས་ན་བསམ་གཏན་གསུམ་ཆར་ནའང་ལུས་བདེ་ཁོ་ན་ཡན་ལག་ཡིན་ནོ་ཞེས་
ཟེར་རོ། །འོ་ན་ལམ་གྱི་ཚོགས་ཀྱི་མདོ་ལས། བདེ་བའི་དབང་པོ་གང་ཞེ་ན། བདེ་བ་མྱོང་བར་འགྱུར་བའི་རེག་པས་རེག་པ་ལ་ལུས་ཀྱི་དང་སེམས་ལས་བྱུང་བའི་ཚོར་བ་ཚོར་བའི་རྣམ་པ་བདེ་བསིམ་པ་སྐྱེ་བ་གང་ཡིན་པ་དེ་ནི་བདེ་བའི་དབང་པོ་ཞེས་བྱའོ་ཞེས་གསུངས་པ་དང་འགལ་ལོ་ཞེ་ན། མི་འགལ་ཏེ། སྡེ་པ་
གཞན་ཐམས་ཅད་ཀྱི་གཞུང་ལས་ལུས་ཀྱི་ཚོར་བཞེས་པ་ཁོ་ན་འབྱུང་བས་སེམས་ལས་བྱུང་བའི་ཞེས་པ་ནི་འགའ་ཞིག་གིས་སྒྲོ་བཏགས་པ་ཡིན་པའི་ཕྱིར་དང། མདོ་ལས་ཀྱང་བདེ་བ་ལུས་ཀྱིས་མྱོང་ལ་ཞེས་རང་གི་སྒྲས་གསུངས་པའི་ཕྱིར་རོ། །གལ་ཏེ་དེ་ནི་ཡིད་ཀྱི་ལུས་ཀྱིས་ཞེས་བྱ་བ་ཡིན་ནོ་ཞེ་ན། མ་
ཡིན་ཏེ། དེ་ལྟ་ན་བདེ་བ་ཡིན་ཀྱིས་མྱོང་ལ་ཞེས་གསུངས་པས་ཆོག་གི་ལུས་ཀྱིས་ཞེས་གསུངས་པ་ལ་དགོས་པ་མེད་པའི་ཕྱིར་རོ། །གཞན་ཡང་བསམ་གཏན་སྔ་མ་གཉིས་སུ་ཤིན་ཏུ་སྦྱངས་པ་ལ་བདེ་བར་བརྗོད་ན་སྔ་མ་གཉིས་ཀྱི་བས་ཤིན་ཏུ་སྦྱངས་པ་ཁྱད་པར་དུ་འཕགས་པ་ཡོད་པས་བསམ་གཏན་
བཞི་པ་ལའང་ཡན་ལག་བདེ་བ་སྨོས་པར་འགྱུར་ན་དེར་མ་སྨོས་པས་ན་དང་པོ་གསུམ་ན་ཚོར་བ་བདེ་བ་ཡོད་པས་དེ་ཡན་ལག་ཏུ་བཤད་ཀྱི་བཞི་པ་ན་ཚོར་བ་བདེ་བ་མེད་པས་དེ་ཡན་ལག་ཏུ་མ་བཤད་དོ། །གལ་ཏེ་བསམ་གཏན་སྔ་མ་གཉིས་ཀྱི་ཤིན་ཏུ་སྦྱངས་པ་ནི་བདེ་བའི་ཚོར་བ་དང་མཐུན་པས་བདེ་
བར་བཤད་ཀྱི་བཞི་པའི་ཤིན་ཏུ་སྦྱངས་པ་ནི་བདེ་བའི་ཚོར་བ་དང་མི་མཐུན་པས་བདེ་བར་མ་བཤད་དོ་ཞེ་ན། འོ་ན་བདེ་བའི་ཚོར་བ་དང་མཐུན་པས་གསུམ་པའི་ཤིན་ཏུ་སྦྱངས་པའང་ཅིའི་ཕྱིར་བདེ་བར་མ་བཤད། གལ་ཏེ་བདེ་བའི་ཚོར་བ་དང་མཐུན་མོད་ཀྱི་ལས་སུ་རུང་བའི་མཚན་ཉིད་ཅན་གྱི་བཏང་སྙོམས་

[406A]༄༅། །ཀྱིས་བཅོམ་པས་དེར་བདེ་བར་མ་བཤད་དོ་ཞེ་ན་མ་ཡིན་ཏེ། བསམ་གཏན་སྔ་མ་གཉིས་ཀྱིས་ཤིན་དུ་སྦྱངས་པ་བས་གསུམ་བའི་ཤིན་དུ་སྦྱངས་པ་ཁྱད་པར་དུ་འཕགས་པས་བཏང་སྙོམས་ཁོ་ནས་དེ་འཕེལ་བའི་ཕྱིར་རོ། །གཞན་ཡང་བསམ་གཏན་སྔ་མ་གཉིས་
ན་ཤིན་ཏུ་སྦྱངས་པ་ཁོ་ན་བདེ་བ་མ་ཡིན་ཏེ། མགོན་མེད་ཟས་སྤྱིན་གྱིས་ཞུས་པའི་མདོ་ལས། གང་གི་ཚེ་འཕགས་པ་ཉན་ཐོས་རབ་ཏུ་དབེན་པ་ལས་སྐྱེས་པའི་བདེ་བ་ལུས་ཀྱིས་མངོན་སུམ་དུ་བྱས་ནས་རྫོགས་པར་བྱས་ཏེ་གནས་པ་དེའི་ཚེ་འདིའི་འདོད་པ་ཉེ་བར་སྡུད་པའི་ཡིད་བདེ་གཉིས་དང། མི་
དགེ་བ་ཉེ་བར་སྡུད་པའི་ཡིད་བདེ་མི་བདེ་བཏང་སྙོམས་གསུམ་སྟེ་ཆོས་ལྔ་ནི་སྤོང་བར་འགྱུར་ལ། ཆོས་ལྔ་པོ་ནང་རབ་ཏུ་དང་བ་དང་དགའ་བ་དང་ཤིན་ཏུ་སྦྱངས་པ་དང་བདེ་བ་དང་ཏིང་ངེ་འཛིན་ནི་བསྒོམ་པ་ཡོངས་སུ་རྫོགས་པར་འགྱུར་རོ་ཞེས་ཤིན་ཏུ་སྦྱངས་བ་དང་བདེ་བ་ཐ་དད་དུ་གསུངས་པའི་
ཕྱིར་དང། གསུངས་ཀྱང་ཐ་དད་མ་ཡིན་ན་ལྔར་མི་རུང་ཞིང་ཐ་དད་ཡིན་ན་བསམ་གཏན་གསུམ་ཆར་གྱི་བདེ་བ་ལུས་བདེར་གྲུབ་པའི་ཕྱིར་རོ། །འོ་ན་སྒོ་ལྔའི་ཤེས་པ་རང་བཞིན་གྱིས་གཡེང་བའི་ཕྱིར་ཁ་ཕྱིར་ལྟ་ཡིན་པས་མཉམ་གཞག་ཏུ་ལུས་ཀྱི་རྣམ་ཤེས་ཇི་ལྟར་འབྱུང་ལ། གལ་ཏེ་འབྱུང་
ནའང་ཕྱི་རོལ་ཏུ་གཡེངས་པ་དང་ལུས་ཤེས་སྐྱེས་པས་ཏིང་ངེ་འཛིན་ལས་ཉམས་པ་དང། གནས་པ་ལས་ལངས་པར་ཡང་འགྱུར་བ་དང། ལུས་བདེ་མཉམ་གཞག་ཏུ་མི་འབྱུང་བས་བསམ་གཏན་གྱི་ཡན་ལག་ཏུ་མི་འཐད་ཅིང། གཞན་ཡང་འདོད་པའི་རྟེན་ཅན་ཟག་བཅས་ཟག་
མེད་ཀྱི་བསམ་གཏན་ལ་མཉམ་པར་བཞག་པ་ནས་བསམ་གཏན་གྱིས་པ་ཡིན་པས་རིམ་པ་ལྟར་འདོད་པའི་ལུས་ཤེས་ཀྱིས་གཟུགས་ཀྱི་རེག་བྱ་འཛིན་མི་ནུས་པས་རེག་བྱ་དང་ལུས་ཤེས་གཟུགས་ཀྱི་ས་པ་ཡིན་པས་འདོད་པའི་ལུས་དབང་གི་གཟུགས་ན་སྤྱོད་པའི་རེག་བྱ་འཛིན་
པའི་ལུས་ཤེས་སྐྱེད་མི་ནུས་པའི་ཕྱིར་དང། ཚོགས་པ་གཅིག་ལ་ཡན་ལག་ཟག་བཅས་ཟག་མེད་གཉིས་མི་རུང་བས་ཤིན་ཏུ་སྦྱངས་བའི་རེག་བྱ་དང་ལུས་ཤེས་ཀྱང་ཟག་མེད་དུ་འགྱུར་རོ་ཞེ་ན། ཉེས་པ་དེ་དག་མེད་དེ། མཉམ་པར་བཞག་པ་ན་ཏིང་ངེ་འཛིན་གྱི་ཁྱད་པར་ལས་སྐྱེས་པ་ཤིན་ཏུ་

[406B] ཏིང་ངེ་
འཛིན་ལས་སྐྱེས་པའི་ལུས་ཤེས་མཚུངས་ལྡན་དང་བཅས་པ་དེ་ཉིད་ལུས་ཀྱི་ནང་དུ་འབྱུང་བས་ཕྱི་རོལ་ཏུ་གཡེངས་པར་ཡང་མི་འགྱུར་ལ། ཏིང་ངེ་འཛིན་དང་མཐུན་པའི་ཕྱིར་དེ་སྐྱེས་པ་ན་ཏིང་ངེ་འཛིན་ལས་ཉམས་པ་དང། ལངས་པར་ཡང་མི་འགྱུར་བའི་ཕྱིར་དང། སྤྱིར་འདོད་བའི་ལུས་དབང་གིས་
གཟུགས་ཀྱི་རེག་བྱ་ལ་དམིགས་པའི་ལུས་ཤེས་སྐྱེད་པའི་ཁྱབ་པ་མེད་ཀྱང། འདིར་ཏིང་ངེ་འཛིན་གྱིས་སྟོབས་བསྐྱེད་པའི་མཐུས་མཉམ་གཞག་གི་འདོད་པའི་ལུས་དབང་གིས་གཟུགས་ཀྱི་ཤིན་ཏུ་སྦྱངས་པའི་རེག་བྱ་ལ་དམིགས་པ་ཤིན་ཏུ་སྦྱངས་པའི་ལུས་ཤེས་མཚུངས་ལྡན་དང་བཅས་པ་བསྐྱེད་ནུས་
ཤིང། དེ་ཉིད་ཀྱིས་ན་ལུས་བདེ་བསམ་གཏན་གྱི་ཡན་ལག་ཏུའང་གྲུབ་ལ། ཤིན་ཏུ་སྦྱངས་པའི་རེག་བྱ་དང་ལུས་ཤེས་ཟག་མེད་དུ་ཐལ་བ་ནི་འདོད་པ་ཉིད་དེ། ལམ་གྱི་ཚོགས་ཀྱི་མདོ་ལས། ལུས་ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག་མངོན་པར་ཤེས་པ་དང། རྫོགས་པར་བྱང་
ཆུབ་པ་དང། མྱ་ངན་ལས་འདའ་བར་འགྱུར་བ་གང་ཡིན་པ་དང། སེམས་ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག་མངོན་པར་ཤེས་པ་དང། རྫོགས་པར་བྱང་ཆུབ་པ་དང། མྱ་ངན་ལས་འདའ་བར་འགྱུར་བ་གང་ཡིན་པ་ཞེས་ལུས་ཤིན་ཏུ་སྦྱངས་པ་བྱང་ཆུབ་ཀྱི་ཡན་ལག་ཏུ་གསུངས་པའི་ཕྱིར་
རོ༑ ༑འོ་ན་སྐྱེ་མཆེད་དྲུག་གི་ཚོགས་ཀྱི་མདོ་ལས། ཟག་པ་དང་བཅས་པའི་ཆོས་རྣམས་གང་ཞེ་ན། མིག་ངི་
ཁམས་བཅོ་ལྔ་པོ་ཐམས་ཅད་ཟག་བཅས་ཁོ་ནར་གསུངས་པ་དང་འགལ་ལོ་ཞེ་ན། དཔེས་སྟོན་པ་ན་རེ་དེ་ནི་ཤིན་ཏུ་སྦྱངས་པའི་རེག་བྱ་དང་ལུས་ཤེས་མ་གཏོགས་པའི་རེག་བྱ་དང་ལུས་ཤེས་གཞན་ལ་དགོངས་ནས་གསུངས་པའི་ཕྱིར་ཉེས་པ་མེད་དོ་ཞེས་ཟེར་རོ། །བསམ་གཏན་གཉིས་པའི་ཡན་ལག་

[407A]༄༅། །ནང་རབ་ཏུ་དང་བ་ནི་རྒྱུ་བསམ་གཏན་དང་པོའི་རྟོག་དཔྱོད་ཀྱི་འཁྲུག་པ་དང་བྲལ་ཞིང་དང་པོས་འདོད་པ་ལས་ངེས་པར་འབྱུང་བར་མ་ཟད་འདིས་མཉམ་གཞག་གི་ས་དང་པོ་ལས་ཀྱང་ངེས་པར་འབྱུང་བས་དེ་ལ་ཡིད་ཆེས་པའི་དད་པ་ཡིན་ནོ། །འདིར་སྐལ་ལྡན་ཁྱད་པར་ཅན་ན་རེ་སེམས་
ཀྱི་གནས་སྐབས་རྟོག་དཔྱོད་ཞི་བ་ཙམ་ནང་རབ་ཏུ་དང་བ་ཡིན་ལ། དེ་བཞིན་དུ་རྟོག་དཔྱོད་དང་ཏིང་ངེ་འཛིན་ལ་སོགས་པའང་སེམས་ལས་རྫས་གཞན་མ་ཡིན་གྱི་སེམས་ཀྱི་གནས་སྐབས་ལ་བཏགས་པ་ཡིན་ནོ་ཞེས་ཟེར་བ་ནི་མི་རིགས་ཏེ། དེ་དག་རྒྱུ་འབྲས་ཡིན་པས་རྫས་ཐ་དད་པའི་ཕྱིར་རོ། །ཡང་གལ་
ཏེ་བསམ་གཏན་སྔ་མ་གཉིས་ཀྱིས་དགའ་བ་ཡིད་བདེར་འདོད་པ་ནི་མི་རིགས་ཏེ། སྡེ་པ་གཞན་དག་དགའ་བ་སེམས་བྱུང་གི་ཆོས་གཞན་ཡིན་ལ་ཡིད་བདེ་བསམ་གཏན་གསུམ་ཆར་གྱིའང་བདེ་བར་འདོད་པ་ལྟར་བསམ་གཏན་གསུམ་ཆར་གྱི་བདེ་པ་ནི་དགའ་བ་ལས་གཞན་པའི་ཡིད་བདེ་
ཡིན་ནོ་ཞེ་ན། བསམ་གཏན་སྔ་མ་གཉིས་ན་ནི་དགའ་བ་ལས་འདོད་ཆགས་དང་མ་བྲལ་བས་ཉེ་བར་མ་ཞི་བས་དགའ་བ་ཁོ་ན་ཡིད་བདེ་ ཡིད་ཀྱི་ས་པ་ཁོ་ན་  བ་ཡིན་ལ། གསུམ་པ་ནི་དགའ་བ་ལས་འདོད་ཆགས་དང་བྲལ་བས་ཉེ་བར་ཞི་བས་སེམས་བདེ་ཁོ་ན་ཡིན་གྱི་ཡིད་བདེ་ནི་མ་ཡིན་
ཏེ༑ བསམ་གཏན་ཡན་ལག་ལས་ངེས་འབྱུང་ཡིན་པས་རྣམ་པར་བསྒྱུར་བའི་མདོ་ལས་བསམ་གཏན་གསུམ་པ་བཀའ་སྩལ་ནས། འདིར་འདིའི་ཡིད་བདེ་བའི་དབང་པོ་སྐྱེས་བ་མ་ལུས་པར་འགག་པར་འགྱུར་རོ་ཞེས་པ་དང། བསམ་གཏན་བཞི་པ་ལ་ནི་བདེ་བའི་དབང་པོ་འགག་པར་
འགྱུར་རོ་ཞེས་པ་དང། བསམ་གཏན་གྱི་ཡན་ལག་སྟོན་པའི་མདོ་ལས། དེ་འདོད་པས་དབེན་སྡིག་ཏོ་མི་དགེ་བའི་ཆོས་ཀྱིས་དབེན་པ་རྟོག་པ་དང་བཅས་ཤིང་དཔྱོད་པ་དང་བཅས་པ་དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ཉེ་བར་བསྒྲུབས་ཏེ་གནས་སོ། །དེ་རྣམ་པར་
རྟོག་པ་དང་རྣམ་པར་དཔྱོད་པ་ཉེ་བར་ཞི་ནས་ནང་ཡོངས་སུ་དང་སྟེ་སེམས་ཀྱི་རྒྱུད་གཅིག་ཏུ་གྱུར་པས་རྟོག་པ་མེད་པ་དཔྱོད་པ་མེད་པ་ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་གཉིས་པ་ཉེ་བར་བསྒྲུབས་ཏེ་གནས་སོ། །དེ་དགའ་བ་ལས་འདོད་ཆགས་དང་བྲལ་བས་དྲན་པ་

[407B] བདེ་བ་ལུས་ཀྱིས་མྱོང་ལ་འཕགས་པ་རྣམས་ཀྱི་ས་དེ་ལ་དྲན་པ་དང་ལྡན་པ་བདེ་བ་ལ་རྣམ་པར་སྤྱོད་པ་བཏང་སྙོམས་པའོ་ཞེས་བརྗོད་པ་སྟེ་དགའ་བ་མེད་པའི་བསམ་གཏན་གསུམ་པ་ཉེ་བར་བསྒྲུབས་ཏེ་གནས་སོ། །དེ་བདེ་བ་ཡང་སྤངས་
སྡུག་བསྔལ་བ་ཡང་སྤངས་ཤིང་ཡིད་བདེ་བ་དང་ཡིད་མི་བདེ་བ་སྔ་ནས་ཀྱང་ནུབ་པས་བདེ་བ་ཡང་མེད་སྡུག་བསྔལ་བ་ཡང་མེད་པ་བཏང་སྙོམས་དང་དྲན་པས་ཡོངས་སུ་དག་པའི་བསམ་གཏན་བཞི་པ་ཉེ་བར་བསྒྲུབས་ཏེ་གནས་སོ་ཞེས་ལུང་རྣམ་པ་གཉིས་ལས་གསུམ་པར་ཡིད་བདེ་འགག་
ཅིང་བཞི་པར་བདེ་བ་དེ་མ་ཐག་ པ་སེམས་བདེ་  དང་ཡིད་བདེ་ནི་སྔ་མ་ བསམ་གཏན་  གསུམ་པ་ནས་སྤངས་པར་གསུངས་པའི་ཕྱིར་རོ། །དེས་ན་བསམ་གཏན་སྔ་མ་གཉིས་ཀྱིས་བདེ་བ་ནི་ཤིན་ཏུ་སྦྱངས་པ་དང་ཡིད་བདེ་ནི་དགའ་བ་ཡིན་ལ། གསུམ་པ་ལ་ནི་སེམས་ཀྱི་སིམ་པ་ཉིད་བདེ་བར་བཞག་
གོ་ཞེས་བྱེ་བྲག་ཏུ་སྨྲ་བ་འདོད་ཅིང། ཁ་ཅིག་ཡིད་བདེ་ནི་ཡིད་དགའ་བ་ཡིན་ལ། བསམ་ དགའ་བདེ་གཉིས་ཚོར་བ་བདེ་བར་འདྲ་ཡང་དགའ་བས་སེམས་མ་ཞི་བར་བྱེད་ལ།  ཞི་ སར་གྱུར་བའི་ཚེས་གཞན་ཐོབ་ན་དེའི་རིགས་ཅན་གྱི་ཚོར་བ་ལ་བདེ་བ་ཞེས་བརྗོད་དོ།  །གཏན་ལ་བདེ་བ་ཡན་ལག་ཏུ་བཤད་པ་ནི་ལུས་བདེ་ཡིན་ཏེ། དེ་ཡང་
ལུས་ཤིན་ཏུ་སྦྱངས་པ་ལས་སྐྱེས་པའི་བདེ་བ་ཡིན་པར་འདོད་ལ། བཞི་པ་ལ་ནི་དེ་ཡང་སྤངས་པར་འདོད་དོ། །ཅི་ཉོན་མོངས་ཅན་གྱི་བསམ་གཏན་ལའང་ སྔར་བཤད་པའི་  ཡན་ལག་དེ་དག་ཡོད་དམ་ཞེ་ན། ཁ་ཅིག་ཡོད་ལ་ཁ་ཅིག་མེད་དེ། འདི་ལྟར་ཉོན་མོངས་པ་ཅན་གྱི་བསམ་གཏན་དང་པོ་ལ་ནི་དེའི་ས་པའི་
ཉོན་མོངས་ལས་དབེན་པ་མ་ཡིན་ ཞིང་དེ་དང་མཚུངས་པར་ལྡན་  པས་དབེན་པ་ལས་སྐྱེས་པའི་དགའ་བ་དང་བདེ་བ་མེད་ཅིང། གཉིས་པ་ལ་ནི་དེའི་ས་པའི་ཉོན་མོངས་པས་བརྙོགས་པས་རབ་ཏུ་མ་དང་བས་ནད་རབ་ཏུ་དང་བ་མེད་ལ། གསུམ་པ་ལ་ནི་ཉོན་མོངས་ཅན་གྱི་བདེ་བས་ཀུན་ཏུ་རྨོངས་ཤིང་
བསླད་པས་ཤེས་བཞིན་དང་དྲན་པ་མེད་ཅིང།  དགེ་བའི་ས་མང་པོ་པ་ཡིན་པས་བཏང་སྙོམས་ཀྱང་མེད་དོ།  །བཞི་པ་ལ་ནི་དེའི་ས་པའི་ཉོན་མོངས་པས་དྲི་མ་ཅན་དུ་བྱས་པས་བཏང་སྙོམས་དང་དྲན་པ་ཡོངས་སུ་དག་པ་མེད་དོ། །གྲུབ་མཐའ་འཛིན་པ་ཁ་ཅིག་ན་རེ་ཉོན་མོངས་ཅན་གྱི་བསམ་གཏན་དང་པོ་དང་གཉིས་

[408A]༄༅། །པ་ན་ནི་ཤིན་ཏུ་སྦྱངས་པ་མེད་ལ། གསུམ་པ་དང་བཞི་པ་ན་ནི་འདུ་བྱེད་བཏང་སྙོམས་མེད་དེ། དེ་དག་ནི་ཉོན་མོངས་ཅན་ཡིན་ལ་ཤིན་ཏུ་སྦྱངས་པ་དང་བཏང་སྙོམས་ནི་དགེ་བའི་ས་མང་པོ་བ་ཡིན་པའི་ཕྱིར་རོ་ཞེས་ཟེར་རོ། །དེས་ན་དགའ་བ་ནི་འདོད་
པས་དབེན་པ་ལས་སྐྱེས་པའི་དགའ་བ་དང། ནང་རབ་ཏུ་དང་བ་ནི་རྟོག་དཔྱོད་ཞི་བ་དང། དྲན་པ་དང་ཤེས་བཞིན་ནི་དམིགས་པ་མ་བརྗེད་པ་དང་ཤེས་རབ་ཙམ་ལ་འདོད་པའི་ཕྱིར་ཉོན་མོངས་ཅན་ལའང་ཡོད་དོ་ཞེས་བྱ་བར་འདོད་དོ། །འོ་ན་ལུགས་སྔ་མ་ལྟར་ན་ གཉིས་པའི་  ཤིན་ཏུ་
སྦྱངས་པ་དང་ གསུམ་པའི་  བཏང་སྙོམས་ཡོད་དམ་མེད་ཅེ་ན། ཁ་ཅིག་ན་རེ་དེ་དག་དགེ་བ་ཡིན་པས་དངོས་སུ་མེད་པར་མ་བཤད་ཀྱང་མེད་པར་གྲུབ་བོ་ཞེས་ཟེར་རོ། །ཁ་ཅིག་ན་རེ་དེ་དག་མེད་པར་མ་བཤད་པས་ཡོད་དོ་ཞེས་ཟེར་རོ། །གཞན་ཡང་བཅོམ་ལྡན་འདས་ཀྱིས་ལུང་བར་མ་ལས་
བསམ་གཏན་དང་པོ་གསུམ་ནི་སྐྱོན་དང་བཅས་པའི་ཕྱིར་གཡོ་བ་དང་བཅས་པ་དག་ཡིན་ནོ་ཞེས་གསུངས་པས་བསམ་གཏན་བཞི་པ་ནི་གཡོ་བ་མེད་པ་ཡིན་ཏེ། འོག་ གཉིས་པའི་ཤིན་ཏུ་སྦྱངས་པ་དང། གསུམ་པའི་བཏང་སྙོམས་ཁ་ཅིག་དེ་གཉིས་དགེ་བ་ཡིན་པས་མེད་པར་འདོད་ལ་ཁ་ཅིག་མེད་པར་མ་བཤད་
 པས་ཡོད་པར་འདོད་དོ།།  སའི་སྐྱོན་བརྒྱད་ལས་གྲོལ་བའི་ཕྱིར་རོ། །དེ་ལ་སྐྱོན་བརྒྱད་ནི་རྟོག་པ་དང་དཔྱོད་པ་གཉིས་དང་དབུགས་རྔུབ་པ་དང་འབྱུང་བ་དག་སྟེ་གཉིས་དང་བདེ་བ་དང། སོགས་པས་གཟུང་བ་སྡུག་བསྔལ་དང། ཡིད་བདེ་དང་ཡིད་མི་བདེ་དང་བཞི་སྟེ་བརྒྱད་ཡིན་ནོ། །གཞན་དག་ན་རེ་
བསམ་གཏན་དང་པོ་ནི་རྟོག་དཔྱོད་དང་གཉིས་པ་ནི་དགའ་བ་དང། གསུམ་པ་ནི་བདེ་བས་གཡོ་བས་སྐྱོན་དང་བཅས་ལ་བཞི་པ་ནི་དེ་དག་དང་བྲལ་བས་མི་གཡོ་བ་ཡིན་ཏེ། ལུ་ཧི་ཏའི་མདོ་ལས། བསམ་གཏན་བཞི་པ་ནི་དཔེར་ན་རླུང་མེད་པའི་མར་མེ་རླུང་གིས་མི་གཡོ་བ་དེ་དང་འདྲའོ་
ཞེས་རླུང་མེད་པའི་མར་མེ་དཔེར་མཛད་ནས་གསུངས་པའི་ཕྱིར་རོ་ཞེས་ཟེར་རོ། །འོ་ན་སྔ་མ་གཉིས་ན་ཡིད་བདེ་དང་གསུམ་པ་ན་བདེ་བ་དང་བཞི་པ་ན་བཏང་སྙོམས་ཁོ་ན་ཡོད་པར་བཤད་ན་ཅི་རྒྱུ་སྙོམས་འཇུག་བསམ་གཏན་དང་པོ་ན་བདེ་བ་དང་གཉིས་པ་ན་ཡོད་པའི་ཚོར་བ་ཡིད་བདེ་དང་

[408B] བཞི་བ་ན་དེ་ལྟ་ཡིན་མོད་ཀྱི་གཞན་ན་ནི་དེ་ལྟ་མ་ཡིན་ཏེ། སྐྱེ་བའི་བསམ་གཏན་བཞི་པོ་དག་ལས་བསམ་གཏན་དང་པོ་ན་ནི་ཡིད་ཀྱི་ས་པའི་ཡིད་བདེ་དང་མིག་རྣ་ལུས་ཀྱི་རྣམ་ཤེས་གསུམ་དང་མཚུངས་ལྡན་
གྱི་བདེ་བ་དང་རྣམ་ཤེས་བཞི་ཆར་གྱི་བཏང་སྙོམས་དང། གཉིས་པ་ན་ནི་རྣམ་ཤེས་གཞན་མེད་བས་ཡིད་ཀྱི་ས་པ་ཁོ་ནའི་བཏང་སྙོམས་དང་ཡིད་བདེ་དང། གསུམ་པ་ན་ནི་ཡིད་ཀྱི་ས་པའི་སེམས་ཀྱི་བདེ་བ་དང་བཏང་སྙོམས་དང། བཞི་པ་ན་ནི་ཡིད་ཀྱི་ས་པའི་བཏང་སྙོམས་ཀྱི་ཚོར་བ་ཁོ་ན་ཡོད་དོ། །གལ་ཏེ་བསམ་
གཏན་གཉིས་པ་ལ་སོགས་པ་ན་མིག་ཤེས་ལ་སོགས་པ་གསུམ་དང་རྟོག་དཔྱོད་མེད་ན་གཟུགས་དང་སྒྲ་དང་རེག་བྱ་འཛིན་པ་དང་ལུས་ངག་གི་རྣམ་པར་རིག་བྱེད་སློང་བར་ཇི་ལྟར་འགྱུར་ཞེ་ན། གཉིས་པ་ལ་སོགས་པར་སྐྱེས་པ་རྣམས་ལ་མིག་ཤེས་ལ་སོགས་པ་དེ་དག་མེད་པའང་མ་ཡིན་ལ་རང་གི་
ས་པའང་མ་ཡིན་ནོ། །འོ་ན་ཇི་ལྟ་བུ་ཞེ་ན། བསམ་གཏན་གཉིས་པ་ལ་སོགས་པ་ས་གོང་མ་གསུམ་པོ་དག་ན་ལུས་དང་མིག་དང་རྣ་བའི་རྣམ་ཤེས་གསུམ་དང་ལུས་དང་ངག་གི་རྣམ་བར་རིག་བྱེད་ཀུན་སློང་རྟོག་དཔྱོད་ལ་ངེས་པར་ལྟོས་ཤིང་རང་ས་ན་དེ་མེད་པས་ཀུན་ནས་སློང་བར་བྱེད་པའི་རྟོག་དཔྱོད་གང་
ཡིན་པ་དེ་ནི་བསམ་གཏན་དང་པོའི་སར་གཏོགས་པ་ཡིན་ཏེ་དཔེར་ན་ས་གོང་མ་པ་དག་འོག་སའི་སྤྲུལ་པ་སྤྲུལ་པར་འདོད་པ་ན་འོག་སའི་སྤྲུལ་སེམས་གོང་མའི་རྟེན་ལ་མངོན་དུ་བྱེད་པ་བཞིན་ནོ་ཞེས་བྱེ་བྲག་ཏུ་སྨྲ་བ་འདོད་ལ། དེ་ཡང་གོང་སར་མངོན་དུ་བྱེད་པའི་མིག་ལ་སོགས་པའི་རྣམ་ཤེས་
དང་རྟོག་དཔྱོད་གང་ཡིན་པ་དེ་ནི་མ་བསྒྲིབས་ལུང་མ་བསྟན་ཡིན་གྱི་དེ་དག་མི་དགོས་པའི་དམན་པ་ཡིན་པའི་ཕྱིར་དགེ་བ་མ་ཡིན་པའམ། ཡང་ན་དང་པོའི་དགེ་བ་ནི་རྣམ་ དེས་ན་ས་དེས་བསྡུས་པ་མེད་ཀྱི་རྟེན་དེ་ལ་ཡོད་ལ། དེས་བསླང་བའི་ཆོས་དེ་དག་ཀྱང་དང་པོའི་ས་པ་དང་མ་བསྒྲིབས་ལུང་མ་བསྟན་ཡིན་ནོ་གསུང་ངོ། །།
སྨིན་དང་བཅས་པ་ཡིན་ན་དང་པོའི་རྣམ་སྨིན་ནི་གཉིས་པ་ལ་སོགས་པ་དོན་དུ་མི་གཉེར་བས་དེའི་རྒྱུ་དགེ་བའི་སེམས་མངོན་དུ་བྱ་བ་ལ་འབད་པ་མི་བྱེད་དོ་ཞེས་རྒྱལ་པོའི་སྲས་འཆད་དོ། །འོག་ས་ལས་འདོད་ཆགས་དང་བྲལ་ ཞིང་དང་པོའི་དེ་དག་སྤངས་  བའི་ཕྱིར་ཉོན་མོངས་ཅན་ཡང་

[409A]༄༅། །མིན་ཏེ་སྤྲུལ་པའི་སེམས་བཞིན་ནོ། །བསམ་གཏན་དང་པོའི་ལུང་མ་བསྟན་དེ་དག་ནི་དམན་པ་ཡིན་ཡང་དགོས་བའི་ཕྱིར་མངོན་དུ་བྱེད་ཀྱི་དེ་ཡང་གུས་བས་ནི་མ་ཡིན་ནོ། །དཔེས་སྟོན་པ་ལ་སོགས་པ་ནི་བསམ་གཏན་ཕྱི་མ་གསུམ་ནའང་རྣམ་ཤེས་ཆོགས་
གསུམ་ག་ཡོད་བར་འདོད་དོ། །བཞི་པ་འཐོབ་ཚུལ་ལ་གསུམ་ལས་དང་པོ་དག་པ་བ་ནི་འོག་ས་ལས་འདོད་ཆགས་དང་བྲལ་བ་དང། གོང་ མཐོང་ཐོས་སོགས་ལ།  ནས་འོག་ཏུ་སྐྱེ་བ་དང། སྦྱོར་བ་དང། ཆགས་བྲལ་ལས་ཉམས་པ་བཞིས་འཐོབ་པ་ལས་དག་པ་བ་དེ་དང་སྔར་གཏན་མི་ལྡན་པ་ནི་འོག་
ས་ལས་འདོད་ཆགས་དང་བྲལ་བའམ། སྲིད་རྩེ་མ་གཏོགས་པ་གོང་ས་ནས་འོག་སར་སྐྱེ་བ་ལས་ནི་ངེས་འབྱེད་ཆ་མཐུན་གྱི་དག་པ་བ་མ་གཏོགས་པ་གསུམ་འཐོབ་ཀྱི། སྲིད་རྩེ་ནི་དེ་བས་མཐོ་བའི་ས་མེད་ཅིང་འོག་ས་ནས་དེར་སྐྱེ་བ་ན་ རྒྱུ་སྙོམས་འཇུག་  དེ་སྔར་ནས་ལྡན་པ་སྐྱེ་བས་གསར་འཐོབ་
མེད་པས་འོགས་ལས་འདོད་ཆགས་དང་བྲལ་བ་ཁོ་ནས་འཐོབ་ཀྱི་སྐྱེ་བས་འཐོབ་པ་མེད་དོ། །དེ་ཡང་སྔར་མི་ལྡན་པའི་དབང་དུ་བྱས་ཀྱི་དག་པ་བ་དང་སྔར་ནས་ལྡན་པ་ནི་ངེས་འབྱེད་ཆ་མཐུན་གྱི་བསམ་གཏན་དག་པ་པ་ཆགས་བྲལ་དང་སྐྱེ་བས་མི་འཐོབ་ཀྱི་སྦྱོར་བས་འཐོབ་ལ། གནས་པ་ཆ་མཐུན་
ལས་ཉམས་ན་ཉམས་པའི་ཆ་མཐུན་དང། བསམ་གཏན་དང་པོ་ལས་འདོད་ཆགས་ འདོད་ཆགས་དང་བྲལ་བས་འཐོབ་པ་དེ་ཡང་ངེས་འབྱེད་ཆ་མཐུན་མ་གཏོགས་སོ།།  དང་བྲལ་བ་ལས་ཉམས་པ་ལས་དང་པོའི་ཉམས་བའི་ཆ་མཐུན་འཐོབ་པ་ལྟ་བུ་ཉམས་པ་ལས་ཀྱང་འཐོབ་བོ། །དེ་ཉིད་ཀྱི་ཕྱིར་བསྟན་བཅོས་
ལས། བསམ་གཏན་དག་པ་བ་འདོད་ཆགས་དང་བྲལ་བས་འཐོབ་པར་འགྱུར་ལ། འདོད་ཆགས་དང་བྲལ་བས་འདོར་བར་འགྱུར་བ་དང། དེ་བཞིན་དུ་ཡོངས་སུ་ཉམས་པ་དང་སྐྱེ་བ་ལས་འཐོབ་པ་དང་འདོར་བར་འགྱུར་པ་ཡོད་དམ་ཞེ་ན། ཡོད་དེ། བསམ་གཏན་དང་པོ་ཉམས་པའི་ཆ་དང་མཐུན་
པའོ། །དེ་ནི་འདོད་པ་ལས་འདོད་ཆགས་དང་བྲལ་བས་འཐོབ་ལ། ཚངས་པའི་འཇིག་རྟེན་ལས་འདོད་ཆགས་དང་བྲལ་བས་འདོར་རོ། །ཚངས་པའི་འཇིག་རྟེན་ལས་འདོད་ཆགས་དང་བྲལ་བ་ལས་ཡོངས་སུ་ཉམས་པ་ལས་འཐོབ་ལ། འདོད་པ་ལས་འདོད་ཆགས་དང་བྲལ་བ་ལས་ཡོངས་སུ་ཉམས་

[409B] །གོང་ནས་ཚངས་པའི་འཇིག་རྟེན་དུ་སྐྱེ་བ་ན་འཐོབ་ལ། དེ་ནས་འདོད་པའི་ཁམས་སུ་སྐྱེ་བ་ན་འདོར་རོ་ཞེས་འབྱུང་ངོ། །ཚངས་པའི་འཇིག་རྟེན་ནི་བསམ་གཏན་དང་པོའོ། །དེས་ན་བསམ་གཏན་དང་པོ་ལས་འདོད་ཆགས་དང་བྲལ་བས་ནི་དང་པོའི་ཉམས་པའི་ཆ་མཐུན་འདོར་ཏེ། དང་པོའི་ཉོན་མོངས་དང་མཐུན་
པའི་ཕྱིར་དང་པོའི་ཉོན་མོངས་བཞིན་ནོ། །གཉིས་པ་སྙམས་ དབང་པོ་རྟུལ་
པོ་རྣོན་པོར་འསོས་ན་རྣོན་པོས་བསྡུས་པའི་ བསམ་གཏན་གཟུགས་མེད་ཀྱི་  སློབ་པ་དང་མི་སློབ་པ་འཐོབ་བོ། །ཕྱིར་མི་འོང་ཆགས་བྲལ་ དེ་ཡང་ལམ་ནི་ཟག་བཅས་ཟག་མེད་གང་གིས་བྲལ་ཡང་རུང་ངོ། །དེ་ནི་ཕྱིར་མི་འོང་ཁོ་ན་སྟེ། འབྲས་བུ་དང་པོ་གཉིས་ནི་དངོས་གཞིས་མ་བསྡུས་པས་སོ། །དེ་དག་  སྔོན་འགྲོས་བསམ་གཏན་གྱི་དངོས་
གཞི་ལ་བརྟེན་ནས་ངེས་པ་ལ་འཇུག་པ་ལས་ཀྱང་ཟག་མེད་ཀྱི་བསམ་གཏན་དངོས་གཞི་འཐོབ་ཀྱང་མཐར་གྱིས་པ་མི་ལྕོགས་མེད་ཁོ་ན་ལ་བརྟེན་ནས་ངེས་པ་ལ་འཇུག་ན་དངོས་གཞི་མི་འཐོབ་པས་ཐམས་ཅད་ཀྱིས་འཐོབ་པར་མ་ངེས་པས་དེས་པ་ལ་འཇུག་པས་འཐོབ་པ་མ་བཤད་ཅིང། མི་སློབ་པ་ཉམས་
ན་སློབ་པས་བསྡུས་པའི་སྙོམས་འཇུག་དངོས་གཞི་འཐོབ་ཀྱང་སྙོམས་འཇུག་ཟག་མེད་ཀྱི་རིགས་ཙམ་སྔར་ནས་ལྡན་པས་གསར་ཐོབ་མེད་པས་ཉམས་པས་འཐོབ་པའང་མ་བཤད་ལ། ཟག་མེད་ལ་སྐྱེ་བས་འཐོབ་པ་ནི་མེད་དོ། །གསུམ་པ་སྙོམས་འཇུག་ཉོན་མོངས་ཅན་ནི་སྔར་དེ་དང་མི་ལྡན་པ་ལས་
བསམ་གཏན་དང་པོ་ལས་འདོད་ཆགས་དང་བྲལ་བ་ལས་ཡོངས་སུ་ཉམས་ན་བསམ་གཏན་དང་པོ་ཉོན་མོངས་ཅན་འཐོབ་པ་ལྟ་བུ་ཡོངས་སུ་ཉམས་པས་འཐོབ་ ས་དེ་དག་ཏུ་སྐྱེས་པའི་བྱིས་པའང་ཟག་མེད་དང་ལྡན་པར་ཐལ་བས།  པ་དང་སྲིད་རྩེ་མ་གཏོགས་པ་བསམ་གཏན་གཉིས་པ་ཡན་ཆད་ནས་
དང་པོར་སྐྱེས་ན་དང་པོའི་ཉོན་མོངས་ཅན་འཐོབ་པ་ལྟ་བུ་གོང་ས་ནས་འོག་སར་སྐྱེ་བ་ཡིས་འཐོབ་པ་གཉིས་ཡོད་ཀྱི་ འདི་འོག་ནས་གོང་དུ་སྐྱེ་བའམ་ཆགས་བྲལ་གྱིས་མི་འཐོབ་སྟེ་འདི་  སྔར་ནས་ལྡན་པས་སྦྱོར་བ་དང་འདོད་ཆགས་དང་བྲལ་བས་འཐོབ་པ་ནི་མེད་དོ། །ལྔ་པ་ཁྱད་པར་གྱི་ཆོས་བཤད་པ་ནི་

[410A]༄༅། །འོ་ན་སྙོམས་འཇུག་གི་རྫས་དེ་དག་གང་གི་མཇུག་ཏུ་དུ་ཞིག་སྐྱེ་ཞེ་ན། ཟག་པ་མེད་པའི་བསམ་གཏན་དང་གཟུགས་མེད་པའི་མཇུག་ཐོགས་སུ་རང་ས་དང་ བཅས་ན་  ལྟག་གི་ས་གཉིས་ཏེ་ས་གསུམ་གྱི་བར་གྱི་དགེ་བ་ ཟག་བཅས་  ཟག་མེད་དང།  རང་དང་  འོག་མ་ གཉིས་ཏེ་ས་
གསུམ་པའི་བར་གྱི་དགེ་བ་ཟག་བཅས་ཟག་མེད་དག་སྐྱེའོ། །འདི་ཡང་སྤྱིར་བསྟན་པ་ཙམ་ཞིག་ཡིན་གྱི་ཐམས་ཅད་དུ་ནི་མ་ཡིན་ཏེ། བསམ་གཏན་དང་པོ་ཟག་པ་མེད་པའི་འཇུག་ཐོགས་སུ་འོག་མའི་སྙོམས་འཇུག་དག་པ་པ་དང་ཟག་མེད་སྐྱེ་བ་མེད་པའི་ཕྱིར་དང། ཅི་ཡང་མེད་པའི་སྐྱེ་མཆེད་ཟག་
མེད་ཀྱི་མཇུག་ཐོགས་སུ་ཡང་གོང་མའི་ཟག་མེད་སྐྱེ་བ་མེད་པའི་ཕྱིར་རོ། །དེས་ན་ཟག་མེད་ཀྱི་བསམ་གཏན་དང་པོའི་མཇུག་ཐོགས་སུ་དྲུག་སྐྱེ་སྟེ། རྒྱུན་གྱི་ཚེ་རང་གི་ས་པའི་ཟག་མེད་དང། སྙོམས་མཇུག་ལས་ལངས་པའི་ཚེ་རང་གིས་པའི་དག་པ་པ་དང། ཟག་བཅས་དང་སྤེལ་ནས་ལུགས་བཞིན་
སྙོམས་པར་འཇུག་པའི་ཚེ་བསམ་གཏན་གཉིས་བའི་དག་པ་པ་དང། ཟག་བཅས་དང་མ་སྤེལ་བར་ལུགས་བཞིན་སྙོམས་བར་འཇུག་པ་དང་ཐོད་རྒལ་གྱི་སྦྱོར་བའི་ཚེ་མ་སྤེལ་བར་ལུགས་དང་མཐུན་པར་སྙོམས་པར་འཇུག་པ་ན་བསམ་གཏན་གཉིས་པའི་ཟག་མེད་དང། སྤེལ་ནས་རིས་མི་མཐུན་པ་གསུམ་
པར་འགྲོ་བའི་ཚེ་ཐོད་རྒལ་དངོས་བསམ་གཏན་གསུམ་པའི་དག་པ་བ་དང། མ་སྤེལ་བར་གསུམ་པར་འགྲོ་བ་ན་ཉེ་བའི་སྦྱོར་བ་གསུམ་པའི་ཟག་མེད་སྐྱེ་བའི་ཕྱིར་རོ། །གོང་འོག་གི་བཞི་པ་ཕན་ཆད་ནི་སྐྱེ་བ་མི་སྲིད་དེ། ཤིན་ཏུ་རིང་པའི་ཕྱིང་ འདོད་པ་ན་ཟག་མེད་མི་སྲིད་པའི་ཕྱིར་དང། འདོད་པའི་དགེ་བ་ཙམ་
སྐྱེ་ཡང་སྙོམས་འཇུག་མ་ཡིན་པའི་ཕྱིར་རོ། །བསམ་གཏན་གཉིས་བའི་ཟག་མེད་ཀྱི་མཇུག་ཐོགས་སུ་ནི་བརྒྱད་སྐྱེ་སྟེ། རྒྱུན་གྱི་ཚེ་དང། དེ་ལས་ལངས་པའི་ཚེ་རིམ་པ་ལྟར་རང་གི་ས་བའི་ཟག་མེད་དག་པ་པ་དང། མ་སྤེལ་བར་ལུགས་དང་མཐུན་པར་སྙོམས་པར་འཇུག་པའི་ཚེ་བསམ་གཏན་གསུམ་པའི་ཟག་
མེད་དང། སྤེལ་ནས་ལུགས་དང་མཐུན་པར་སྙོམས་པར་འཇུག་པའི་ཚེ་བསམ་གཏན་གསུམ་པའི་དག་པ་པ་དང། མ་སྤེལ་བར་གསུམ་པར་འགྲོ་བ་ན་ཉེ་སྦྱོར་བཞི་པའི་ཟག་མེད་དང་སྤེལ་ན་ཐོད་རྒལ་དངོས་བཞི་བའི་དག་པ་པ་དང། ལུགས་དང་མི་མཐུན་པར་སྙོམས་བར་འཇུག་པའི་ཚེ་མ་སྤེལ་ན་དང་པོའི་

[410B] སྤེལ་ན་དག་པ་བའང་སྐྱེ་པའི་ཕྱིར་རོ། །དེ་བཞིན་དུ་བསམ་གཏན་གསུམ་པའི་ཟག་མེད་ཀྱི་མཇུག་ཐོགས་སུ་བཅུ་འབྱུང་སྟེ། རང་སའི་གཉིས་དང། བཞི་པའི་གཉིས་དང། ནམ་མཁའ་མཐའ་ཡས་སྐྱེ་མཆེད་ཀྱི་གཉིས་དང། བསམ་གཏན་གཉིས་པའི་གཉིས་དང། ལུགས་དང་མི་མཐུན་པར་
གསུམ་པར་འགྲོ་བ་ན་བསམ་གཏན་དང་པོའི་གཉིས་ཀྱང་འབྱུང་བའི་ཕྱིར་རོ། །དེ་བཞིན་དུ་བསམ་གཏན་བཞི་པ་དང། ནམ་མཁའ་མཐའ་ཡས་སྐྱེ་མཆེད་ཀྱི་མཇུག་ཏུ་བཅུ་བཅུ་འབྱུང་བའང་ཅི་རིགས་པར་ཤེས་པར་བྱའོ། །རྣམ་ཤེས་མཐའ་ཡས་སྐྱེ་མཆེད་ཟག་མེད་ཀྱི་མཇུག་ཐོགས་སུ་ནི་དགུ་འབྱུང་
སྟེ་རང་སའི་གཉིས་དང། ལུགས་དང་མཐུན་པར་སྙོམས་པར་འཇུག་པ་ན་ཅི་ཡང་མེད་པའི་སྐྱེ་མཆེད་ཀྱི་གཉིས་དང། ལུགས་དང་མཐུན་པར་རིས་མི་མཐུན་པ་གསུམ་པར་འགྲོ་བ་ན་སྙོམས་འཇུག་ལས་ལངས་པའི་ཚེ་སྲིད་རྩེའི་དག་པ་པ་ཁོ་ན་འབྱུང་སྟེ། དེ་ན་རྒྱུ་བ་ཞན་པས་ཟག་མེད་མེད་པའི་ཕྱིར་རོ། །
ལུགས་དང་མི་མཐུན་པར་སྙོམས་པར་འཇུག་པ་ན་ནམ་མཁའ་མཐའ་ཡས་སྐྱེ་མཆེད་དང་བསམ་གཏན་བཞི་པའི་ས་པའི་དག་པ་པ་དང་ཟག་མེད་གཉིས་གཉིས་དང། ཅི་ཡང་མེད་པའི་སྐྱེ་མཆེད་ཀྱི་རྗེས་སུ་ནི་རང་ས་དང་འོག་ས་རྣམ་ཤེས་དང་ནམ་མཁའ་མཐའ་ཡས་སྐྱེ་མཆེད་ཀྱི་དག་པ་པ་དང། ཟག་
མེད་གཉིས་གཉིས་དང། གོང་ས་སྲིད་རྩེའི་དག་པ་པ་ཁོ་ན་དང་བདུན་འབྱུང་ངོ། །དེ་ཡང་རྗེས་ཤེས་ཀྱི་མཇུག་ཐོགས་སུ་ནི་གཟུགས་མེད་ལ་སྙོམས་པར་འཇུག་གི་ཆོས་ཤེས་ཀྱི་མཇུག་ཐོགས་སུ་གཟུགས་མེད་ལ་སྙོམས་པར་མི་འཇུག་སྟེ། གཟུགས་མེད་འདོད་པ་ལ་མི་དམིགས་ཤིང། ཆོས་ཤེས་འདོད་
པའི་རྟེན་ཅན་དང། འདོད་པའི་སྡུག་བསྔལ་ལ་སོགས་པ་ལ་དམིགས་པའི་ཕྱིར་རོ། །སྙོམས་འཇུག་དག་པ་པ་ལས་དག་པ་པ་དང་ཟག་མེད་སྐྱེ་བའང་དག་པ་པ་ཡི་མཇུག་ཐོགས་སུ། ལྟག་འོག་གསུམ་པའི་བར་དགེ་བ། །སྐྱེའོ་ཞེས་ཇི་ལྟར་ཟག་མེད་ལས་དུ་འབྱུང་བཤད་པ་དེ་བཞིན་དུ་རིག་པར་བྱའོ། །འོན་ཀྱང་ཁྱད་པར་
ནི་འདི་ཡོད་དེ། དག་པ་པ་ལས་ནི་སྔར་འབྱུང་བ་དེ་དག་གི་སྟེང་དུ་ལྷག་པར་སྙོམས་འཇུག་ཉོན་མོངས་ཅན་གྱིས་གཟིར་བའི་ཚེ་ འམ་རོ་མྱང་བ་ན།  རང་རང་གིས་པའི་ཉོན་མོངས་ཅན་གྱི་བསམ་ཏན་ཡང་འབྱུང་གི་ཟག་མེད་ཀྱི་འཇུག་ཐོགས་སུ་ནི་ཉོན་མོངས་ཅན་འབྱུང་བ་མེད་དོ། །སྙོམས་འཇུག་ཉོན་མོངས་ཅན་ལས་ནི་

[411A]༄༅། །གལ་ཏེ་ཤེས་བཞིན་དང་དྲན་པས་ཟིན་ན་ལངས་པའི་ཚེ་རང་སའི་དག་པ་བ་དང། རྒྱུན་གྱི་ཚེ་རང་སའི་ཉོན་མོངས་ཅན་དང། དེ་དག་ཏུ་མ་ཟད་ རང་སའི་ཉོན་རངས་  དེས་གཟིར་བ་ལས་འོག་མའི་དག་པ་བ་ལ་དགའ་བར་འགྱུར་བས་ལངས་པ་ནས་འོག་མའི་དག་པ་བ་ འམ་
དགེ་བ་ཁ་  གཅིག་ཀྱང་འབྱུང་བར་འགྱུར་རོ། །གལ་ཏེ་བདག་གིས་བསམ་གཏན་འདི་ནི་ཉོན་མོངས་ཅན་ཞིག་སྟེ་དེ་བས་ནི་འོག་མ་བཟང་ངོ་ཞེས་རང་སའི་ཉོན་མོངས་ཅན་ལ་སྐྱོན་དུ་ཤེས་ནས་འོག་མར་འཕོན་ནི་དགེ་བ་ལས་འཕོས་པ་ཡིན་ལ། འོན་ཏེ་ཉོན་མོངས་ཅན་དུ་མ་ཤེས་ན་ནི་དེ་ལས་
ཇི་ལྟར་འོག་མའི་དགེ་བར་འཕོ་ཞེ་ན། དང་པོ་སྙོམས་པར་འཇུག་པ་ན་གོང་མའི་ཉོན་མོངས་ཅན་པས་ནི་འོག་མའི་དག་པ་བ་བཟང་བས་གོང་མའི་སེམས་ཉོན་མོངས་ཅན་དུ་གྱུར་ན་དེ་མ་ཐག་ཏུ་འོག་མའི་དག་པ་བ་ལ་གནས་པར་གྱུར་ཅིག་སྙམ་དུ་འཕངས་པའི་ཕྱིར་གོང་མའི་ཉོན་མོངས་ཅན་
གྱི་མཇུག་ཐོགས་སུ་འོག་མའི་དག་པ་བ་འབྱུང་སྟེ་དཔེར་ན་དུས་འདི་ཙམ་ན་ལྡང་བར་བྱའོ་སྙམ་དུ་བསམས་ནས་གཉིད་ལོག་པ་འདོད་པའི་དུས་སུ་སང་པར་འགྱུར་པ་བཞིན་ནོ། །ཟག་མེད་ནི་ཉོན་མོངས་ཅན་གྱི་མཇུག་ཐོགས་སུ་རང་ས་དང་འོག་ས་པའང་རྣམ་པ་ཐམས་ཅད་དུ་མི་སྐྱེའོ། །དེ་ཡང་
སྙོམས་པར་འཇུག་པའི་དུས་ཀྱི་དབང་དུ་བྱས་ནས་དག་པ་བ་དང་ཉོན་མོངས་ཅན་གྱི་མཇུག་ཏུ་རང་སའི་ཉོན་མོངས་ཅན་ཁོ་ན་སྐྱེའི་གཞན་སའི་ཉོན་མོངས་ཅན་མི་འབྱུང་ངོ་ཞེས་བཤད་ཀྱི་འཆི་འཕོ་བའི་ཚེ་ནི་སྐྱེ་བའི་བསམ་གཏན་དག་ན་སྐྱེས་ཐོབ་ཀྱི་དགེ་བ་མཉམ་གཞག་མ་ཡིན་པས་ཀྱང་བསམ་གཏན་དག་
པ་བའི་མིང་ཐོབ་པས་སྙོམས་འཇུག་དང། པ་བ་ལས་ནི་རང་ས་དང་གོང་འོག་གི་ས་གང་དུ་སྐྱེ་བ་དེ་དག་ཐམས་ཅད་ཀྱི་ཉིང་མཚམས་སྦྱོར་སེམས་ཉོན་མོངས་པ་ཅན་ཀུན་འབྱུང་བ་སྲིད་དེ། འདི་ལྟར་བསམ་གཏན་དང་པོ་བ་ལྟ་བུའི་དགེ་བ་སྐྱེས་ཐོབ་ལ་གནས་ཏེ་རང་ས་དང་གོང་འོག་ཐམས་ཅད་དུ་སྐྱེ་བ་སྲིད་ལ། སྐྱེ་བའི་
སྲིད་པ་ཉོན་མོངས་ཅན་ཞེས་འབྱུང་བས་སྐྱེ་བའི་སེམས་ཐམས་ཅད་ཉོན་མོངས་ཅན་དུ་ངེས་བའི་ཕྱིར་རོ། །དེ་ཡང་འཆི་འཕོའི་ཚེ་སྙོམས་འཇུག་ཉོན་མོངས་ཅན་ལས་ནི་རང་ས་དང་འོག་སའི་ཉོན་མོངས་ཅན་སྐྱེའི་ས་གོང་མའི་ཉོན་མོངས་ཅན་མི་འབྱུང་བས་གོང་མ་སྐྱེ་བ་མིན་ནོ། །འོག་སའི་ཉོན་མོངས་

[411B] །ཅི་སྙོམས་འཇུག་དག་པ་བ་ཐམས་ཅད་ཀྱི་མཇུག་ཐོགས་སུ་རང་ས་དང་གོང་འོག་གི་ཉོན་མོངས་ཅན་དང་དག་པ་བ་དང་ཟག་མེད་ཀྱི་སྙོམས་འཇུག་འབྱུང་ངམ་ཞེ་ན། མ་ཡིན་ཏེ། སྲིད་རྩེ་མ་གཏོགས་པའི་སྙོམས་འཇུག་དག་
པ་བ་དེ་དག་ནི་ཉམས་པའི་ཆ་དང་མཐུན་པ་དང། སོགས་པས་བསྡུས་པ་གནས་པའི་ཆ་དང་མཐུན་པ་དང། ཁྱད་པར་གྱི་ཆ་དང་མཐུན་པ་དང། ངེས་པར་འབྱེད་པའི་ཆ་དང་མཐུན་པ་དང། རྣམ་པ་བཞི་བཞི་པ་ཡིན་ལ། སྲིད་རྩེ་ལ་ནི་གོང་ནས་གཞན་མེད་པས་ཁྱད་པར་གྱི་ཆ་མཐུན་མེད་པའི་ཕྱིར་གསུམ་ཡིན་ནོ། །ཉམས་
པའི་ཆ་མཐུན་ལ་སོགས་པ་དེ་དག་ནི་གོ་རིམ་བཞིན་དུ་ཉོན་མོངས་པ་སྐྱེ་བ་དང་རྗེས་སུ་མཐུན་པ་དང། རང་གི་ས་པ་དང་རྗེས་སུ་མཐུན་པ་དང། ས་གོང་མའི་སེམས་སྐྱེ་བ་དང་རྗེས་སུ་མཐུན་པ་དང། དེ་ལས་ཟག་མེད་སྐྱེ་བས་ཟག་མེད་ཀྱི་ལམ་ མཐོང་ལམ་དང་མཐུན་པའི་ངེས་འབྱེད་ཆ་མཐུན་ནི་གཟུགས་མེད་ན་མེད་དོ། །  སྐྱེ་བ་
དང་རྗེས་སུ་མཐུན་པའོ། །དེ་ལ་རྗེས་སུ་མཐུན་པ་ཞེས་བྱ་བའང་དེ་དང་དེ་སྐྱེ་བ་ལ་ཕྱོགས་པ་ཙམ་ འཕེལ་འགྲིབ་མེད་པར་  ཡིན་གྱི་དངོས་སུ་སྐྱེས་པ་ནི་མ་ཡིན་ཏེ། ཐམས་ཅད་ཀྱང་དག་པ་བ་ཡིན་པའི་ཕྱིར་རོ། །འོན་ཀྱང་གནས་པའི་ཆ་དང་མཐུན་པ་ནི་སྐྱེས་པའི་ངོ་བོ་ཉིད་ཡིན་ནོ། །དེས་ན་ཟག་མེད་ཀྱི་བསམ་གཏན་
གཟུགས་མེད་ནི་ངེས་འབྱེད་ཆ་མཐུན་གྱི་བསམ་གཏན་གཟུགས་མེད་དག་པ་བ་ལས་སྐྱེ་བ་ཡིན་ནོ། །འོ་ན་ཉམས་པ་ཆ་མཐུན་ལ་སོགས་པ་བཞི་པོ་དེ་དག་གང་གི་མཇུག་ཐོགས་སུ་དུ་འབྱུང་ཞེ་ན། ཉམས་པའི་ཆ་མཐུན་གྱི་མཇུག་ཐོགས་སུ་རྒྱུན་གྱི་དུས་སུ་ཉམས་པའི་ཆ་མཐུན་རང་ཉིད་དང། ཁྱད་པར་དུ་འགྲོ་
བའི་དུས་སུ་གནས་པའི་ཆ་མཐུན་ཏེ་གཉིས་གཉིས་དང། སོགས་པས་གཟུང་བ་གནས་པའི་ཆ་མཐུན་གྱི་མཇུག་ཐོགས་སུ་ངེས་འབྱེད་ཆ་མཐུན་མ་གཏོགས་པ་གསུམ་དང། ཁྱད་པར་ཆ་མཐུན་གྱི་མཇུག་ཐོགས་སུ་ཉམས་པའི་ཆ་མཐུན་མ་གཏོགས་པ་གསུམ་དང། ངེས་འབྱེད་ཆ་མཐུན་གྱི་མཇུག་ཐོགས་
སུ་ཟག་མེད་འབྱུང་ཡང་དག་པ་བ་མ་ཡིན་པས་རྒྱུན་གྱི་ཚུལ་གྱིས་ངེས་འབྱེད་ཆ་མཐུན་དེ་གཅིག་པུ་འབྱུང་སྟེ། དེ་ལྟར་ན་རང་སའི་ཉོན་མོངས་པ་དང་དག་པ་བ་དང་གོང་སའི་དག་པ་བ་དང་ཟག་མེད་འབྱུང་བ་ནི་གོ་རིམ་བཞིན་དུ་ཉམས་པའི་ཆ་མཐུན་དང་གནས་ འདི་ལས་ཉམས་ཀྱང་གནས་པ་མ་བཏང་ན་དེ་ཉིད་སྐྱེར་རུང་བའི་ཕྱིར་རོ། །།

[412A]༄༅། །པའི་ཆ་མཐུན་དང་ཁྱད་པར་གྱི་ཆ་མཐུན་དང་ངེས་འབྱེད་ཆ་མཐུན་ཁོ་ན་ཡིན་པར་ཤེས་པར་བྱའོ། །འོ་ན་ཐོད་རྒལ་གྱི་སྙོམས་འཇུག་ཇི་ལྟར་སྐྱེད་ཅེ་ན། དེ་ལ་བཞི་ལས་དང་པོ་གང་ལ་སྙོམས་འཇུག་བྱ་བའི་གཞི་ནི། བསམ་གཏན་བཞི་དང་གཟུགས་མེད་བཞི་སྟེ་ཟག་བཅས་ཀྱི་ས་བརྒྱད་
དང་ཟག་མེད་ཀྱི་ས་བདུན་ཏེ་དེ་ལྟར་ཟག་བཅས་ཟག་མེད་རྣམ་པ་གཉིས་སོ། །གཉིས་པ་ཇི་ལྟར་སྙོམས་པར་འཇུག་ ཟག་མེད་ལས་ལྡང་བའི་ཚེ་ཉམས་པའི་ཆ་མཐུན་མ་གཏོགས་པ་གང་རུང་མངོན་དུ་བྱེད་དོ་གསུང་ངོ། །  པའི་ཚུལ་ལ་སྦྱོར་བ་དངོས་གཞི་གཉིས་ཀྱི་དང་པོ་ལའང་གཉིས་ལས་རིང་བའི་སྦྱོར་བ་ནི་འབྲེལ་བ་སྟེ་ཐོག་མར་ཟག་
བཅས་ཀྱི་ས་བརྒྱད་དང་ཟག་མེད་ཀྱི་ས་བདུན་པ་དང་རིས་མ་བོར་བར་ལུགས་དང་མཐུན་པར་གོ་རིམ་བཞིན་དུ་སོང་ཞིང་ལུགས་དང་མི་མཐུན་པར་གོ་རིམ་བཞིན་དུ་འོངས་ནས་སྙོམས་པར་འཇུག་པ་དང། དེ་ནས་ཕྱིས་ཉེ་བའི་སྦྱོར་བ་ནི་ཟག་བཅས་སུ་རིས་མཐུན་པའི་བསམ་གཏན་དང་པོ་ནས་གསུམ་པ་དང། དེ་
ནས་ནམ་མཁའ་མཐའ་ཡས་སྐྱེ་མཆེད་དང། དེ་ནས་ཅི་ཡང་མེད་པའི་སྐྱེ་མཆེད་ལ་སྙོམས་པར་འཇུག་པ་ས་རེ་རེ་རྒལ་ནས་ལུགས་དང་མཐུན་པར་ཡར་སོང་ཞིང། དེ་བཞིན་དུ་ཟག་བཅས་སུ་རིས་མཐུན་པའི་ཅི་ཡང་མེད་པའི་སྐྱེ་མཆེད་ནས་བསམ་གཏན་དང་པོའི་བར་དུ་ཡང་ས་རེ་རེ་རྒལ་ནས་ལུགས་
དང་མི་མཐུན་པར་སྙོམས་པར་འཇུག་པས་མར་འོངས་པ་དང། དེ་བཞིན་དུ་ཟག་མེད་དུ་རིས་མཐུན་པའི་བསམ་གཏན་དང་པོ་ནས་གསུམ་པ་དང། དེ་ནས་ནམ་མཁའ་མཐའ་ཡས་སྐྱེ་མཆེད་དང། དེ་ནས་ཅི་ཡང་མེད་པའི་སྐྱེ་མཆེད་ལ་སྙོམས་པར་འཇུག་པས་རེ་རེ་རྒལ་ནས་ལུགས་དང་མཐུན་པར་
ཡར་སོང་ཞིང། དེ་བཞིན་དུ་ཟག་མེད་དུ་རིས་མཐུན་པའི་ཅི་ཡང་མེད་པའི་སྐྱེ་མཆེད་ནས་བསམ་གཏན་དང་པོའི་བར་དུའང་ས་རེ་རེ་རྒལ་ནས་ལུགས་དང་མི་མཐུན་པར་སྙོམས་པར་འཇུག་པས་མར་འོངས་པ་སྟེ། དེ་ལྟར་ཟག་བཅས་དང་ཟག་མེད་དུ་རིས་མཐུན་པའི་ས་གཅིག་སྟེ་རེ་རེ་རྒལ་ནས་ལུགས་དང་
མཐུན་པར་ཡར་སོང་ཞིང་རིས་མཐུན་པའི་ས་རེ་རེ་རྒལ་ནས་ལུགས་དང་མི་མཐུན་པར་མར་འོངས་བའི་སྒོ་ནས་བྱང་བར་བྱས་ནས། གཉིས་པ་དངོས་གཞི་ནི་གང་གི་ཚེ་ཟག་བཅས་ཀྱི་བསམ་གཏན་དང་པོ་ནས་ཟག་མེད་ཀྱི་བསམ་གཏན་གསུམ་པ་དང། དེ་ནས་ཟག་བཅས་ཀྱི་ནམ་མཁའ་མཐའ་ཡས་སྐྱེ་

[412B] དེ་ནས་ཟག་མེད་ཀྱི་ཅི་ཡང་མེད་པའི་སྐྱེ་མཆེད་ལ་ལུགས་དང་མཐུན་པར་ས་རེ་རེ་རྒལ་ཞིང་རིས་མི་མཐུན་པ་གསུམ་པ་ལ་སྙོམས་པར་འཇུག་པ་དང། དེ་བཞིན་དུ་ཟག་བཅས་ཀྱི་ཅི་ཡང་མེད་པའི་སྐྱེ་མཆེད་ནས་ཟག་མེད་ཀྱི་བསམ་གཏན་དང་པོའི་བར་དུ་ལུགས་དང་མི་མཐུན་པར་ས་རེ་རེ་རྒལ་ཞིང་
རིས་མི་མཐུན་པ་གསུམ་པར་འགྲོ་བ་དང། དེ་བཞིན་དུ་ཟག་མེད་ཀྱི་བསམ་གཏན་དང་པོ་ནས་ཟག་བཅས་ཀྱི་ཅི་ཡང་མེད་པའི་སྐྱེ་མཆེད་ཀྱི་བར་དུ་ལུགས་དང་མཐུན་པར་ས་རེ་རེ་བརྒལ་ཞིང་རིས་མི་མཐུན་པ་གསུམ་པར་འགྲོ་བ་དང། དེ་བཞིན་དུ་ཟག་མེད་ཀྱི་ཅི་ཡང་མེད་པའི་སྐྱེ་མཆེད་ནས་ཟག་བཅས་ཀྱི་བསམ་
གཏན་དང་པོའི་བར་དུ་ལུགས་དང་མི་མཐུན་པར་ས་རེ་རེ་བརྒལ་ཞིང་རིས་མི་མཐུན་པ་གསུམ་པར་འགྲོ་བ་སྟེ། དེ་ལྟར་ཟག་བཅས་སམ་ཟག་མེད་རིས་མི་མཐུན་པ་གསུམ་པར་འགྲོ་བ་སྟེ་སྤེལ་མར་སྙོམས་པར་འཇུག་ནུས་པ་དེའི་ཚེ་ཐོད་རྒལ་གྱི་སྙོམས་འཇུག་དངོས་གཞི་གྲུབ་པ་ཡིན་ནོ། །དེ་བཞིན་དུ་ཟག་བཅས་ཟག་
མེད་ཀྱི་བསམ་གཏན་གཉིས་པ་ནས་སྲིད་རྩེའི་བར་དང། སྲིད་རྩེ་ནས་གཉིས་པའི་བར་དུ་ལུགས་དང་མཐུན་པ་དང་མི་མཐུན་པར་ས་ར་རེ་བརྒལ་ནས་རིས་མི་མཐུན་པ་གསུམ་པར་འགྲོ་བའི་ཐོད་རྒལ་ལ་སོགས་པའང་སྦྱར་ཏེ་ཤེས་པར་བྱའོ། །སྔར་བཤད་པ་ལྟར་ཤིན་ཏུ་རིང་བའི་ཕྱིར་བཞི་པ་ལ་ནི་སྙོམས་པར་མི་འཇུག་
གོ། གསུམ་པ་རྟེན་ནི་དེ་ལྟ་བུའི་ཐོད་རྒལ་དེ་ཡང་བློ་གསལ་བས་གླིང་གསུམ་གྱི་སྐྱེས་པ་བུད་མེད་དང། བཞི་པ་གང་ཟག་ནི་མཐོང་ཐོབ་དབང་པོ་རྣོ་བས་ཏིང་ངེ་འཛིན་ལ་དབང་ཡང་ཉོན་མོངས་པ་མེད་པ་མ་ཡིན་ལ། དུས་ཀྱིས་རྣམ་གྲོལ་ཉོན་མོངས་པ་མེད་པ་ཡིན་ཡང་དབང་པོ་རྟུལ་བས་ཏིང་ངེ་འཛིན་ལ་དབང་བ་མ་ཡིན་པས་
དུས་དང་མི་སྦྱོར་བར་རྣམ་པར་གྲོལ་བའི་དགྲ་བཅོམ་པ་མི་གཡོ་བ་ གཉིས་ཀའི་ཆ་ལས་རྣམ་གྲོལ།  ཁོ་ནས་སྐྱེད་པར་བྱེད་དེ། མི་སློབ་པ་ཡིན་པས་ཉོན་མོངས་པ་མེད་པའི་ཕྱིར་དང། དབང་པོ་རྣོ་ཞིང་བསམ་གཏན་དངོས་གཞི་ཐོབ་པས་ཏིང་ངེ་འཛིན་ལ་དབང་འབྱོར་པའི་ཕྱིར་རོ། །སངས་རྒྱས་རྣམས་ཀྱི་ཐོད་རྒལ་ཡང་ཚུལ་
འདི་ཉིད་ཡིན་པར་སྡེ་པས་འདོད་ལ། ཤིན་ཏུ་རྒྱས་པའི་སྡེ་སྣོད་ལྟར་ན་ནི་མངོན་པར་རྟོགས་པའི་རྒྱན་ལས། འགོག་དང་བཅས་པའི་སྙོམས་འཇུག་དགུར། །རྣམ་པ་གཉིས་སུ་སོང་འོངས་ནས། །འདོད་པར་གཏོགས་པའི་རྣམ་པར་ཤེས། །མཉམ་གཞག་མིན་པའི་མཚམས་ ཏིང་ངེ་འཛིན་ནི་ཟག་པ་བཅས་མ་བཅས་གཉིས་ཀའོ། །  གཟུང་

[413A]༄༅། །སྟེ། །གཅིག་དང་གཉིས་གསུམ་བཞི་དང་ལྔ། །དྲུག་དང་བདུན་དང་བརྒྱད་རྒལ་ནས། །འགོག་པའི་བར་དུ་མི་འདྲར་འགྲོ། །ཐོད་རྒལ་གྱི་ནི་སྙོམས་འཇུག་ཡིན་ཞེས་ཚུལ་གཞན་དུ་བཤད་དོ། །ལུས་ཀྱི་རྟེན་ཡང་བསམ་གཏན་དང་གཟུགས་མེད་པའི་སྙོམས་འཇུག་དེ་དག་ནི་རང་གི་ས་པའི་ལུས་
དང་འོག་སའི་ལུས་ཀྱི་རྟེན་ཅན་ཡིན་ཏེ། སྲིད་རྩེའི་སྙོམས་འཇུག་ནི་སྲིད་རྩེར་ཡང་མངོན་སུམ་དུ་བྱེད་ལ་འོག་མ་འདོད་ཁམས་ཀྱི་བར་དུ་ཡང་མངོན་སུམ་དུ་བྱེད་པ་ པོ་ས་དགུ་པ་ཡིན་པ།  ནས་བསམ་གཏན་དང་པོའི་སྙོམས་འཇུག་དང་པོ་རང་ས་དང་འོག་མ་འདོད་པའི་རྟེན་ལ་མངོན་སུམ་དུ་བྱེད་ པས་ས་གཉིས་པ་ཡིན་
པའི་བར་དུ་སྦྱར་རོ། །འོ་ན་ཅིའི་ཕྱིར་གོང་དུ་སྐྱེས་པའི་རྟེན་ལ་སྙོམས་འཇུག་འོག་མ་མངོན་སུམ་དུ་མི་བྱེད་ཅེ་ན། འདི་ལྟར་གོང་དུ་སྐྱེས་པ་དེ་ལ་རང་ས་ན་མཆོག་ཡོད་པས་འོག་མའི་དམན་པས་དགོས་པ་བྱེད་པ་མེད་པའི་ཕྱིར་རོ། །དེ་ལྟར་སྤྱིར་བསྟན་ནས་དམིགས་ཀྱིས་བསལ་བ་ནི་སྲིད་པའི་རྩེ་མོར་སྐྱེས་
 དེ་ཡང་ཟག་བཅས་ནི་འབྲས་བུ་རང་ས་དང་རྒྱུ་འོག་ས་ལ་བརྟེན་པར་ངས་སོ། །  པའི་ཕྱིར་མི་འོང་བ་ནི་འཕགས་པ་སྟེ་ཟག་པ་མེང་པའི་ཅི་ཡང་མེད་པའི་སྐྱེ་མཆེད་ཀྱི་ཏིང་ངེ་འཛིན་མངོན་སུམ་དུ་བྱས་ནས་སྲིད་རྩེའི་ཟག་པ་ཟད་པར་བྱས་ཏེ་དགྲ་བཅོམ་ཐོབ་པར་བྱེད་དེ། ཅིའི་ཕྱིར་ཞེ་ན། སྲིད་རྩེ་རང་ས་ན་ཟག་མེད་ཀྱི་ལམ་མེད་པའི་
ཕྱིར་དང། ཅི་ཡང་མེད་པའི་སྐྱེ་མཆེད་ཟག་མེད་དེ་ཡང་སྲིད་རྩེ་ལ་ཐག་ཉེ་བའི་ཕྱིར་རོ། །བསམ་གཏན་གཉིས་པ་ལ་སོགས་པར་དང་པོའི་མིག་ཤེས་ལ་སོགས་པ་མངོན་དུ་བྱེད་པ་ནི་དེ་དག་མ་བསྒྲིབས་ལུང་མ་བསྟན་ཡིན་པས་བསམ་གཏན་དང་གཟུགས་མེད་པའི་ཏིང་ངེ་འཛིན་མ་ཡིན་པའི་ཕྱིར་དང། འདིར་
ནི་དེ་དག་གི་རྟེན་བསམ་པ་སྐབས་སུ་བབ་བའི་ཕྱིར་རོ། །ཡང་ན་དེ་དག་དམན་ཡང་རང་ས་ན་མེད་པའི་ཕྱིར་ལྟ་བ་ལ་སོགས་པ་ལ་དགོས་པ་ཡོད་པས་མངོན་དུ་བྱེད་དོ་ཞེས་ཤེས་པར་བྱའོ། །ཡང་སྙོམས་འཇུག་དེ་དག་གི་དམིགས་པ་གང་ཞེ་ན། སྲེད་པ་དང་བཅས་པ་རོ་མྱང་བ་དང་མཚུངས་པར་ལྡན་པའི་སྙོམས་
འཇུག་རྣམས་ནི་རང་རང་གི་ས་པའི་སྲིད་པ་ཟག་བཅས་ཀྱི་ཕུང་པོའི་དཔོས་པོ་ཁོ་ན་ལ་དམིགས་པ་ཡིན་གྱི། རང་གི་ངོ་བོ་ཉོན་མོངས་ཅན་ཡིན་ཞིང་འོག་ས་ལས་འདོད་ཆགས་དང་བྲལ་ བའི་ཉོན་མོངས་ཅན་ཡིན།  བས་འོག་ས་ལ་དམིགས་པའང་མ་ཡིན་ལ།  དེ་ལ་དམིགས་ནས་སྲེད་པ་སྐྱེ་ན་དེ་འདོད་ཆགས་དང་མ་བྲལ་

[413B]  །ས་གང་གི་སྲེད་པ་གང་ཡིན་པ་དེ་ནི་ས་དེ་ཁོ་ན་ལ་རྒྱས་པར་འགྱུར་བས་གོང་འོག་རང་རང་གི་སྲེད་པས་ཡོངས་སུ་བཅད་པའི་ཕྱིར་ས་གོང་མ་ལའང་དམིགས་པ་མ་ཡིན་ནོ། །དེ་ལྟ་མ་ཡིན་ན་དེ་གོང་མ་ཉིད་དུ་མི་འགྲུབ་སྟེ། ས་ཐ་དད་དུ་མ་བཅད་པའི་ཕྱིར་ས་གཅིག་པའི་གནས་གཞན་བཞིན་ནོ། །དེ་ཉིད་
ཀྱི་ཕྱིར་གནས་གཞན་གསུམ་གསུམ་པ་རྣམས་དང་བརྒྱད་པོ་དག་ལྟག་འོག་ཏུ་འདུག་ཀྱང་ས་གཅིག་པ་ཉིད་དུ་འགྲུབ་པོ་ཞེས་རྒྱལ་པོའི་སྲས་འཆད་དོ། །ཟག་མེད་ལ་དམིགས་པའང་མ་ཡིན་ཏེ། ཟག་མེད་དོན་དུ་གཉེར་ན་དགེ་བའི་ཆོས་ལ་འདུན་པར་འགྱུར་བའི་ཕྱིར་རོ། །བསམ་གཏན་དགེ་བ་དག་པ་བ་དང་ཟག་མེད་ཀྱི་
དམིགས་ཡུལ་ནི་ཅི་རིགས་པར་ཡོད་དགུ་ཅོག་ཡིན་ཏེ། འདུས་བྱས་དང་འདུས་མ་བྱས་གང་ཡང་རུང་བ་ལ་དམིགས་ནས་སེམས་ཉེ་བར་འཇོག་པའི་ཕྱིར་རོ། །གཟུགས་མེད་ཀྱི་ཉེར་བསྡོགས་ཀྱིས་འོག་སའི་ཟག་བཅས་ལ་དམིགས་ཤིང་དངོས་གཞི་ཉོན་མོངས་ཅན་ཡང་ཡོད་ལ་དངོས་གཞི་དགེ་བས་ཆོས་ཤེས་ཕྱོགས་
མཐུན་གྱི་ལམ་དང་འོག་སའི་འགོག་པ་ལ་ དག་པ་པས་གོང་མ་རྟོགས་པ་ཡང་མངོན་ཤེས་མིན་གྱི་བསམ་གཏན་གྱི་སེམས་ཀྱིས་སེམས་དེ་གཉིས་ཀྱི་དམིགས་པ་ནི།  མ་དམིགས་ཀྱང་ཟག་མེད་འོག་སའི་གཉེན་པོ་རྗེས་ཤེས་ཕྱོགས་མཐུན་གྱི་ལམ་བདེན་དང་རང་ས་དང་གོང་ས་ལ་དམིགས་བས་དེ་རྣམས་ལས་ཁྱད་པར་དུ་བྱ་བའི་ཕྱིར་དང། བསམ་
གཏན་རྣམས་ནི་ཀུན་ཏུ་ལྟ་བ་པ་ཡིན་པས་དངོས་གཞིས་ཀྱང་འོག་སའི་ཟག་བཅས་ལ་དམིགས་ཀྱང་གཟུགས་མེད་པའི་དངོས་གཞི་དགེ་བ་དག་པ་བ་དང་ཟག་མེད་རྣམས་ཀྱི་སྤྱོད་ཡུལ་ནི་ས་འོག་མའི་ཟག་བཅས་མིན་ཏེ། གཟུགས་མེད་པའི་དངོས་གཞི་རྣམས་ནི་དམིགས་པ་ལས་ངེས་པར་བྱུང་བ་ཡིན་པའི་ཕྱིར་རོ། །
གོང་མ་ལ་དམིགས་སོ་ཞེས་བྱ་བའང་སྲིད་རྩེའི་འཕགས་པ་ཅི་ཡང་མེད་པའི་སེམས་མངོན་དུ་བྱས་པའི་དབང་དུ་བྱས་ཀྱི་ཐམས་ཅད་ནི་མ་ཡིན་ནོ་ཞེས་ཤེས་པར་བྱའོ།  །ཤུགས་ལ་འོག་སའི་ལམ་ཟག་མེད་ལ་གོང་སའི་རྗེས་ཤེས་ཕྱགས་མཐུན་གྱི་དམིགས་པར་བསྟན་ནོ་དེ་ཡང་ས་དབུའི་ལམ་ན་ཕན་ཚུན་དུ་ཞེས་པའི་ཚུལ་དུའོ།  །བསམ་གཏན་
དང་གཟུགས་མེད་དག་པ་བ་ལ་སོགས་པ་གསུམ་པོ་འདི་དག་ལས་ཟག་པ་མེད་པའི་དངོས་གཞི་རྣམས་ཀྱིས་ས་རང་ས་དང་གོང་སའི་ཉོན་མོངས་པ་རྣམས་སྤོང་གི་ དག་པ་བ་ནི།  ཉེར་བསྡོགས་ཀྱིས་འདོད་ཆགས་དང་བྲལ་ཟིན་པའི་ཕྱིར་དང།  ཉོན་མོངས་ཅན་ནི།  སྲིད་པས་སྲིད་པ་ལས་ངེས་པར་མི་འབྱུང་བས་རང་སའི་གཉེན་པོ་

[414A]༄༅། །མ་ཡིན་པའི་ཕྱིར་དང། འོག་སའི་དག་པ་བ་བས་གོང་སའི་ཉོན་མོངས་ཅན་ཆེས་ཁྱད་པར་དུ་འཕགས་པས་ སུན་མི་འབྱིན་པས།  དམན་པས་ཁྱད་པར་ཅན་སྤང་བར་མི་ནུས་པའི་ཕྱིར་གོ་རིམ་བཞིན་དུ་དག་པ་བའི་དངོས་གཞིས་ཀྱང་འོག་ས་དང་རང་ས་དང་གོང་སའི་ཉོན་མོངས་པ་རྣམས་མི་
སྤོང་ན་ཉོན་མོངས་ཅན་གྱིས་ལྟ་སྨོས་ཀྱང་ཅི་དགོས། བསམ་གཏན་དང་གཟུགས་མེད་གོང་ས་གོང་སའི་ཉེར་བསྡོགས་ནི་ས་འོག་མ་འོག་མའི་གཉེན་པོ་ཡིན་པས་ཟག་མེད་ཀྱིས་སྤོང་བར་མ་ཟད་ ཉེར་བསྡོགས།  དག་བ་པས་ཀྱང་ཉོན་མོངས་པ་རྣམས་སྤོང་ངོ་ཞེས་སྦྱར་རོ། །དྲུག་པ་ཉེར་བསྡོགས་བཤད་པ་ནི་
འོ་ན་ཉེར་བསྡོགས་དུ་ཡོད་ཅེ་ན། སྙོམས་འཇུག་དངོས་གཞི་ བརྒྱད་ཡོད་པས།  བརྒྱད་པོ་དེ་དག་ལ་ནི་གང་གིས་འཇུག་པའི་སྦྱོར་བ་ཉེར་བསྡོགས་ཀྱང་བརྒྱད་ཡོད་ལ། ཐམས་ཅད་ཀྱང་ཉོན་མོངས་ཅན་ལ་འབྲས་ལམ་མེད་པས་སྲེད་པ་དང་མཚུངས་ལྡན་གྱི་ལམ་གྱིས་ཉོན་མོངས་སྤང་བར་མི་ནུས་ལ་
འདི་དག་ནི་འདོད་ཆགས་དང་འབྲལ་བར་བྱེད་པའི་ལམ་ཡིན་པའི་ཕྱིར་ངོ་བོ་རེ་མྱོང་བ་དང་མཚུངས་ལྡན་མ་ཡིན་གྱི་ངག་པ་བ་ཁོ་ན་མངོན་པར་འདུ་བྱ་བ་མེད་པར་འབྱུང་བ་དང། འོག་ས་ལས་ཡིད་བྱུང་བ་དང་བྲལ་ན་དགའ་བདེ་དང་མཚུངས་པར་ལྡན་པ་ཡིན་ན་དེ་དག་ནི་འབད་དེ་དྲང་དགོས་པས་མངོན་
 ཡིན་ཏེ་ཉོན་མོངས་ཅན་ནི་འོག་སའི་གཉེན་པོ་མ་ཡིན་པའི་ཕྱིར་རོ། །ཕྱི་མ་བདུན་མི་གསལ་བས་ཟག་མེད་མེད་དོ། །རྒྱུ་མཉམ་གཞག་གི་བསམ་གཏན་གཟུགས་མེད་ལ་ཉོན་མོངས་ཅན་མེད་པས། འབྲས་བུའི་དེ་དག་ཏུ་སྐྱེ་བ་ན་ཉིང་མཚམས་སྦྱོར་སེམས་ནི་རང་རང་གི་ཉེར་བསྡོགས་མཉམ་པར་མ་བཞག་པ་ཉོན་མོངས་ཅན་གྱིས་སྦྱོར་རོ་ཞེས་པ་ནི་གྲུབ་མཐའོ། །  པར་འདུ་བྱ་
བ་དང་བཅས་པ་དང། འོག་ས་ལས་ཡིད་བྱུང་བ་དང་མ་བྲལ་བས་ཚོར་བའང་བདེ་བ་ཡང་མིན་སྡུག་བསྔལ་ཡང་མིན་པ་བཏང་སྙོམས་ཀྱི་དབང་པོ་ཁོ་ན་དང་མཚུངས་བར་ལྡན་པ་ཡིན་ནོ། །ཡང་ན་འབད་དེ་དྲང་བར་བྱ་བ་ཡིན་པས་བཏང་སྙོམས་དང་མཚུངས་པར་ལྡན་ལ། འོག་ས་ལས་ཡིད་བྱུང་བ་དང་མ་
བྲལ་བ་དང། འདོད་ཆགས་དང་འབྲལ་བའི་ལམ་ཡིན་པས་དག་པ་བ་ཡིན་གྱི་རོ་མྱང་བ་དང་མཚུངས་ལྡན་མ་ཡིན་ནོ་ཞེས་བྱའོ། །སློབ་དཔོན་འཕགས་པས་ནི་སྙོམས་འཇུག་དངོས་གཞི་བརྒྱད་པོ་དེ་དག་ལ་འཇུག་པའི་ཡིད་ལ་བྱེད་པ་བདུན་བདུན་བཤད་དེ། དེ་ལས་འོག་མ་རྣམས་ཚེ་ཐུང་ཞིང་སྡུག་བསྔལ་

[414B] སྤང་བྱ་དང་ཐོབ་
བྱའི་སྦྱོར་བ་རྩོམ་པར་བྱེད་པའི་རྩེ་གཅིག་པ་ཞི་རགས་ཀྱི་མཚན་མ་ལ་མོས་པ་ཐོས་བསམ་ལས་འདས་པ་མོས་པ་ལས་བྱུང་བའི་ཡིད་ལ་བྱེད་པ་དང། འོག་སའི་ཉོན་མོངས་པ་ཆེ་གསུམ་སྤོང་བར་བྱེད་པ་རབ་ཏུ་དབེན་པ་ཡིད་ལ་བྱེད་པ་དང། དབེན་པ་ལ་དགའ་བ་རྒྱས་ཤའི་ཉོན་མོངས་པ་འབྲིང་གསུམ་
སྤོང་བར་བྱེད་པ་དགའ་བ་སྡུད་པའི་ཡིད་ལ་བྱེད་པ་དང། འོག་མའི་ཉོན་མོངས་མངོན་དུ་རྒྱུ་དང་བྲལ་བས་དེ་ཟད་མ་ཟད་བརྟག་པའི་ཕྱིར་དེ་སྐྱེ་བའི་མཚན་མ་ཡིད་ལ་བྱེད་པ་དང་ཐོབ་པ་ལ་མངོན་པའི་ང་རྒྱལ་མེད་པ་ལ་སེམས་འཇོག་པར་བྱེད་པ་དཔྱོད་པའི་ཡིད་ལ་བྱེད་པ་དང། དེ་ལྟར་བརྟགས་པས་ཉོན་མོངས་པ་
ཆུང་གསུམ་ཡོད་པར་རྟོགས་ནས་ཆུང་གསུམ་སྤོང་ཞིང་དངོས་གཞིའི་དངོས་རྒྱུར་གྱུར་པ་སྦྱོར་བ་མཐར་ཐུག་པའི་ཡིད་ལ་བྱེད་པ་དང། གོང་མའི་དངོས་གཞི་ཐོབ་པ་ནི་སྦྱོར་བ་མཐར་ཐུག་པའི་འབྲས་བུ་ཡིད་ལ་བྱེད་པའོ། །དེ་རྣམས་ཀྱིའང་དང་པོ་དྲུག་སྦྱོར་བ་དང་བདུན་པ་ནི་དངོས་གཞིའོ། །དེ་ལྟར་གོང་མ་པས་འཇིག་
རྟེན་པའི་གོང་མའི་ཉེར་བསྡོགས་ཀྱིས་འོག་སའི་སྒོམ་སྤང་དགུ་ཅར་སྤངས་པར་བཤད་པ་དེ་ནི་གོང་མ་པའི་ལུགས་ཡིན་གྱི་བྱེ་བྲག་སྨྲ་བའི་ལུགས་ནི་མ་ཡིན་ཏེ། གལ་ཏེ་ཡིན་ན་གང་ཞིག་བསམ་གཏན་གྱི་དངོས་གཞི་མ་ཐོབ་པ་མི་ལྕོགས་མེད་ལ་བརྟེན་ནས་མཐོང་ལམ་ཐོབ་པ་དེས་དང་པོའི་ཉེར་བསྡོགས་ཐོབ་པའི་
ཕྱིར་འདོད་པའི་སྒོམ་སྤང་མཐའ་དག་སྤངས་པར་འགྱུར་ན་བསྒོམ་པས་སྤང་བྱ་མ་སྤངས་ན། །འབྲས་བུ་དང་པོ་ལ་ཞུགས་པ་ཞེས་བྱ་བའི་འགྲེལ་པར་འདོད་པ་ལ་ཆགས་བཅས་ཀྱི་མཐོང་ལམ་པ་དེ་ཁམས་གསུམ་གྱི་སྒོམ་སྤང་གཅིག་ཀྱང་མ་སྤངས་པ་འཆིང་བ་མཐའ་དག་དང་ལྡན་པར་བཤད་པའི་ཕྱིར་རོ། །ཉེར་བསྡོགས་
བརྒྱད་པོ་དེ་དག་ལས་དང་པོ་བསམ་གཏན་དང་པོའི་ཉེར་བསྡོགས་མི་ལྕོགས་མེད་ནི་དག་པ་བ་ཡིན་པར་མ་ཟད་འཕགས་པ་ཟག་པ་མེད་པའང་ཡིན་ཏེ།  འདི་ནི་གསལ་བས་རང་འོག་གོང་གསུམ་གྱི་ཉོན་མོངས་ལས་རྒྱལ་ལོ།  །བསམ་གཏན་གྱི་དངོས་གཞི་མ་ཐོབ་པ་དག་འཇིག་རྟེན་ལས་འདས་པའི་ལམ་དེ་ལ་བརྟེན་ནས་བསྐྱེད་

[415A]༄༅། །པའི་ཕྱིར་རོ། །ཉེར་བསྡོགས་གཞན་དག་ནི་འོག་མའི་དངོས་གཞི་ལ་བརྟེན་པའི་ཕྱིར་དེ་དག་ལ། འཇིག་རྟེན་ལས་འདས་པའི་ལམ་མི་བརྟེན་ཏོ། །ཉེར་བསྡོགས་གཞན་རྣམས་ལའང་མཉམ་པར་བཞག་པ་དང་མ་འཞག་པ་གཉིས་ཡོད་པ་ལས་དང་པོ་ནི་དགེ་བ་དག་པ་བ་ཁོ་ན་ཡིན་ལ། གཉིས་
པ་ནི་ཊཱི་ཀར་བསམ་གཏན་གཟུགས་མེད་བརྒྱད་ཅར་གྱི་ཉེར་བསྡོགས་ཉོན་མོངས་པ་ཅན་མཉམ་གཞག་མ་ཡིན་པས་ཉིང་མཚམས་སྦྱོར་རོ་ཞེས་བྱ་བ་འདི་ནི་གྲུབ་པའི་མཐའ་ཡིན་ནོ་ཞེས་འབྱུང་བས་ཉིང་མཚམས་སྦྱོར་སེམས་ཀྱང་ཡིན་པས་ཉོན་མོངས་ཅན་ཡང་ཡིན་ཏེ། འགྲེལ་པ་ལས། ཉེས་བསྡོགས་
ཀྱི་སེམས་ཀྱིས་ཉིང་མཚམས་སྦྱོར་བ་ཉོན་མོངས་ཅན་ཡིན་མོད་ཀྱི་མཉམ་པར་བཞག་པ་ལ་ནི་ཉོན་མོངས་པ་ཅན་ཉིད་དགག་གོ་ཞེས་བཤད་པའི་ཕྱིར་རོ། །སྔོན་གྱི་སློབ་དཔོན་ཁ་ཅིག་བསམ་གཏན་དང་པོའི་ཉེར་བསྡོགས་མི་ལྕོགས་མེད་ནི་གསལ་བའི་ཕྱིར་དག་པ་བ་དང་ཟག་མེད་དང་རོ་མྱང་ལྡན་དང་གསུམ་ག་
ཡོད་དོ་ཞེས་འདོད་ལ། སློབ་དཔོན་འདུན་བཟང་ན་རེ་མི་ལྕོགས་མེད་ནི་དངོས་གཞི་ལ་སྙོགས་པའི་ཕྱིར་རོ། །མྱང་ལྡན་གྱི་སྙོམས་འཇུག་ཀྱང་ཡོད་དོ་ཞེས་ཟེར་རོ། །འོ་ན་ཉེར་ སྟེ་འདུན་བཟང་ནི།  བསྡོགས་ཞེས་ཀྱང་འབྱུང། བསམ་གཏན་ཁྱད་པར་ཅན་ཞེས་ཀྱང་འབྱུང་ན་གཅིག་གམ་ཐ་དད་ཅེ་ན། ཐ་དད་དེ། ཉེར་
བསྡོགས་ནི་འདོད་ཆགས་དང་འབྲལ་བའི་ལམ་ཡིན་ལ། བསམ་གཏན་དང་པོའི་དངོས་གཞི་དེ་ཉིད་རྟོག་པ་དང་བྲལ་བས་ཁྱད་པར་དུ་འཕགས་པས་རྟོག་ འདི་ལའང་ཉིང་མཚམས་སྦྱོར་སེམས་འདོད་ན་དེ་སྲིད་དོ། །  པ་མེད་ལ་དཔྱོད་པ་དང་བཅས་པ་ནི་བསམ་གཏན་ཁྱད་པར་ཅན་ཡིན་ལ། དེ་ནི་ འབྲས་ལམ་མིན་གྱི་བྲལ་ཟིན་ཡིན་
པས་དེ་ལ་དབྱེ་ན།  དག་པ་བ་དང་ཟག་མེད་དང་རོ་མྱང་ལྡན་དང་རྣམ་པ་གསུམ་ག་དང།  མི་ལྕོགས་མེད་དེ་ནི།  འབད་ནས་སྐྱེད་པར་བྱ་བ་ཡིན་པས་ཚོར་བའང་བདེ་བ་ཡང་མིན་སྡུག་བསྔལ་ཡང་མིན་པ་བཏང་སྙོམས་ཁོ་ན་དང་མཚུངས་པར་ལྡན་པ་ཡིན་ནོ། །དེ་ཉིད་ཀྱིས་ན་ བདེ་བ་དང་མི་ལྡན་པས།  ལམ་བསྐྱེད་དཀའ་བ་ཞེས་
བྱའོ༑ ༑དེས་ན་བསམ་གཏན་དང་པོ་ལ་རྟོག་དཔྱོད་གཉིས་ཀ་དང་བཅས་པའི་དངོས་གཞི་ཙམ་དང་རྟོག་པ་མེད་ལ་དཔྱོད་པ་ཙམ་དང་ལྡན་པའི་ཁྱད་པར་ཅན་གྱི་དབྱེ་བ་ཡོད་ཀྱི་གཉིས་པ་ལ་སོགས་པ་ལ་ནི་དེ་ལྟ་བུའི་ཁྱད་པར་མེད་པས་དངོས་གཞི་ལ་དབྱེ་བ་མེད་དོ། །བསམ་གཏན་ཁྱད་པར་ཅད་ཟག་བཅས་

[415B] །དེས་ན་བྱམས་པ་ལ་སོགས་པ་ནི་རྫོགས་བྱེད་ཡིན་པའི་ཕྱིར་ཚངས་པའི་གནས་པ་ཞེས་ཀྱང་བྱའོ། །བདུན་པ་ཏིང་ངེ་འཛིན་གྱི་དབྱེ་བ་ནི་ཡང་ཏིང་ངེ་འཛིན་ཐམས་ཅད་མདོར་བསྡུས་ཏེ་མདོ་ལས། ཏིང་ངེ་འཛིན་ནི་རྣམ་པ་གསུམ་
སྟེ༑ རྟོག་པ་དང་བཅས་ཤིང་དབྱེད་པ་དང་བཅས་པ་དང། རྟོག་པ་མེད་ལ་དཔྱོད་པ་ཙམ་དང། རྟོག་པ་ཡང་མེད་ལ་དཔྱོད་པ་ཡང་མེད་པའི་ཏིང་ངེ་འཛིན་ཏོ་ཞེས་ཏིང་ངེ་འཛིན་གསུམ་གསུངས་པ་ལ་བསམ་གཏན་ཁྱད་པར་ཅན་དེ་ནི་རྟོག་པ་ཙམ་ཞིག་བཀག་པས་རྟོག་མེད་དཔྱོད་ཙམ་གྱི་ཏིང་དེ་འཛིན་ཡིན་ལ། ཁྱད་པར་ཅན་དེ་མན་
ཆད་བསམ་གཏན་དང་པོའི་དངོས་གཞི་ཙམ་པོ་དང་ཉེར་བསྡོགས་མི་ལྕོགས་མེད་གཉིས་ནི་རྟོག་པ་དང་བཅས་ཤིང་དཔྱོད་པ་དང་བཅས་པའི་ཏིང་ངེ་འཛིན་ཏོ། །ཁྱད་པར་ཅན་དེ་ཡན་ཆད་བསམ་གཏན་གཉིས་པའི་ཉེར་བསྡོགས་ནས་སྲིད་རྩེའི་བར་རྣམས་ནི་ས་དེ་བསྡུས་ཀྱི་རྟོག་དཔྱོད་གཉིས་ཀ་མེད་པའི་ཏིང་ངེ་འཛིན་ཏོ། །
ཡང་མདོ་ལས། ཏིང་ངེ་འཛིན་རྣམ་པ་གསུམ་སྟེ། སྟོང་པ་ཉིད་དང་སྨོན་པ་མེད་པ་དང་མཚན་མ་མེད་པའི་ཏིང་ངེ་འཛིན་ཏོ་ཞེས་ཏིང་ངེ་འཛིན་གསུམ་གསུངས་པ་ལས་ཡུལ་མྱང་འདས་སོ་སོར་བརྟགས་འགོག་ནི་ཡུལ་ལྔ་དང་ཕོ་མོ་དང་འདུས་བྱས་ཀྱི་མཚན་ཉིད་གསུམ་མམ་བཞིའི་མཚན་མ་ སྟེ་བཅུ་  དང་བྲལ་བས་མཚན་
མེད་ཡིན་ལ། དེ་ལ་དམིགས་པའི་ཏིང་ངེ་འཛིན་ཡིན་པས་མཚན་མ་མེད་པའི་ཏིང་ངེ་འཛིན་ནི་མཚན་མ་ཐམས་ཅད་ཞི་བ་འགོག་པའི་རྣམ་པ་བཞི་དང་མཚུངས་པར་ལྡན་པ་དང། སྟོང་པ་ཉིད་ཀྱི་ཏིང་ངེ་འཛིན་ནི་སྟོང་པའམ་བདག་མེད་ལ་དམིགས་ནས་སྡུག་བསྔལ་གྱི་བདེན་པའི་བདག་མེད་པ་དང་སྟོང་པ་ཉིད་དུ་འཇུག་པའི་
 འདིར་དབང་པོ་རྣམས་མཚན་མར་མ་སྨོས་པ་ནི་དབང་པོ་ནི་ཡུལ་ལྟར་ཡིད་འཕྲོག་པར་བྱེད་པ་མིན་པས་སོ། །  རྣམ་པ་ཉིད་དང་མཚུངས་པར་ལྡན་ པའོ། །འདི་ཡང་འཇིག་ལྟའི་གཉེན་པོའོ། །  སྨོན་པ་མེད་པའི་ཏིང་ངེ་འཛིན་ནི་ཡུལ་སྨོན་བྱ་མ་ཡིན་པའི་འདུས་བྱས་ལ་དམིགས་ནས་ཡིད་འབྱུང་བའི་རྣམ་པ་ཅན་ཡིན་ལ། སྟོང་པ་དང་བདག་མེད་པས་ཀྱང་སྡུག་
བསྔལ་གྱི་བདེན་པ་ལ་སྟོང་པ་དང་བདག་མེད་ཀྱི་རྣམ་པར་དམིགས་མོད་ཀྱི་དེ་གཉིས་ནི་ཆོས་ཐམས་ཅད་ཀྱི་མཚན་ཉིད་ཡིན་པས་མྱང་འདས་ཀྱི་མཚན་ཉིད་ཀྱང་ཡིན་ན་དེ་དག་གིས་མྱང་འདས་ལས་ཡིད་མི་འབྱུང་བ་ལྟར་སྡུག་བསྔལ་ལས་ཀྱང་ཡིད་མི་འབྱུང་ལ་འགོག་བདེན་གྱིས་ཀྱང་ཡིད་མི་འབྱུང་གི། མི་རྟག་པ་དང་སྡུག་བསྔལ་

[416A]༄༅། །གྱི་རྣམ་པ་གཉིས་དང་ཀུན་འབྱུང་གི་བདེན་པ་དང་ལམ་གྱི་བདེན་པ་ འི་རྣམ་བརྒྱད་པོའི་ནང་ནས་ལམ་གྱི་རྣམ་པ་བཞི་  འདི་ལུང་བར་མ་ལས་རེ་ཞིག་བླང་བྱ་ཡིན་ཡང་འདུས་བྱས་ཡིན་བས་ཆུ་རྒལ་བའི་གཟིངས་ལྟར་ལྷག་མེད་དུ་འཇུག་པ་ན་ངེས་པར་འདོར་བས་སྤང་བྱང་གསུངས་པས་སྡུག་བསྔལ་
གྱི་བདེན་པའི་རྣམ་པ་ཕྱི་མ་གཉིས་དང་འགོག་བདེན་གྱི་རྣམ་པ་བཞི་སྟེ་དྲུག་པོ་དེ་དག་ལས་གཞན་པ་སྡུག་བསྔལ་གྱི་བདེན་པའི་རྣམ་པ་དང་པོ་གཉིས་དང་ཀུན་འབྱུང་དང་ལམ་གྱི་བདེན་པའི་རྣམ་བ་བརྒྱད་དེ་རྣམ་བ་བཅུ་དང་མཚུངས་པར་ལྡན་པའི་ཏིང་ངེ་འཛིན་ནོ། །སློབ་དཔོན་ཐོགས་མེད་དང་སེང་གེ་བཟང་པོ་ལ་
སོགས་པས་ནི་མཚན་མ་མེད་པ་ནི་ཞི་བའི་ངོ་བོ་ཡིན་པའི་ཕྱིར་འགོག་ལམ་གྱི་རྣམ་པ་བརྒྱད་དང། སྨོན་པ་མེད་པ་ནི་དེ་དག་གིས་ཁམས་གསུམ་ལ་སྨོན་པ་ལྡོག་བའི་ཕྱིར་མི་རྟག་པ་དང་སྡུག་བསྔལ་བ་དང་ཀུན་འབྱུང་གི་རྣམ་པ་བཞི་སྟེ་དྲུག་ལྡན་ ནི་སྨོན་མེད་ཀྱི་ཏིང་ངེ་འཛིན་  དུ་བཤད་དོ། །ཏིང་ངེ་འཛིན་གསུམ་པོ་
དེ་དག་ནི་ཟག་བཅས་འཇིག་རྟེན་པ་དག་པ་པ་དང། འཇིག་རྟེན་ལས་འདས་བ་དྲི་མ་མེད་པ་གཉིས་ཡིན་ལ། དེ་དག་ས་ནི་དང་པོ་འདོད་པ་དང་བསམ་གཏན་ས་དྲུག་དང་གཟུགས་མེད་བཞི་སྟེ་བཅུ་གཅིག་ན་ཡོད་ལ། གཉིས་པ་ནི་ཟག་མེད་ཀྱི་ལམ་གང་ན་ཡོད་པའི་ས་འདོད་པ་དང་སྲིད་རྩེ་དང་བསམ་གཏན་
གཉིས་པ་ལ་སོགས་པའི་ དེ་ཡང་ངེས་འབྱེད་ཆ་མཐུན་དང་འཕགས་ལམ་གྱི་སྦྱོར་རྗེས་ཁ་ཅིག་གིས་བསྡུས་ལ།  ཉེར་བསྡོགས་བདུན་མ་གཏོགས་པ་ཟག་མེད་ས་དགུ་ན་ཡོད་དོ། །དེ་ལྟར་དག་པ་བ་དང་ཟག་མེད་གཉིས་ལས་ཏིང་ངེ་འཛིན་གསུམ་པོ་དེ་དག་དྲི་མ་མེད་པ་ནི་ཐར་པའི་རྒྱུ་དང་ངེར་འཇུག་པའི་སྒོ་ཡིན་པས་མདོ་
ལས་རྣམ་བར་ཐར་པའི་སྒོ་སྟོང་པ་ཉིད་ལ་སོགས་པ་རྣམ་པར་ཐར་པའི་སྒོ་གསུམ་ཞེས་ཀྱང་གསུངས་སོ། །ཡང་མདོ་ལས། སྟོང་པ་ཉིད་སྟོང་པ་ཉིད་ཅེས་བྱ་བའི་ཏིང་ངེ་འཛིན་དང། སོགས་པས་གཟུང་བ་སྨོན་པ་མེད་པ་སྨོན་པ་མེད་པ་དང། མཚན་མ་མེད་པ་མཚན་མ་མེད་པའི་ཏིང་ངེ་འཛིན་ཏོ་ཞེས་སྔ་མ་གསུམ་
ལས་གཞན་ཡང་ཏིང་ངེ་འཛིན་གསུམ་གསུངས་ཏེ། རིམ་པ་ལྟར་སྟོང་པ་ཉིད་ལ་སོགས་པ་སྔ་མ་གསུམ་ལ་དམིགས་བའི་ཕྱིར་མིང་དེ་སྐད་ཅེས་བྱའོ། །དེ་ལྟར་གསུམ་པོ་དེ་དག་ལས་དང་བོ་གཉིས་ནི་རིམ་པ་ལྟར་མི་སློབ་པའི་སྟོང་པ་ཉིད་དང་སྨོན་པ་མེད་པའི་ཏིང་ངེ་འཛིན་ལ་དམིགས་ནས་དེ་གཉིས་ལ་བདག་འཛིན་

[416B] །འོ་ན་སྟོང་ཉིད་སྟོང་ཉིད་ཀྱི་ཏིང་ངེ་འཛིན་དེ་སྟོང་ཉིད་གྱི་ཏིང་ངེ་འཛིན་
ལྟར་སྟོང་བདག་མེད་གཉིས་ཀར་མི་དམིགས་པར་སྟོང་ཉིད་ཀྱི་རྣམ་པ་ཁོ་ནར་དམིགས་ཤེ་ན། སྟོང་ཉིད་ཀྱི་ཏིང་ངེ་འཛིན་སྟོང་བདག་མེད་ཀྱི་རྣམ་པ་གཉིས་པ་ཅན་ཡིན་ཡང་སྟོང་ཉིད་སྟོང་ཉིད་ཀྱི་ཏིང་ངེ་འཛིན་འདི་སྟོང་ཉིད་ཀྱི་རྣམ་པར་ཞུགས་པའི་སྟོང་ཉིད་ཀྱི་རྗེས་ཁོ་ན་ལ་བསྐྱེད་པའི་ཕྱིར་དང། ལམ་དུ་ཞུགས་པ་
གྲོགས་དང་བྲལ་བ་ན་འགྲོན་པོ་ངོ་མི་ཤེས་པ་མཐོང་པས་ཀྱང་དགའ་ལ་གཅིག་ སྟོང་པ་ཉིད་ཀྱི་ཏིང་ངེ་འཛིན་ནི་ཉེར་ལེན་གྱི་ཕུང་པོ་སྟོང་ཉིད་དུ་ཡིད་ལ་བྱེད་ལ། སྟོང་ཉིད་སྟོང་ཉིད་ནི། སྟོང་ཉིད་ཀྱི་ཏིང་ངེ་འཛིན་དེ་ཉིད་ཡང་སུན་འབྱིན་བས་ན་འདུས་བྱས་ཐམས་ཅད་ལས་ཡིད་འབྱུང་བའོ།།  བུ་ནི་གྲོགས་ཀྱི་ས་སྟོང་པས་མི་དགའ་བ་ལྟར་སྲིད་པ་ལ་བདག་
མེད་པར་མཐོང་ཡང་སྟོང་པར་མ་མཐོང་ན་དགའ་བར་འགྱུར་གྱི། སྟོང་པར་མཐོང་ན་མི་དགའ་ཞིང་སྐྱོ་བར་འགྱུར་བས་དེས་ན་སྐྱོ་བ་དང་མཐུན་པས་སྟོང་པའི་རྣམ་པ་ཁོ་ནར་དམིགས་ཀྱི་བདག་མེད་པའི་རྣམ་པར་ནི་མ་ཡིན་ནོ། །དེ་བཞིན་དུ་ཏིང་ངེ་འཛིན་གཉིས་པོ་དེ་དག་བདེན་པ་དང་པོའི་སྡུག་བསྔལ་གྱི་རྣམ་པ་དང་
ཀུན་འབྱུང་དང་འགོག་ལམ་གྱི་རྣམ་པ་བཅུ་གཉིས་སུའང་དམིགས་པ་མ་ཡིན་ཏེ། གོ་རིམ་བཞིན་དུ་དམིགས་ཡུལ་ཏིང་ངེ་འཛིན་དེ་དག་ཟག་མེད་ཡིན་པས་ཟག་བཅས་འཕགས་པ་དང་མི་མཐུན་པའི་སྡུག་བསྔལ་དང། སྡུག་བསྔལ་བསྐྱེད་པའི་རྒྱུ་ལ་སོགས་པའི་མཚན་ཉིད་མ་ཡིན་པའི་ཕྱིར་དང། འགོག་བདེན་མ་
ཡིན་པའི་ཕྱིར་དང། ལམ་བདེན་ཡིན་པས་སུན་དབྱུང་བྱ་ཡིན་ལ་སུན་དབྱུང་བྱ་དེ་ཉིད་སུན་འབྱིན་བྱེད་དུ་མི་འཐད་པའི་ཕྱིར་རོ། །མཚན་མ་མེད་པ་མཚན་མ་མེད་པའི་ཏིང་ངེ་འཛིན་ནི་མི་སློབ་པའི་མཚན་མེད་ལས་ལངས་པའི་རྗེས་ལ་ཟག་བཅས་སམ་ཟག་མེད་ཀྱི་ཤེས་པ་གཞན་མ་སྐྱེས་ན་མཚན་མེད་ཀྱི་རྒྱུན་
འབྱུང་བར་འགྱུར་པ་ལས། མཚན་མེད་ལས་ལངས་པའི་རྗེས་ལ་ཟག་བཅས་སམ་ཟག་མེད་སྐྱེ་བ་ན་མཚན་མེད་འབྱུང་བའི་རྐྱེན་མ་ཚང་བས་འགག་བར་འགྱུར་ཞིང་འགག་པ་དེ་ནི་སོ་སོར་བརྟགས་མིན་གྱི་འགོག་པ་ཡིན་གྱི་སོ་སོར་བརྟགས་འགོག་ནི་མ་ཡིན་ཏེ། ཟག་བཅས་གཉེན་པོས་གྲལ་བ་ནི་སོ་སོར་

[417A]༄༅། །བརྟགས་འགོག་ཡིན་པ་ལ་མི་སློབ་པའི་མཚན་མེད་ནི་ཟག་མེད་ཡིན་པས་འཕགས་པ་དང་མི་མཐུན་པ་མེད་པས་གཉེན་ལོས་བྲལ་བ་མི་སྲིད་པའི་ཕྱིར་རོ། །དེས་ན་དམིགས་པ་མི་སློབ་པའི་མཚན་མ་མེད་པའི་ཏིང་ངེ་འཛིན་གྱི་སོ་སོར་མ་བརྟགས་པས་ཟད་པ་སྟེ་འགོག་པ་ལ་
དམིགས་ནས་ཞི་བའི་རྣམ་པ་ཁོ་ནར་ཡིད་ལ་བྱེད་བ་ཡིན་གྱི། འགོག་པ་དང་གྱ་ནོམ་པ་དང་ངེས་པར་འབྱུང་བའི་རྣམ་བར་ནི་ཡིད་ལ་བྱེད་པ་མ་ཡིན་ཏེ། རིམ་པ་ལྟར་འགོག་པ་ནི་མི་རྟག་པའི་འགོག་པ་དང་ཐུན་མོང་མ་ཡིན་པས་མི་རྟག་པའི་འགོག་པར་དམིགས་ན་བརྟགས་མིན་རྟག་པ་སུན་ཕྱུང་བར་འགྱུར་ལ་
དེ་སུན་ཕྱུང་ན་མཚན་མེད་སུན་འབྱིན་བྱེད་སུན་ཕྱུང་བས་སུན་དབྱུང་བྱའི་མཚན་མེད་སུན་ཕྱུང་བར་མི་འགྱུར་བའི་ཕྱིར་དང། གྱ་ནོམ་པ་ནི་དགེ་བ་ཡིན་ན་བརྟགས་མིན་ལུང་མ་བསྟན་ཡིན་པའི་ཕྱིར་དང། གཉེན་པོས་སྤང་བྱ་དང་བྲལ་ནས་འཁོར་བ་ལས་ངེས་པར་བྱུང་བ་ནི་ངེས་འབྱུང་ཡིན་ན་བརྟགས་
མིན་ནི་གཉེན་པོའི་སྟོབས་ཀྱིས་བྲལ་པ་མ་ཡིན་པའི་ཕྱིར་རོ། །ཏིང་ངེ་འཛིན་ཕྱི་མ་གསུམ་པོ་འདི་དག་ནི་གཅིག་ཏུ་ཟག་པ་དང་བཅས་པ་ཡིན་ཏེ། ཟག་མེད་འཕགས་ལམ་ལ་ ཡོན་ཏན་དུ་ལྟ་བས་དེ་ལ།  མི་སྡང་གི་འདི་དག་ནི་ཏིང་ངེ་འཛིན་སྔ་མ་གསུམ་ལ་རྒྱབ་ཀྱིས་ཕྱོགས་པས་འཕགས་པའི་ལམ་ལ་སྡང་
བས་དོར་བྱ་ཉིད་དུ་ལྟ་བའི་ཕྱིར་རོ། །དེ་ཉིད་ཀྱི་ས་ན་འདི་དག་ལ་རྣམ་པར་ཐར་པ་སུན་འབྱིན་པའི་ཏིང་ངེ་འཛིན་ཞེས་ཀྱང་གྲག་གོ་རྟེན་ནི་བློ་གསལ་བས་ གླིང་གསུམ་གྱི་  མིའི་ནང་ཁོ་ནར་སྐྱེད་པར་བྱེད་ལ། གང་ཟག་ནི་དབང་པོ་རྣོ་བས་དེ་སྐྱེད་པའི་མཐུ་ཡོད་པའི་ཕྱིར་དགྲ་བཅོམ་པ་མི་གཡོ་བའི་ཆོས་ཅན་ཁོ་ན་ལ་
སྐྱེའི་དབང་པོ་རྟུལ་བས་དགྲ་བཅོམ་པ་གཞན་ལ་ནི་མ་ཡིན་ཏེ། བསྐྱེད་པར་མི་ནུས་པའི་ཕྱིར་རོ། །དེས་ན་འཕགས་ སྟེ་མིའི་ལུས་ནི་ན་རྒས་འཆི་བ་ལ་སོགས་པའི་རྟེན་དུ་བྱུར་པས་ནད་ལ་སོགས་པ་དང་འདྲ་བར་འདུ་བྱེད་ཟག་མེད་འཇུག་པ་ལ་ཡང་མི་མཐུན་པའི་འདུ་ཤེས་འདྲེན་ལ། ལྷ་ལ་ནི་མ་ཡིན་ཏེ་ཕལ་ཆེར་ལུས་ཁ་ན་མ་ཐོབ་མེད་པའི་ཕྱིར་
རོ༑ ༑པ་དག་མཐོང་ཆོས་ལ་བདེ་བར་གནས་པར་བྱ་བ་ སློབ་པ་ནི་བྱ་བ་ལྷག་མ་དང་བཅས་པས་འཕགས་ལམ་ལ་མི་སྡང་ལ། དུས་གྱི་རྣམ་གྲོལ་ནི་འཕགས་ལམ་རྗེས་སུ་སྲུང་བ་ལ་བརྩོན་པས་དེ་སུན་མི་འབྱིན་ནོ། །ས་ནི་བསམ་གཏན་བཞི་གཟུགས་མེད་གསུམ་འདོད་པ་དང་བཅས་པ་ན་ཡོད།  དང། ཀུན་ཏུ་ཆགས་པའི་གནས་སུ་གྱུར་པ་མི་སློབ་

[417B] ཐེག་པ་གོང་མ་པ་རྣམས་ནི་རྣམ་སྣང་མངོན་བྱང་ལས། སེམས་ནི་རང་དངོས་མེད་ཕྱིར་དང། འབྲས་བུ་རྒྱུ་རྣམས་སྤངས་ཕྱིར་དང་ཞེས་འབྱུང་
བ་བཞིན་དུ་ཆོས་རྣམས་ཀྱི་རང་གི་ངོ་བོ་དང་འབྲས་བུ་དང་རྒྱུས་སྟོང་པ་ལ་མཉམ་པར་བཞག་པའི་ཏིང་ངེ་འཛིན་ནི་སྟོང་པ་ཉིད་ཀྱི་ཏིང་ངེ་འཛིན་ལ་སོགས་པར་འདོད་ལ། དེ་དག་ཀྱང་ཆོས་རྣམས་ཀྱི་རང་གི་ངོ་བོས་སྟོང་པ་ལ་སོགས་པའམ། སྟོང་པ་ཉིད་ཀྱང་སྟོང་པ་ཉིད་དུ་ཤེས་པའི་ཏིང་ངེ་འཛིན་ལ་སོགས་པ་ལ་འདོད་
པའི་ཕྱིར་ཟག་མེད་དུ་འདོད་དོ། །རྣམ་པར་གཏན་ལ་དབབ་པ་བསྡུ་བ་ལས་ནི་ཀུན་བརྟགས་དང་གཞན་དབང་དང་ཡོངས་གྲུབ་ཀྱི་ཡུལ་ཅན་གསུམ་གྱི་དབང་དུ་བྱས་ནས་སྟོང་ཉིད་སྨོན་མེད་མཚན་མེད་ཀྱི་ཏིང་ངེ་འཛིན་གསུམ་གསུངས་སོ། །དེས་ན་ཐོས་བསེམ་ལས་བྱུང་བ་དང། འཇིག་རྟེན་པའི་སྒོམ་བྱུང་དང་འཇིག་རྟེན་
ལས་འདས་པའི་སྒོམ་བྱུང་གི་ཏིང་ངེ་འཛིན་གསུམ་རིམ་པ་ལྟར་སྟོང་པ་ཉིད་ལ་སོགས་པ་དང། སྟོང་པ་ཉིད་ཀྱི་ཏིང་ངེ་འཛིན་ལ་སོགས་པ་དང། རྣམ་པར་ཐར་པའི་སྒོ་སྟོང་པ་ཉིད་ལ་སོགས་པ་ཡིན་ནོ་ཞེས་གསུངས་སོ། །ས་ནི་བསམ་གཏན་གཉིས་པ་ནས་སྲིད་རྩེའི་བར་གྱི་ཉེར་བསྡོགས་བདུན་མ་གཏོགས་པ་འདོད་
པ་དང་བསམ་གཏན་གྱི་ས་དྲུག་དང་གཟུགས་མེད་པ་ས་བཞི་སྟེ་བཅུ་གཅིག་ན་ཡོད་དོ། །ཡང་བཅོམ་ལྡན་འདས་ཀྱིས་ཏིང་ངེ་འཛིན་བསྒོམ་པ་ནི་རྣམ་པ་བཞི་སྟེ། ཏིང་ངེ་འཛིན་བསྒོམ་པ་ཀུན་དུ་བསྟེན་ ན་ཉེར་བསྡོགས་བདུན་གོང་འོག་ལ་ཞི་རགས་སུ་དམིགས་ནས་འོག་ས་སུན་འབྱིན་གྱི་འཕགས་ལམ་སུན་མི་འབྱིན་བས་སོ།།  གོམས་པར་
བྱས་ལན་མང་དུ་བྱས་ན་མཐོང་བའི་ཆོས་ལ་བདེ་བར་གནས་པར་འགྱུར་པའང་ཡོད་ཅེས་བྱ་བ་ནས་ཏིང་ངེ་འཛིན་བསྒོམ་པ་ཀུན་ཏུ་བསྟེན་གོམས་བར་བྱས་ལན་མང་དུ་བྱས་ན་ཤེས་པ་མཐོང་བར་འགྱུར་པའང་ཡོད། ཤེས་རབ་རབ་ཏུ་རྣམ་པར་འབྱེད་པར་འགྱུར་བའང་ཡོད། ཟག་པ་ཟད་པར་འགྱུར་པའང་ཡོད་ཅེས་བྱ་
བའི་བར་དུ་གསུངས་པ་དེ་ལ་ཟག་བཅས་སམ་ཟག་མེད་ཀྱང་རུང་སྟེ། དགེ་ བ་དག་པ་པའམ་ཟག་པ་མེད།  བའི་བསམ་གཏན་དང་པོ་ལ་མཉམ་པར་འཇོག་པ་ནི་མཐོང་བའི་ཆོས་ལ་བདེ་བར་གནས་པར་འགྱུར་བའི་ཏིང་ངེ་འཛིན་བསྒོམ་པ་ཡིན་ནོ། །འདི་ནི་འདོད་པ་ལས་འདས་པའི་དང་པོ་ཡིན་པས་དེ་སྐད་དུ་བཤད་ཀྱི་བསམ་

[418A]༄༅། །གཏན་གཞན་དག་ཀྱང་མཐོང་ཆོས་ལ་བདེར་གནས་ཡིན་ནོ། །སློབ་དཔོན་གང་སྤེལ་གྱི་ཊཱི་ཀ་ལས་ཀྱང་གལ་ཏེ་བསམ་གཏན་ཐམས་ཅད་མཐོང་བའི་ཆོས་ལ་བདེ་བར་གནས་བ་ཡིན་བཞིན་དུ་མདོ་ལས་དང་པོ་ཁོ་ན་དེར་བཤད་ཅེ་ན། རྣལ་འབྱོར་པ་ནི་འདོད་ཁམས་ཉེས་པ་མང་བ་ལས་འདས་བས་
དེའི་བདེ་བས་བློ་ལྷག་པར་ཡོངས་སུ་ཚིམ་པས་ཡིན་ཏེ་དཔེར་ན་འབྲོག་ཏུ་ངལ་ཞིང་སྐོམ་པ་ཆུ་རྙོག་པ་ཅན་གྱིས་ཚིམ་བ་བཞིན་ནོ་ཞེས་བཤད་དོ། །ཕྱི་མ་ལ་བདེ་བ་མྱོང་བར་ངེས་པ་ནི་མེད་དེ། ཉམས་པ་དང།  དེ་སྤངས་ནས།  ཕྱི་མ་ལ་བསམ་གཏན་གཉིས་པ་ལ་སོགས་པར་སྐྱེས་པ་དང། མཐོང་ཆོས་ལ་མྱ་ངན་
ལས་འདས་པ་རྣམས་ལ་ཚེ་ཕྱི་མ་ལ་བདེ་བར་གནས་བ་མེད་པའི་ཕྱིར་དང། ཟག་མེད་ལ་རྣམ་སྨིན་ཀྱང་མེད་བའི་ཕྱིར་རོ། །འཆི་འཕོ་དང་སྐྱེ་བ་ཤེས་པའི་ལྷའི་མིག་གི་མངོན་ཤེས་དང་དེའི་རྗེས་སུ་བྱུང་བའི་ཡིད་ཤེས་དང་མཚུངས་ལྡན་གྱི་ཤེས་རབ་ནི་ཤེས་པ་མཐོང་བར་འགྱུར་བའི་ཏིང་ངེ་འཛིན་བསྒོམ་བར་
འདོད་དོ། །སྐྱེ་བ་ཤེས་བར་འགྱུར་བ་དང་མཐོང་བར་འགྱུར་བ་གཉིས་ལས་དང་པོ་ནི་སེམས་ཅན་འདི་དག་ནི་ལུས་ཀྱི་ཉེས་པར་སྤྱོད་པ་དང་ལྡན་པའོ་ཞེས་བྱ་བ་ལ་སོགས་པ་ཤེས་པ་མིག་གི་མངོན་ཤེས་ཀྱི་རྗེས་སུ་རྒྱུ་བ་ཡིད་ཀྱི་རྣམ་ཤེས་དང་མཚུངས་ལྡན་གྱི་ཤེས་རབ་རྟོག་བཅས་ཡིན་ལ། གཉིས་པ་ནི་ད་
ལྟར་གྱི་གཟུགས་ཀྱི་སྐྱེ་མཆེད་ལ་དམིགས་པ་མིག་གི་རྣམ་ཤེས་དང་མཚུངས་ལྡན་གྱི་ཤེས་རབ་རྟོག་པ་མེད་པའོ། །འོ་ན་མདོ་ལས་ལྷའི་མིག་གི་མངོན་ཤེས་ཤེས་པ་མཐོང་འགྱུར་གྱི་ཏིང་ངེ་འཛིན་དུ་བཤད་པ་དང་འགལ་ཏེ། མངོན་ཤེས་ནི་ཤེས་རབ་ཡིན་ལ་དེ་ནི་ཏིང་ངེ་འཛིན་བསྒོམ་པ་མ་ཡིན་པའི་
ཕྱིར་རོ་ཞེ་ན། ཏིང་ངེ་འཛིན་གྱི་འབྲས་བུ་ལ་རྒྱུ་ཏིང་ངེ་འཛིན་གྱི་མིང་གིས་བཏགས་པ་སྟེ་ལྟེང་ཀ་རྐང་ནད་ཅེས་བརྗོད་པ་བཞིན་ནོ། །ཁ་ཅིག་ན་རེ། མངོན་ཤེས་རྣམ་དྲུག་རྣམ་གྲོལ་བློ། །ཞེས་པས་འདི་ནི་རྣམ་གྲོལ་གྱི་ལམ་བསམ་གཏན་གྱིས་བསྡུས་པ་མཉམ་གཞག་ཁོ་ན་ཡིན་པས་ཏིང་ངེ་འཛིན་སྒོམ་པ་དངོས་
ཡིན་པས་མདོ་དང་འགལ་བ་མེད་དོ་ཞེས་ཟེར་རོ། །ཊཱི་ཀ་བྱེད་དག་ནི་ཕྱོགས་སྔ་མ་ནི་ཆོས་མངོན་པའི་མཛོད་སེམས་པ་རྣམས་ཀྱི་ལུགས་ཡིན་ཏེ། མངོན་ཤེས་མཚན་ཉིད་པ་དང་ཏིང་ངེ་འཛིན་ མངོན་ཤེས། ཡིད་  བསྒོམ་པ་བཏགས་པ་བར་འདོད་ལ། ལུགས་ཕྱི་མ་ལྟར་ན་མིག་གི་མངོན་ཤེས་ཏིང་ངེ་འཛིན་ཡིན་པས་

[418B] །སྦྱོར་བ་ལས་བྱུང་བའི་ཡོན་ཏན་ཁམས་གསུམ་གྱིས་བསྡུས་པ་མི་སྡུག་པ་དང། དབུགས་འབྱུང་རྡུབ་དྲན་པ་དང། ཉོན་མོངས་པ་མེད་པ་དང། སྨོན་ནས་ཤེས་པ་དང། སོ་སོ་ཡང་དག་པར་རིག་པ་དང། མངོན་ཤེས་དང་པོ་ལྔ་དང། ཟག་བཅས་ཀྱི་རྣམ་ཐར་དང་
ཟིལ་གནོན་ལ་སོགས་པ་ཟག་བཅས་དང་ཟག་མེད་རྣམ་ཐར་སྒོ་གསུམ་དང། ཐོད་རྒལ་གྱི་སྙོམས་འཇུག་དང། ཟག་ཟད་ཀྱི་མངོན་ཤེས་ལ་སོགས་པ་རྣམས་ལའང་ཏིང་ངེ་འཛིན་དང་མཚུངས་པར་ལྡན་པའི་ཕྱིར་ཏིང་ངེ་འཛིན་གྱི་མིང་གིས་བཏགས་ནས་བློ་སྟེ་ཤེས་རབ་ཏུ་རྣམ་པར་དབྱེ་བར་འགྱུར་བའི་ཏིང་ངེ་འཛིན་
ཅེས་བྱ་སྟེ། ཏིང་ངེ་འཛིན་གྱི་སྟོབས་ཀྱིས་གོང་ནས་གོང་དུ་ཕུལ་དུ་ཕྱིན་པར་ཆོས་རབ་ཏུ་རྣམ་པར་འབྱེད་པའི་ཤེས་རབ་ཁྱད་པར་དུ་འགྱུར་བའི་ཕྱིར་རོ། །བསམ་གཏན་གྱི་ཡ་མཐའ་བཞི་པས་བསྡུས་པའི་རྡོ་རྗེ་ལྟ་བུའི་ཏིང་ངེ་འཛིན་གང་ཡིན་པ་དེ་ནི་དེས་ཟག་པ་མ་ལུས་པར་ཟད་པར་འགྱུར་བས་ཟག་པ་ཐམས་ཅད་ཟད་པར་འགྱུར་
བའི་ཏིང་ངེ་འཛིན་སྒོམ་པ་ཞེས་བྱའོ། །ཏིང་ངེ་འཛིན་བཞི་པོ་འདི་དག་བྱེ་བྲག་ཏུ་སྨྲ་བ་ནི་བཅོམ་ལྡན་འདས་ཉིད་ཀྱི་ཐུགས་རྒྱུད་ལ་ཇི་ལྟར་བསྐྱེད་པའི་དབང་དུ་མཛད་ནས་གསུངས་པ་ཡིན་ཏེ། འདི་ལྟར་ལས་ཀྱི་མཐའ་ལ་གཟིགས་པའི་ཆེད་དུ་ཞིང་པའི་གྲོང་དུ་བྱོན་པ་ན་ཤིང་འཛམ་བུའི་དྲུང་དུ་བསམ་གཏན་དང་པོ་བསྐྱེད་པ་
དང༑ དེ་ནས་བྱང་ ས་གཞན་ལ་བརྟེན་པའི་རྡོར་ཏིང་ཡང་དེ་ཡིན་མོད་ཀྱང།  ཆུབ་ཀྱི་ཤིང་དྲུང་དུ་ཐུན་དང་པོ་ལ་ལྷའི་བུའི་བདུད་བཏུལ་བའི་རྗེས་ལ་ལྷའི་སྤྱན་གྱིས་སེམས་ཅན་གྱི་འཆི་འཕོ་དང་སྐྱེ་བ་ཉམ་ང་བར་གཟིགས་པ་དང། དེ་ནས་དེ་དག་བསྐྱབ་པའི་ཕྱིར་གུང་ཐུན་ལ་བསམ་གཏན་དང་རྣམ་པར་ཐར་པ་དང་སྙོམས་པར་
འཇུག་པ་རྣམས་བསྐྱེད་པ་དང། དེའི་རྗེས་ལ་ཐུན་གསུམ་པ་ལ་བསམ་གཏན་བཞི་པ་ལ་བརྟེན་ཏེ་རྡོ་རྗེ་ལྟ་བུའི་ཏིང་ངེ་འཛིན་བསྐྱེད་ནས་དེས་ཀུན་སྦྱོར་ཐམས་ཅད་སྤངས་པ་རྣམས་ནི་རིམ་པ་ལྟར་མཐོང་ཆོས་ལ་བདེ་བར་གནས་པར་འགྱུར་པའི་ཏིང་ངེ་འཛིན་བསྒོམ་པ་ལ་སོགས་པ་ཡིན་པའི་ཕྱིར་རོ། །ངེས་ན་ཏིང་ངེ་
འཛིན་བཞི་ཁོ་ནར་གསུངས་སོ་ཞེས་འདོད་དོ། །གཉིས་པ་དེ་ལ་བརྟེན་པའི་ཡོན་ཏན་བཤད་པ་ལ་དངོས་དང། ཁྱད་པར་གྱི་ཆོས་བཤད་པ་གཉིས་ཀྱི་དང་པོ་ལ་བཞི་ལས་ཡུལ་སེམས་ཅན་ཚད་མེད་པ་ལ་དམིགས་ཤིང་འབྲས་བུ་བསོད་ནམས་ཚད་མེད་འབྱུང་བའི་ཚད་མེད་པ་ནི་བྱམས་པ་དང་སྙིང་རྗེ་དང་དགའ་བ་དང་

[419A]༄༅། །བཏང་སྙོམས་ཏེ་རྣམ་པ་བཞི་ཡིན་ནོ། །དེ་དག་བཞིར་ངེས་པ་ནི་རིམ་པ་ལྟར་གནོད་སེམས་དང། སོགས་པས་བསྡུས་པ་རྣམ་པར་འཚེ་བ་དང། གཞན་གྱི་ཕུན་སུམ་ཚོགས་བ་ལ་མི་དགའ་བ་དང། འདོད་པའི་འདོད་ཆགས་དང་གནོད་སེམས་མང་བ་རྣམས་ཀྱི་གཉེན་པོ་ཡིན་བའི་
ཕྱིར་རོ། །གལ་ཏེ་བཏང་སྙོམས་ཀྱིས་འདོད་པའི་འདོད་ཆགས་ཀྱི་གཉེན་པོ་ཕྱེད་པ་ལྟར་མི་སྡུག་པས་ཀྱང་བྱེད་ན་དེ་གཉིས་ལ་ཁྱད་པར་ཅི་ཡོད་ཅེ་ན། ཁ་དོག་གི་འདོད་ཆགས་དང་འཁྲིག་པའི་འདོད་ཆགས་ཀྱི་གཉེན་པོར་གོ་རིམ་བཞིན་དུ་མི་སྡུག་པ་དང་བཏང་སྙོམས་སོ་ཞེས་བྱེ་བྲག་ཏུ་སྨྲ་བ་རྣམས་འདོང་ལ། སློབ་
དཔོན་ནི་འཁྲིག་པའི་འདོད་ཆགས་ཀྱི་གཉེན་པོར་མི་སྡུག་པ་དང། ཉེ་དུ་ལའང་འབྲེལ་མེད་ལྟར་སྒོམ་པས་ཕ་མ་ལ་སོགས་བ་ཉེ་དུའི་འདོད་ཆགས་ཀྱིས་གཉེན་པོར་བཏང་སྙོམས་སོ་ཞེས་བཞེད་དོ། །ཚད་མེད་པའི་ངོ་བོ་ནི་སེམས་ཅན་ལ་ཞེ་སྡང་མེད་པའི་དགེ་བའི་རྩ་བ་ནི་བྱམས་པ་ཡིན་ལ། སྙིང་རྗེ་ཡང་དེ་དང་འདྲ་
བར་ཞེ་སྡང་མེད་པའི་དགེ་བའོ། །གཞན་བདེ་བ་དང་ལྡན་པར་ཤེས་ན་ཡིད་བདེ་བ་ནི་དགའ་བ་ཚད་མེད་པ་ཡིན་ལ། བཏང་སྙོམས་ནི་མ་ཆགས་པའི་རང་བཞིན་གྱི་དགེ་བའོ། །འོ་ན་དེ་གནད་སེམས་ཀྱི་གཉེན་པོར་ཇི་ལྟར་འགྱུར་ཞེ་ན། དེའི་སྤང་བྱའི་གནོད་སེམས་ནི་ཆགས་པས་དྲངས་པའི་གནོད་སེམས་ཡིན་པའི་ཕྱིར་
འགྱུར་རོ། །སློབ་དཔོན་ནི་འདོད་ཆགས་དང་གནོད་སེམས་གཉིས་ཀའི་གཉེན་པོར་འགྱུར་བ་ནི་མ་ཆགས་པ་དང་ཞེ་སྡང་མེད་པ་གཉིས་ཀའི་རང་བཞིན་ཡིན་ན་རུང་བས་གཉིས་ཀའི་རང་བཞིན་དུ་བཞེད་དོ། །དེ་ཡང་ཆོས་གཅིག་ལ་གཉིས་ཀའི་རང་བཞིན་ཡིན་པར་ནི་མི་གཟུང་གི་མ་ཆགས་པ་དང་ཞེ་སྡང་མེད་པ་སོ་
སོ་ལ་བཏང་སྙོམས་སུ་བརྗོད་པའོ། །དེ་དག་གི་རྣམ་པ་ནི་གོ་རིམ་བཞིན་དུ་ཀྱེ་མ་སེམས་ཅན་རྣམས་བདེ་བ་དང་ལྡན་པར་གྱུར་ཅིག་སྡུག་བསྔལ་ལས་གྲོལ་བར་གྱུར་ཅིག་སྙམ་པ་དང། ཡིད་དགའ་བ་དང་ལྡན་པར་གྱུར་ཅིག་ཉེ་རིང་དང་ཆགས་སྡང་མེད་བར་མཉམ་པར་བྱའོ་ བར་མར་གནས་པའི་  སྙམ་དུ་ཡིད་ལ་
བྱེད་ཅིང་དེ་དག་ལ་སྙོམས་པར་འཇུག་པའོ། །གལ་ཏེ་སེམས་ཅན་རྣམས་བདེ་བ་ལ་སོགས་པ་དང་མི་ལྡན་པ་ལ་བདེ་བ་ལ་སོགས་པར་ཡིད་ལ་བྱེད་པའི་ཕྱིར་ཕྱིན་ཅི་ལོག་ཡིན་ལ། ཕྱིན་ཅི་ལོག་ཀྱང་མི་དགེ་བ་ཡིན་བའི་ཕྱིར་ཇི་ལྟར་དགེ་བར་འགྱུར་ཞེ་ན། སྡུག་བསྔལ་ལ་སོགས་པ་ལ་བདེ་བའོ་སྙམ་དུ་ཤེས་པ་ལ་

[419B] འོ་ན་ཀྱང་སྡུག་བསྡལ་བའི་སེམས་ཅན་འདི་དག་བདེ་བར་གྱུར་ཅིག་ཅེས་མོས་པ་ཡིད་འཁྱེད་པའི་ཕྱིར་དགེ་བ་ཡིན་ནོ། །དེ་ལྟ་ནའང་སེམས་ཅན་ཐམས་ཅད་བདེ་བ་དང་ལྡན་པ་མི་སྲིད་པའི་ཕྱིར་ཕྱིན་ཅི་ལོག་པར་མོས་པ་ཡིན་ནོ་ཞེ་ན། དེ་ལྟ་མོད་ཀྱི་བསམ་པ་བཟང་བའི་ཕྱིར་དང། གནོད་སེམས་
ལ་སོགས་པ་མི་དགེ་བའི་གཉེན་པོ་བྱེད་པའི་ཕྱིར་དང། གཅིག་ཏུ་སེམས་ཅན་ལ་ཕན་པར་ཞུགས་པའི་ཕྱིར་དགེ་བ་ཡིན་ཏེ། རིན་པོ་ཆེའི་ཕྲེང་བ་ལས། གཞན་ལ་གཅིག་ཏུ་ཕན་པ་བདེ། །མི་ཕན་ཕྱིར་ན་ཅིག་ཤོས་མིན་ཞེས་གསུངས་པ་བཞིན་ནོ། །གལ་ཏེ་སེམས་ཅན་ཐམས་ཅད་བདེ་བར་གྱུར་ཅིག་སྙམ་པ་ལ་སོགས་པ་
ནི་མོས་པའམ་འདུན་པའི་རང་བཞིན་ཡིན་པའི་ཕྱིར་དང། བྱམས་པ་ལ་སོགས་པའང་ཞེ་སྡང་མེད་པ་ལ་སོགས་པ་སེམས་ལས་བྱུང་བ་གཞན་ལ་འདོད་པའི་ཕྱིར་ཇི་ལྟར་དེ་དག་གི་རྣམ་པར་འགྱུར་ཞེ་ན། བདེན་མོད་ཀྱི་སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་ཅེས་འདུན་པ་དང་མཚུངས་པར་ལྡན་པའི་ཞེ་
སྡང་མེད་པ་ལ་འདོད་པའི་ཕྱིར་སྐྱོན་མེད་དོ། །ཚད་མེད་པ་འདི་དག་གི་སྤྱོད་ཡུལ་ཏེ་དམིགས་པ་ནི། འདོད་པའི་ཁམས་ཀྱི་སེམས་ཅན་རྣམས་ཡིན་ཏེ། འདོད་པའི་སེམས་ཅན་ལ་དམིགས་པའི་གནོད་སེམས་ལ་སོགས་པའི་གཉེན་པོ་ཡིན་པའི་ཕྱིར་རོ། །མདོ་ལས། དེ་བྱམས་པ་དང་ལྡན་པའི་སེམས་ཁོ་ན་མེད་པ་
འགྲན་ཟླ་མེད་པ། གནོད་པ་མེད་པ། ཡངས་པ། རྒྱ་ཆེན་པོར་གྱུར་པ། ཚད་མེད་པ། ཤིན་དུ་བསྒོམས་པ། ཕྱོགས་གཅིག་ཏུ་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ་ཞེས་བྱ་བ་ལ་སོགས་པ་གསུངས་པའི་དོན་ནི་བྱམས་པ་དང་མཚུངས་ལྡན་གྱི་སེམས་ནི་བྱམས་པ་དང་ལྡན་པའི་སེམས་ཡིན་
ལ༑ དེ་ཉིད་རིམ་པ་ལྟར་ཉེ་བའི་ཉོན་མོངས་པ་ཁོ་ན་འཛིན་དང། ཕྲག་དོག་དང། ཞེ་སྡང་གི་གཉེན་པོ་ཡིན་པས་ཁོ་ན་མེད་པ་ལ་སོགས་པ་གསུམ་དང། དེ་ཉིད་ཀྱི་འབྲས་བུ་ཆེ་བས་ཡངས་པ་དང། ས་གཟུགས་ན་སྤྱོད་པ་ཡིན་པས་རྒྱ་ཆེན་པོར་གྱུར་པ་དང། སེམས་ཅན་ཚད་མེད་པ་ལ་དམིགས་པས་ཚད་མེད་པ་དང། མི་
མཐུན་ཕྱོགས་སྤངས་པས་ཤིན་ཏུ་བསྒོམས་པའོ། །དེ་ལྟར་ན་ཁོ་ན་མེད་པ་ལ་སོགས་པ་ཚིགས་གསུམ་དག་གཅིག་དང། གཅིག་དང། གཅིག་དང། གཅིག་གིས་རིམ་པ་ལྟར་མི་མཐུན་ཕྱོགས་ཀྱི་གཉེན་པོ་བྱེད་པ་དང། འབྲས་བུ་དང། ས་དང། དམིགས་པ་དང། རྣམ་པར་དག་པའི་ཕན་ཡོན་གྱི་སྒོ་ནས་བྱམས་པ་དེ་

[420A]༄༅། །བསྟན་པ་ཡིན་ནོ། །ཕྱོགས་གཅིག་ཏུ་ཞེས་པ་ནི་གནས་ཕྱོགས་ཀྱིས་མཚོན་ནས་གནས་པ་པོ་ཕྱོགས་ཅན་གྱི་སེམས་ཅན་སྟོན་པའོ། །མོས་པ་ཡིད་ལ་བྱེད་པ་ཡིན་པས་མོས་ཏེའོ། །སེམས་ཅན་ཐམས་ཅད་ལ་ཅིག་ཅར་མོས་པར་བྱེད་པས་ཁྱབ་པར་བྱས་ནས་སོ། །དངོས་གཞིའི་སྙོམས་འཇུག་
ཐོབ་པས་ན་རྫོགས་པར་བྱས་ཏེའོ། །དུས་ཡུན་རིང་བོར་རྗེས་སུ་འཇུག་པས་ན་གནས་སོ་ཞེས་གསུངས་སོ་ཞེས་རྣམ་བཤད་རིགས་བ་ལས་བཤད་དོ། །དེ་དག་གི་ས་ནི་དགའ་བ་ཚད་མེད་པ་ནི་ཡིད་བདེ་ཡིན་པས་བསམ་གཏན་སྔ་མ་གཉིས་ན་ཡོད་ལ། ཚད་མེད་པ་གཞན་གསུམ་ནི་མཉམ་གཞག་ཁོ་ན་ཡིན་པས་
མི་ལྕོགས་མེད་ཀྱང་གསལ་བས་དངོས་གཞི་དང་འདྲ་བས་བསམ་གཏན་གྱི་ས་དྲུག་ན་ཡོད་པར་ཁ་ཅིག་འདོད་ཅིང། ཁ་ཅིག་དངོས་གཞི་ཁོ་ན་ཡིན་པས་བསམ་གཏན་ཁྱད་པར་ཅན་དང་དངོས་གཞི་བཞི་སྟེ་ལྔ་ན་ཡོད་པར་འདོད་ལ། ཁ་ཅིག་མཉམ་པར་མ་བཞག་པ་དང་སྦྱོར་བའང་སྨོས་ཏེ། འདོད་པ་དང་བསམ་གཏན་
གྱི་ཉེར་བསྡོགས་བཞི་དང་དངོས་གཞི་ལྔ་སྟེ་བཅུ་ན་ཡོད་པར་འདོད་དོ། །འོ་ན་གནོད་སེམས་ལ་སོགས་གཉེན་པོའི་ཕྱིར་ཞེས་གང་བཤད་པ་ཅི་བྱམས་པ་ལ་སོགས་པས་ཉོན་མོངས་པ་དངོས་སུ་སྤོང་ངམ་ཞེ་ན། མཚད་མེད་བཞི་པོ་དེ་ཡིས་གནོད་སེམས་ལ་སོགས་པ་དངོས་སུ་མི་སྤོང་སྟེ། བསམ་གཏན་དག་པ་པ་
དངོས་གཞིའི་ས་པ་ཡིན་ལ། དག་པ་བའི་དངོས་གཞིས་ནི་ཉོན་མོངས་པ་མི་སྤོང་ངོ་ཞེས་བཤད་ཟིན་པའི་ཕྱིར་དང། དེ་ཁོ་ན་ཉིད་ཡིད་ལ་བྱེད་པས་ཉོན་མོངས་སྤོང་བ་ཡིན་པ་ལ་འདི་དག་མོས་པ་ཡིད་ལ་བྱེད་པ་ཡིན་པའི་ཕྱིར་དང། ཆོས་ཐམས་ཅད་ཀྱི་སྤྱིའི་མཚན་ཉིད་ཡིད་ལ་བྱེད་པས་ཉོན་མོངས་སྤོང་པ་ཡིན་པ་ལ་འདི་
དག་སེམས་ཅན་ལ་དམིགས་པས་ཉི་ཚེ་བ་ཡིན་པའི་ཕྱིར་ཏེ། རྣམ་འགྲེལ་ལས་ཀྱང། བྱམས་སོགས་ སྤོང་ལམ་མིན་པའི་ཕྱིར་དང།  རྨོངས་དང་འགལ་མེད་ཕྱིར། །ཉེས་པ་ཤིན་ཏུ་ཚར་གཅོད་མིན་ཞེས་བཤད་དོ། །འོན་ཀྱང་དེ་དག་གི་སྦྱོར་བས་གནོད་སེམས་ལ་སོགས་པ་རྣམ་པར་གནོན་པའི་ཕྱིར་དང། དངོས་གཞིས་
སྤངས་པ་ཐག་སྲིང་བར་བྱེད་པའི་ཕྱིར་གནོད་སེམས་ལ་སོགས་པའི་གཉེན་པོར་བཤད་དོ། །ཉོན་མོངས་པ་སྤོང་བ་ནི་གལ་ཏེ་འཇིག་རྟེན་པའི་ལམ་གྱིས་སྤོང་ན་ནི་ཉེར་བསྡོགས་ཀྱིས་སྤོང་བ་ཡིན་ལ། འོན་ཏེ་ མགོ་མནན་པ་དེ་དག་  འཇིག་རྟེན་ལས་འདས་པའི་ལམ་གྱིས་སྤོང་ན་ནི་བདེན་པ་རྟོགས་པའི་སྤོང་ལམ་གྱིས་ དངོས་སུ་

[420B] རྩ་བ་ནས།  སྤོང་བ་ཡིན་པའི་ཕྱིར་རོ། །འོན་ཀྱང་བྱམས་སོགས་གསུམ་འདོད་པ་དང་ཉེར་བསྡོགས་ན་ཡོད་པར་འདོད་པ་ལྟར་ན་ནི་སྦྱོར་བ་དང་དམིགས་རྣམ་དང་ངོ་བོ་དངོས་གཞིའི་ཚད་མེད་དང་འདྲ་ཞིང། དེ་དག་གི་སྦྱོར་བས་ཉོན་མོངས་པ་རྣམས་རྣམ་པར་མནན་ནས་སྤེང་ལམ་བར་ཆད་མེད་བའི་ལམ་
 འདོད་ཆགས་དང་བྲལ་ཏེ་དངོས་གཞི་ཐོབ་ནས་དངོས་གཞིས་བསྡུས་པའི་ཚད་མེད་རྙེད་པའི་ཕྱིར་གནོད་སེམས་ལ་སོགས་པའི་རྐྱེན་སྟོབས་ལྡན་གྱིས་ཀྱང་མི་རྫིའོ།།  རྣམས་ཀྱིས་དངོས་སུ་སྤོང་ངོ། །འདི་སྒོམ་པའི་ཚུལ་ནི་སྒོམ་པ་པོ་ཉོན་མོངས་པ་ཆུང་ན་ཇི་ལྟར་རང་ཉིད་གྱི་རྒྱུད་ལ་བདེ་བ་ཡོད་པའམ། གཞན་སངས་རྒྱས་དང་བྱང་ཆུབ་སེམས་དཔའ་
དང་འཕགས་པ་དགྲ་བཅོམ་པ་ལ་སོགས་པའི་རྒྱུད་ལ་བདེ་བ་མངའ་བར་ཐོས་པ་དེ་བཞིན་དུ་སེམས་ཅན་ཐམས་ཅད་ཀྱང་དེ་ལྟ་བུའི་བདེ་བ་དང་ལྡན་པར་གྱུར་ཅིག་ཅེས་ཅིག་ཅར་མོས་པར་བྱེད་དོ། །གལ་ཏེ་ཉོན་མོངས་པའི་འཇུག་པ་ཤས་ཆེ་བས་སེམས་ཅན་ཐམས་ཅད་ལ་དེ་ལྟར་མོས་པར་མི་ནུས་ན་ནི་
སེམས་ཅན་ལ་མཛའ་བོ་དང། ཐ་མལ་པ་དང། དགྲ་བོའི་ཕྱོགས་གསུམ་དུ་དབྱེ་ཞིང། མཛའ་བོའང་ཆེ་འབྲིང་ཆུང་ངུ་གསུམ་དུ་ཕྱེ་ལ། དང་པོར་བསྐྱེད་སླ་བས་མཇའ་བོ་ཆེ་འབྲིང་ཆུང་ངུ་གསུམ་ལ་རིམ་གྱིས་མོས་བར་བྱེད་ལ། གལ་ཏེ་གསུམ་གལ་བྱམས་པ་མཉམ་པོར་ཐོབ་ན་དེ་ནས་ཐ་མལ་པ་དང། དེ་ནས་དགྲ་
པོའི་ཕྱོགས་ལའང་ཆུང་འབྲིང་ཆེན་པོ་གསུམ་དུ་ཕྱེ་ནས་ཆུང་འབྲིང་ཆེན་པོ་གསུམ་ལ་རིམ་གྱིས་ཁྱབ་པར་བྱེད་ཅིང་གལ་ཏེ་དགྲ་བོ་ཆེན་པོ་ལ་མཛའ་པོ་ཆེན་པོ་ལྟར་བདེ་བར་མོས་པ་མི་ལྡོག་པར་གྱུར་ན། དེ་ནས་རིམ་གྱིས་ཁྱིམ་དང་གྲོང་དང་ཡུལ་ཕྱོགས་གཅིག་གི་སེམས་ཅན་དང། དེ་ནས་རིམ་གྱིས་ཕྱོགས་གཅིག་
ནས་འཇིག་རྟེན་ཐམས་ཅད་ཀྱི་བར་དུ་བྱམས་པས་རྒྱས་ཤིང་ཁྱབ་པར་བྱེད་དོ། །དེ་ཡང་དགེ་རྩ་ཆད་པ་དང་རང་རྒྱལ་ལའང་སྔོན་གྱི་བསོད་ནམས་དང་དེ་མ་ཡིན་པའི་དབང་གིས་རིམ་པ་ལྟར་ རང་སངས་རྒྱས་  གཟུགས་བཟང་ངན་ལ་སོགས་པ་དམིགས་པས་སེམས་ཅན་རྣམས་ལ་སྐྱོན་ཡོན་གཉིས་ཀ་ཡོད་ཀྱང་ཡོན་ཏན་
གྱི་ཆ་ནས་བསམས་ན་བྱམས་པ་མྱུར་དུ་སྐྱེ་བས་སྐྱོན་ནི་བསམ་པར་མི་བྱ་སྟེ། འགྲེལ་པ་ལས། གང་ཞིག་ཐམས་ཅད་དུ་ཡོན་ཏན་འཛིན་པ་དེ་ནི་བྱམས་པ་མྱུར་དུ་སྐྱེད་པར་བྱེད་དོ། །སྔོན་གྱི་བསོད་ནམས་དང་བསོད་ནམས་མ་ཡིན་པའི་འབྲས་བུ་སྣང་བའི་སྒོ་ནས་དགེ་བའི་རྩ་བ་ཀུན་དུ་ཆད་པ་ལའང་ཡོན་ཏན་གཟུང་

[421A]༄༅། །བར་ནུས་ལ། རང་སངས་རྒྱས་ལའང་སྐྱོན་གཟུང་བར་ནུས་སོ་ཞེས་བཤད་པའི་ཕྱིར་རོ། །དེ་བཞིན་དུ་སེམས་ཅན་སྡུག་བསྔལ་རྣམ་པ་མང་པོའི་ཆུ་བོར་བྱིང་ཞིང་མངོན་པར་དགའ་བ་དང་མི་ལྡན་པ་འདི་རྣམས་སྡུག་བསྔལ་ལས་མྱུར་དུ་ཐར་པ་དང། མངོན་པར་དགའ་བ་དང་ལྡན་པར་གྱུར་ན་ཅི་མ་
རུང་སྙམ་དུ་མོས་པས་སྙིང་རྗེ་དང་དགའ་བ་ལའང་སྒོམ་པར་བྱེད་ལ། བཏང་སྙོམས་ནི་དང་པོ་ཐ་མལ་པའི་ཕྱོགས་ལ་བརྩམས་ནས་མཐར་དགྲ་དང་གཉེན་ལ་མཚུངས་པར་ལྟ་བ་ཡིན་ནོ། །ཚད་མེད་པ་བཞི་པོ་འདི་དག་ནི་དང་པོ་བློ་གསལ་བས་མི་དག་གི་ནང་དུ་བསྐྱེད་ཀྱི་གཞན་དུ་ནི་མ་ཡིན་ཏེ། དེ་དག་བློ་མི་
གསལ་བས་བསྐྱེད་པར་མི་ནུས་པའི་ཕྱིར་རོ། །ཅི་ཚད་མེད་དེ་དག་གཅིག་དང་ལྡན་པ་དེ་ངེས་པར་ཐམས་ཅད་དང་ལྡན་ནམ་ཞེ་ན། ཐམས་ཅད་ནི་མ་ཡིན་གྱི་འོན་ཀྱང་དགའ་བ་མ་གཏོགས་པ་གསུམ་ནི་གཅིག་ལྡན་ན་གཞན་གཉིས་ཀྱང་ལྡན་པས་གཅིག་ཡོད་ན་ངེས་པར་གསུམ་གསུམ་དང་ལྡན་ལ། དགའ་
བ་ནི་ཡིད་བདེ་ཡིན་པས་དེ་ནི་བསམ་ དང་གཞན་གྱིས་འདོམས་པ་ལ་ལྟོས་པའི་ཕྱིར།  གཏན་གསུམ་པ་དང་བཞི་པའི་ས་པ་ལ་མི་ལྡན་པའི་ཕྱིར་རོ། །འདི་ཡང་ཐོབ་བ་ལ་བསམས་ཀྱི་མངོན་གྱུར་ནི་རྣམ་པ་འགལ་བས་རེ་རེ་དང་ལྡན་པ་ཡིན་ནོ། །ཡང་མདོ་ལས། ནང་གཟུགས་སུ་འདུ་ཤེས་པས་ཕྱི་རོལ་ཀྱི་གཟུགས་
རྣམས་ལ་ལྟ་བ་འདི་ནི་རྣམ་པར་ཐར་པ་དང་པོའོ། །ནང་གཟུགས་མེད་པར་འདུ་ཤེས་པས་ཕྱི་རོལ་ཀྱི་གཟུགས་རྣམས་ལ་ལྟ་བ་འདི་ནི་རྣམ་པར་ཐར་པ་གཉིས་བའོ། །སྡུག་པའི་རྣམ་པར་ཐར་བ་ལུས་ཀྱི་མངོན་སུམ་དུ་བྱས་ཏེ་རྫོགས་པར་བྱས་ནས་གནས་པ་འདི་ནི་རྣམ་པར་ཐར་པ་གསུམ་བའོ་ཞེས་པ་
དང༑ དེ་བཞིན་དུ་གཟུགས་མེད་པ་བཞི་དང། རྣམ་པ་ཐམས་ཅད་དུ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལས་ཡང་དག་པར་འདས་ཏེ། འདུ་ཤེས་དང་ཚོར་བ་འགོག་པ་ལུས་ཀྱིས་མངོན་སུམ་དུ་བྱས་ཏེ་རྫོགས་པར་བྱས་ནས་གནས་པ་འདི་ནི་རྣམ་བར་ཐར་པ་བརྒྱད་པའོ་ཞེས་རྣམ་པར་ཐར་པ་བརྒྱད་
གསུངས་པ་ལས་རྣམ་ཐར་དང་པོ་གཉིས་ནི་རྣམ་པར་སྔོས་པ་ལ་སོགས་པའི་རྣམ་པར་ལྟ་བའི་ཕྱིར་མི་སྡུག་པའི་རང་བཞིན་ཡིན་ཏེ། འདིའི་ངོ་བོ་མ་ཆགས་པ་དང། དམིགས་པ་འདོད་པར་གཏོགས་པའི་གཟུགས་ཀྱི་སྐྱེ་མཆེད་ཡིན་པར་ནི་ མི་སྡུག་མ་ཆགས་པ་སོགས་སུ་  སྔར་མི་སྡུག་པར་བཤད་པ་བཞིན་

[421B] །ཁྱད་པར་ནི་འདི་ཡིན་ཏེ། མི་སྡུག་པ་ནི་ས་བཅུ་པ་ཡིན་ལ། རྣམ་ཐར་དང་པོ་གཉིས་ནི་བསམ་གཏན་གཉིས་པ་ཡན་ཆད་ན་མིག་ཤེས་མེད་པས་ཁ་དོག་གི་འདོད་ཆགས་མེད་དེ། གང་ཡུལ་ལ་འདོད་ཆགས་དང་བྲལ་བ་དེ་ནི་ཡུལ་ཅན་ཤེས་པ་ལས་ཀྱང་འདོད་ཆགས་དང་བྲལ་ཏེ་སྣ་ལྕེའི་རྣམ་ཤེས་བཞིན་ནོ། །
བསམ་གཏན་གཉིས་པ་ལ་སོགས་པ་ནའང་མིག་ཤེས་མེད་བས་ཁ་དོག་གི་འདོད་ཆགས་དང་བྲལ་བ་ཡིན་ནོ་ཞེས་ཊཱི་ཀར་བཤད་བས་གོ་རིམ་བཞིན་དུ་འདོད་པ་དང་བསམ་གཏན་དང་པོའི་ས་པའི་ཁ་དོག་གི་འདོད་ཆགས་ཀྱི་གཉེན་པོ་ཡིན་པས་བསམ་གཏན་སྔ་མ་ བསམ་གཏན་ཕྱི་མ་གསུམ་ན་ནང་གི་དབང་པོ་གཟུགས་
ཅན་ལ་ཆགས་པ་ཡོད་དོ། །རྣམ་ཐར་འདི་གསུམ་བསམ་གཏན་གསུམ་པར་ཅིའི་ཕྱིར་མ་བཞག་ཆེན། རང་གི་སྤང་བྱ་གཉིས་པའི་ཁ་དོག་གི་འདོད་ཆགས་མེད་པས་མི་སྡུག་པའི་རྣམ་ཐར་མེད་ལ།  གཉིས་ཁོ་ན་ན་ཡོད་དོ། །དེ་ཡང་དངོས་གཞིས་བསྡུས་པའི་དག་པ་བ་དང། མོས་པ་ཡིད་ལ་བྱེད་པ་ཡིན་པས་རྣམ་པར་གནོན་པ་ཙམ་མམ་ཐག་སྲིང་བའི་
གཉེན་པོ་ཡིན་གྱི་དངོས་སུ་སྤོང་བ་ནི་མ་ཡིན་ནོ། །དེ་ལ་ནང་གཟུགས་དང་གཟུགས་མེད་པར་འདུ་ཤེས་པ་ནི་གཟུགས་ལས་འདོད་ཆགས་དང་མ་བྲལ་བ་དང་བྲལ་བའམ། ཊཱི་ཀར་རང་ཉིད་ཀྱི་གཟུགས་ཀྱི་འདུ་ཤེས་མ་བཤིག་པ་དང་བཤིག་ནས་ཕྱི་རོལ་ཀྱི་གཟུགས་ལ་ལྟ་བ་ཡིན་པར་བཤད་པའམ། ཡང་ན་
ཀུན་ལས་བཏུས་ཀྱི་འགྲེལ་པར་གཟུགས་མེད་པའི་སྙོམས་འཇུག་ལ་བརྟེན་ནས་ལྟབ་པོ་བདག་གཉིད་ལ་ གཟུགས་གྱིས་སེམས་ཐོབ་པ་གང་ཞིག་  གཟུགས་སུ་འདུ་ཤེས་མངོན་དུ་བྱེད་པ་དང་གཟུགས་ཀྱི་འདུ་ཤེས་སྤངས་ནས་མིང་བཞིའི་འདུ་ཤེས་མངོན་དུ་བྱེད་པ་ལ་རིམ་པ་བཞིན་བཤད་དོ། །གསུམ་པ་སྡུག་པའི་
རྣམ་ཐར་ནི་བསམ་གཏན་གྱི་ཡ་མཐའ་བཞི་པ་ན་ཡོད་ཅིང། དེ་ཡང་ངོ་བོ་ཆགས་པའི་གཉེན་པོ་ཡིན་པས་གཙོ་བོ་མ་ཆགས་པ་ཡིན་གྱི་སྡུག་པའི་རྣམ་པ་ཅན་ཡིན་པས་མི་སྡུག་པ་ནི་མ་ཡིན་ནོ། །དེས་ན་གཟུགས་ཡིད་དུ་འོང་བ་སྤྲུལ་ནས་སྡུག་པར་ལྟ་ཞིང་དེ་ཉིད་ཏིང་ངེ་འཛིན་གྱི་ལུས་ཀྱིས་མངོན་སུམ་དུ་བྱེད་པས་ན་མིང་
དེ་སྐད་ཅེས་བྱའོ།  །སྔམ་གཉིས་ཏེ་གསུམ་པོ།  དེ་དག་འཁོར་དང་བཅས་ན་ནི་རྗེས་འབྲང་གི་གཟུགས་ཡོད་པས་ཕུང་པོ་ལྔའི་རང་བཞིན་ཡིན་ནོ།  །བདེ་བས་གཡོ་བར་བྱས་པས་བདེ་བས་རྒྱབ་ཀྱིས་ཕྱོགས་པ་མི་སྲིད་པས་སྡུག་པའི་རྣམ་ཐར་ཡང་མེད་པའི་ཕྱིར་རོ། །འོ་ན་གསུམ་པའི་ཁ་དོག་ལ་ཆགས་པ་མེད་པས་བཞི་པར་ཡང་དེ་ཇི་ལྟར་ཡོད་ཅེ་ན། དེ་

[422A]༄༅། །ན་དེ་སྐྱེད་པའི།  དགོས་པ་ནི་མི་སྡུག་པ་བསྒོམས་པས་ཡིད་ཞུམ་པ་རབ་ཏུ་དགའ་བས་ག་ཟེངས་བསྟོད་པ་དང། སྡུག་པ་སྤྲུལ་བ་ལ་ཆགས་པ་སྐྱེན་རྣམ་ཐར་དང་པོ་གཉིས་མ་གྲུབ་པ་ཡིན་ལ་མི་སྐྱེན་གྲུབ་པ་ཡིན་པས་དེ་བརྟག་པའི་ཡང་ཕྱིར་རོ། །བསམ་གཏན་དང་པོ་གསུམ་དུ་སྡུག་
པའི་རྣམ་ཐར་མི་སྟོན་པ་ནིས་དེ་དག་ན་དགའ་བ་དང་བདེ་བ་ཡོད་པས་སྡུག་པར་ཡིད་ལ་བྱས་ན་ཡུལ་དེ་ལ་དགའ་བ་དང་སྲེད་ན་མ་ཆགས་པར་མི་འགྲུབ་པའི་ཕྱིར་རམ། སྐྱོན་དང་བཅས་པའི་བསམ་གཏན་ཡིན་པས་དེ་མི་འགྲུབ་པའི་ཕྱིར་རོ་སྙམ་དུ་བསམས་སོ། །གཟུགས་མེད་པའི་མཉམ་གཞག་དགེ་
བ་དག་པ་བ་དང་ཟག་མེད་རྣམས་ཁོ་ན་རྣམ་ཐར་ཡིན་གྱི་ཉོན་མོངས་ཅན་དང་མཉམ་པར་མ་བཞག་པ་འཆི་བའི་སྲིད་པའི་སེམས་ལྟ་བུའང་མ་ཡིན་ནོ།  །འདི་དགེ་བ་ཁོ་ན་ཡིན་པས་སོ།  །ཁ་ཅིག་གཟུགས་མེད་དེ་དག་ན་རྣམ་སྨིན་སྐྱེས་ཀྱི་སེམས་དང་ རྣལ་འབྱོར་པ་རྣམས་རྒྱུ་མཚན་གཉིས་ཀྱིས་རྣམ་ཐར་དང་ཟིལ་གནོན་ལ་
སོགས་པ་བསྐྱེད་དེ། ཉོན་མོངས་ཐག་སྲིང་པའི་ཕྱིར་དང། སྙོམས་འཇུག་ལ་དབང་འབྱོར་བར་བྱ་བའི་ཕྱིར་རོ། །དེ་ལ་དབང་ནས་ས་ལ་སོགས་པ་གསེར་ལ་སོགས་པར་བསྒྱུར་བ་དང། དངོས་པོ་བརྟན་པ་དུས་འདི་སྲིད་དུ་གནས་པར་གྱུར་ཅིག་ཅེས་མོས་པ་ལྟར་འགྲུབ་བས་བྱིན་གྱིས་རློབ་པ་དང། ཚེ་གཏོང་འཇོག་དང། རྡུལ་ཕྲན་དུ་རི་རབ་འཇུག་པ་ལ་སོགས་པ་བྱེད་ལ། གཉིས་ཀས་
ཀྱང་ཉོན་མོངས་མེད་དང་སྨོན་ནས་ཤེས་དང་ཡང་དག་རིག་བཞི་ལ་སོགས་དང་འཕགས་པའི་རྫུ་འཕྲུལ་འགྲུབ་པར་བྱེད་དོ། །  སེམས་བྱུང་རྣམས་ལ་བསམས་ནས་འཆི་བའི་སེམས་ལས་གཞན་པའི་མཉམ་པར་མ་བཞག་པའི་སེམས་ཀྱང་ཡོད་པར་འདོད་དོ། །ཕྱོགས་སྔ་མ་ལྟར་ན་ནི་གཟུགས་མེད་མཉམ་པར་མ་བཞག་པ་ནི་འཆི་
བའི་སྲིད་པའི་གནས་སྐབས་ཀྱི་སེམས་དང་སེམས་བྱུང་ཁོ་ན་ཡིན་པར་འདོད་དོ། །གཟུགས་མེད་ཀྱི་དངོས་གཞིར་མ་ཟད་ཉེར་བསྡོགས་ཀྱི་རྣམ་གྲོལ་གྱི་ལམ་གྱིས་ཀྱང་རྣམ་ཐར་གྱི་མིང་ཐོབ་ཀྱི་བར་ཆད་མེད་པའི་ལམ་གྱིས་ནི་རྣམ་ཐར་གྱི་མིང་མི་འཐོབ་སྟེ། རྣམ་ཐར་ནི་འོག་ས་ལ་རྒྱབ་ཀྱིས་ཕྱོགས་པ་ཡིན་ན་དེ་ནི་
ས་འོག་མ་ལ་དམིགས་པའི་ཕྱིར་རོ།  །དེ་ཡང་དང་པོ་གཉིས་ཁ་དོག་གི་འདོད་ཆགས་ལ་དང། གསུམ་པ་ནི་མི་སྡུག་པ་ལ་དང། གཟུགས་མེད་ནི་དམིགས་པ་འོག་མ་དག་ལ་རྒྱབ་ཀྱིས་ཕྱོགས་པའི་ཕྱིར་རོ། །རྣམ་ཐར་བརྒྱད་པ་འགོག་པའི་རྣམ་ཐར་ནི་གནས་གཉིས་པར་བཤད་པའི་འགོག་པའི་སྙོམས་པར་འཇུག་པའོ། །འདི་དག་ལ་

[422B] དང་པོ་གཉིས་དང་གསུམ་པ་དང་གཟུགས་མེད་རྣམས་དང་འགོག་པ་རྣམས་ནི་གོ་རིམ་བཞིན་དུ་ཁ་དོག་གི་འདོད་ཆགས་དང། ཞུམ་ཞིང་ཆགས་པ་དང། གཟུགས་ཀྱི་འདུ་ཤེས་དང། འདུ་ཤེས་དང་ཚོར་བའམ། འདུ་བྱེད་ཐམས་ཅད་ལ་རྒྱབ་ཀྱིས་ཕྱོགས་པའི་ཕྱིར་རོ། །གཞན་
དག་ན་རེ་འགོག་པ་ནི་སྙོམས་འཇུག་གི་སྒྲིབ་པ་ལས་རྣམ་པར་ཐར་པའི་ཕྱིར་རྣམ་པར་ཐར་པ་ཞེས་བྱའོ་ཞེས་ཟེར་རོ། །དེ་ལ་སྙོམས་འཇུག་གི་སྒྲིབ་པ་ནི་སྒྲིབ་པ་གང་ཞིག་ཡོད་ན་སེམས་ལས་སུ་མི་རུང་བས་ཁམས་གསུམ་པའི་འདོད་ཆགས་དང་བྲལ་བ་དག་གིས་ཀྱང་བསམ་གཏན་དང་པོའི་དངོས་གྮིའང་སྐྱེད་
པར་མི་བྱེད་པ་དེ་ཡིན་ནོ་ཞེས་ཊཱི་ཀ་བྱེད་དག་འཆད་དོ། །འགོག་པ་དེ་ལ་འཇུག་པའི་སེམས་ནི་ཁམས་གསུམ་ན་ཤིན་ཏུ་ཕྲ་བ་སྲིད་རྩེ་ཡིན་ལ་དེ་ཉིད་ཀྱང་ འགོག་པ་ལ་དམིགས་ནས།  ཆེས་ཕྲ་བར་བྱས་པའི་འཇུག་ཐོགས་སུ་སྙོམས་པར་འཇུག་སྟེ་ སེམས་རྒྱུན་གཅོད་དགོས་པའི་ཕྱིར་རོ། །  ལྡང་བ་ན་ནི་འཕེན་པ་ཇི་ལྟ་བ་བཞིན་
དུ་སྲིད་རྩེ་རང་གི་ས་པའི་དག་པ་བ་དང་འོག་མ་ཅི་ཡང་མེད་པའི་སྐྱེ་མཆེད་ཀྱི་ས་པའི་འཕགས་པ་ཟག་པ་མེད་པའི་སེམས་ཀྱིས་འགོག་པ་དེ་ལས་ལྡང་བར་འགྱུར་ཏེ། དེ་ལྟར་ན་འགོག་པའི་སྙོམས་འཇུག་དང་དེ་ལ་སྙོམས་བར་འཇུག་སེམས་ནི་སྲིད་རྩེ་བ་ཡིན་པས་ཟག་བཅས་ཁོ་ན་ཡིན་ལ། ལྡང་སེམས་ནི་
ཟག་བཅས་ཟག་མེད་གཉིས་ཀ་ཡིན་ནོ། །རྣམ་ཐར་འདི་དག་ལས་དང་པོ་གསུམ་ལས་སྔ་མ་གཉིས་ནི་འདོད་པར་གཏོགས་པའི་སྣང་བ་གཟུགས་ཀྱི་སྐྱེ་མཆེད་ཡིད་དུ་མི་འོང་བ་དང་གསུམ་པ་ནི་ཡིད་དུ་འོང་བའི་ཡུལ་ཅན་ཡིན་ནོ། །གལ་ཏེ་འདི་དག་ཏིང་ངེ་འཛིན་ལ་བརྟེན་ནས་སྤྲུལ་པ་མ་ཡིན་ནམ་ཞེ་ན། ཡིན་མོད་ཀྱི་འདོད་
པར་གཏོགས་པ་སྤྲུལ་པ་ཡིན་ནོ། །གང་དག་གཟུགས་ཅན་མིན་པའི་རྣམ་ཐར་བཞི་པོ་དེ་དག་གི་སྤྱོད་ཡུལ་ཏེ་དམིགས་པ་ནི་ས་གོང་མ་པ་དང་རང་གི་ས་པའི་སྡུག་བསྔལ་དང། སོགས་པས་བསྡུས་པ་ཀུན་འབྱུང་དང་འགོག་པ་དང། རྗེས་སུ་ཤེས་པའི་ཕྱོགས་དང་མཐུན་པའི་ལམ་གྱི་བདེན་པས་གོང་མ་དང་འོག་མ་དང་
རང་གི་ས་པའི་ཐམས་ཅད་དང། རྩ་བར་མ་སྨོས་ཀྱང་གཟུགས་མེད་ཀྱི་རྣམ་ཐར་དེ་དག་མཚན་མ་མེད་པ་མཚན་མ་མེད་པའི་ཏིང་ངེ་འཛིན་ཡིན་པ་དེ་དག་མི་ འདི་ནི་ཉེར་བསྡོགས་གོང་མ་བདུན་མ་གཏོགས་པ་ས་བཅུ་པར་བཤད།  སློབ་པའི་མཚན་མ་མེད་པའི་ཏིང་ངེ་འཛིན་གྱི་སོ་སོར་མ་བརྟགས་པས་འགོག་པ་ལ་དམིགས་བའི་

[423A]༄༅། །ཕྱིར་སོ་སོར་མ་བརྟགས་པས་འགོག་པའང་ཡིན་ལ། ནམ་མཁའ་མཐའ་ཡས་སྐྱེ་མཆེད་ཀྱི་དམིགས་པ་ནི་འདུས་མ་བྱས་ནམ་མཁའ་ཡིན་ནོ། །བསམ་གཏན་གསུམ་པར་རྣམ་ཐར་མ་བཞག་པ་ནི་བསམ་གཏན་གཉིས་པའི་ས་པའི་ཁ་དོག་གི་འདོད་ཆགས་མེད་པའི་ཕྱིར་དང་
བདེ་བ་མཆོག་ཏུ་གྱུར་པའི་སྙིང་པོས་བསྐྱོད་པས་གཡོ་བའི་ཕྱིར་རོ། །དེ་ལྟར་ན་བསམ་གཏན་གསུམ་པ་ནའང་ཁ་དོག་གི་འདོད་ཆགས་མེད་པས་བསམ་གཏན་བཞི་པར་སྡུག་པའི་རྣམ་ཐར་ཅིའི་ཕྱིར་སྐྱེད་ཅེ་ན། དེ་ནི་མི་སྡུག་པས་རྒྱུད་ཞུམ་པ་རབ་ཏུ་དགའ་བར་བྱ་བ་དང་བརྟག་པའི་ཕྱིར་རོ་ཞེས་བཤད་ཟིན་ཏོ། །གཟུགས་
མེད་དང་པོ་གསུམ་ནི་ཟག་བཅས་ཟག་མེད་གཉིས་ཀ་ཡིན་ཏེ། དེ་དག་མཉམ་གཞག་དགེ་བ་ཡིན་པས་དེ་ལ་གཉིས་ཀ་ཡོད་པའི་ཕྱིར་དང། བདེན་པ་ལ་དམིགས་པར་བཤད་པའི་ཕྱིར་རོ། །འོ་ན་རྣམ་ཐར་དང་ཟིལ་གནོན་ལ་སོགས་པ་འདི་དག་ལ་དགོས་པ་ཅིའི་ཕྱིར་སྙོམས་པར་འཇུག་ཅེ་ན། ཐག་སྲིང་གི་གཉེན་
པོ་ཡིན་པས་ཉོན་མོངས་པ་ཐག་སྲིང་པ་དང། སྙོམས་འཇུག་ལ་དབང་ཐོབ་པར་བྱ་བ་གཉིས་ཀྱི་ཕྱིར་ཏེ། ཉོན་མོངས་པ་ཐག་མ་བསྲིངས་ཤིང་སྙོམས་འཇུག་ལ་དབང་མ་ཐོབ་ན་ཉོན་མོངས་པ་མེད་པ་ལ་སོགས་པའི་ཡོན་ཏན་དང། གང་གི་ས་ལ་སོགས་པ་གསེར་ལ་སོགས་པར་ཡོད་པའི་དངོས་པོ་བསྒྱུར་བ་དང། དེ་
ཉིད་དུས་རིང་པོར་གནས་པར་བྱིན་གྱིས་རློབ་པ་དང། སྐུ་ཚེ་གཏོང་འཇོག་དང། རི་རབ་རྡུལ་ཕྲན་དུ་འཇུག་པར་བྱེད་པ་ལ་སོགས་པ་འཕགས་པའི་རྫུ་འཕྲུལ་མི་འགྲུབ་པས་དེ་དག་མངོན་པར་སྒྲུབ་པར་བྱ་བའི་ཆེད་དུའོ། །ཡང་ཅིའི་ཕྱིར་རྣམ་ཐར་གསུམ་པ་དང་བརྒྱད་པ་ཁོ་ན་ལ་ལུས་ཀྱིས་མངོན་སུམ་དུ་བྱས་ཏེ་རྫོགས་
པར་བྱས་ནས་གནས་ཞེས་བཤད་ལ། གཞན་དག་ལ་ནི་མ་ཡིན་ཞེ་ན། གོ་རིམ་བཞིན་དུ་རྣམ་ཐར་དང་པོ་གཉིས་དང་གཟུགས་མེད་དང་པོ་གསུམ་པོས་གཟུགས་ཅན་དང་གཟུགས་མེད་ཀྱི་རྣམ་ཐར་གྱི་སྒྲིབ་པ་མཐའ་དག་སྤངས་པས་གཙོ་བོ་ཡིན་པའི་ཕྱིར་དང། གཟུགས་དང་གཟུགས་མེད་པའི་ཁམས་དང་སའི་
མཐའ་ན་གནས་པའི་ཕྱིར་རོ་ཞེས་འགྲེལ་པར་འབྱུང་མོད་ཀྱི། འོ་ན་ཀྱང་དེ་གཉིས་རིམ་པ་ལྟར་གཟུགས་དང་གཟུགས་མེད་ཀྱི་ས་པའི་རྣམ་ཐར་རྫོགས་པར་མངོན་དུ་བྱས་པ་ཡིན་པས་དེ་སྐད་བསྟན་ཏོ་ཞེས་གཟུང་ངོ། །ཡང་ན་འཕགས་པ་རྣམས་དེ་གཉིས་ལ་ལན་མང་དུ་གནས་པས་ན་དེ་སྐད་ཅེས་གསུངས་

[423B] །ཡང་བརྒྱད་ལས་འཕྲོས་པའི་མདོ་ལས། ནང་གཟུགས་སུ་འདུ་ཤེས་ལས་ཕྱི་རོལ་གྱི་གཟུགས་ཆུང་ངུ་ཁ་དོག་བཟང་པོ་དང་ཁ་དོག་ངན་པ་རྣམས་ལ་ལྟ་ཞིང་གཟུགས་དེ་དག་ཟིལ་གྱིས་མནན་ནས་ཤེས་པ་ཟིལ་གྱིས་མནན་ནས་མཐོང་སྟེ་དེ་ལྟ་བུར་འདུ་ཤེས་པར་གྱུར་པ་འདི་
ནི་ཟིལ་གྱིས་གནོན་པའི་སྐྱེ་མཆེད་དང་པོའོ། །དེ་བཞིན་དུ་ནང་གཟུགས་སུ་བདུ་ཤེས་པས་ཕྱི་རོལ་ཀྱི་གཟུགས་ཆེན་པོ་ཁ་དོག་བཟང་པོ་དང་ཁ་དོག་ངན་པ་རྣམས་ལ་ལྟ་ཞིང་ཞེས་བྱ་བ་ནས་རྒྱས་པར་འདི་ནི་ཟིལ་གྱིས་གནོན་པའི་སྐྱེ་མཆེད་གཉིས་པའོ་ཞེས་བྱ་བའི་བར་དང། དེ་བཞིན་དུ་ནང་གཟུགས་མེད་པར་འདུ་ཤེས་
པས་ཕྱི་རོལ་ཀྱི་གཟུགས་ཆུང་བ་དང་ཆེ་བ་ལ་ལྟ་བ་གཉིས་ཏེ་བཞི་དང། ནང་གཟུགས་མེད་པར་འདུ་ཤེས་པས་ཕྱི་རོལ་ཀྱི་གཟུགས་སྔོན་པོ། ཁ་དོག་སྔོན་པོ་ལྟ་བུར་སྟོན་པ། འོད་སྔོན་པོ་འབྱུང་བ་དཔེར་ན་ཟར་མའི་མེ་ཏོག་གམ། ཡུལ་བ་ན་ར་སེའི་རས་ཕུན་སུམ་ཚོགས་པ་སྔོན་པོ། ཁ་དོག་སྔོན་པོ། སྔོན་པོ་
ལྟ་བུར་སྟོན་པ། འོད་སྔོན་པོ་འབྱུང་བ་རྣམས་ལ་ལྟ་ཞིང་གཟུགས་དེ་དག་ཟིལ་གྱིས་མནན་ནས་ཤེས་ཟིལ་གྱིས་མནན་ནས་མཐོང་སྟེ། དེ་ལྟ་བུར་འདུ་ཤེས་པར་གྱུར་པ་འདི་ནི་ཟིལ་གྱིས་གནོན་པའི་སྐྱེ་མཆེད་ལྔ་པའོ་ཞེས་པ་དང། དེ་བཞིན་དུ་སེར་པོ་དང་དམར་པོ་དང་དཀར་པོ་རྣམས་ལ་དེ་ལྟར་ལྟ་བ་
བཞི་སྟེ་ཟིལ་གྱིས་གནོན་པའི་སྐྱེ་མཆེད་བརྒྱད་གསུངས་པའི་ནང་གཟུགས་སུ་འདུ་ཤེས་པ་དང་དེ་མེད་པར་འདུ་ཤེས་པ་ནི་རྣམ་ཐར་གྱི་དང་མཚུངས་ལ། ཆུང་ངུ་དང་ཆེན་པོ་ནི་སེམས་ཅན་དང་སྣོད་ཀྱི་གཟུགས་སམ། ཕྲ་རགས་སོ། །ཁ་དོག་བཟང་ངན་ནི་ཡིད་དུ་འོང་མི་འོང་ངམ། ཡང་ན་ལྷ་དང་མིའི་གཟུགས་
སོ། །ཟིལ་གྱིས་མནན་ནས་ཞེས་བྱ་བ་ནི་དབང་བསྒྱུར་ནས་སོ། །ཤེས་པ་ནི་ཞི་གནས་དང་མཐོང་བ་ནི་ལྷག་མཐོང་ཡིན་ནོ་ཞེས་འཕགས་པ་ཐོགས་མེད་ཀྱིས་བཤད་ལ། ཁ་དོག་བཞིའི་དཔེ་དོན་གཉིས་ཀའི་སྐབས་སུ་རེ་རེ་ཞིང་སྔོན་པོ་ལ་སོགས་པ་ཚིག་བཞི་བཞི་སྨོས་པ་ནི་གོ་རིམ་བཞིན་དུ་མདོར་བསྟན་པ་དང་
ལྷན་སྐྱེས་དང། བཅོས་མ་དང། ལྷན་སྐྱེས་དང་བཅོས་མ་གཉིས་ཀའི་ཐུན་མོང་གི་ཁ་དོག་ཡིན་ལ་ཟར་མ་དང་དོང་ག་དང་བན་དུ་ཇི་བ་ཀའི་མེ་ཏོག་དང་སྐར་མ་པ་བ་སངས་དང་རས་ནི་རིམ་པ་ལྟར་ལྷན་སྐྱེས་དང་བཅོས་མའི་དཔེའོ། །དེ་ལྟ་བུར་འདུ་ཤེས་པར་གྱུར་པ་ནི་ཟིལ་གྱིས་ནོན་ནམ་མ་ནོན་ཀྱང་རུང་སྟེ་དེ་ལ་མངོན་

[424A]༄༅། །པའི་ང་རྒྱལ་གྱི་འདུ་ཤེས་མེད་པའོ། །སློབ་དཔོན་གང་སྤེལ་ནི་ཤེས་པ་ནི་དང་པོ་ཤེས་པ་ཙམ་སྟེ་བར་ཆད་མེད་པའི་ལམ་མོ། །མཐོང་བ་ནི་དེའི་རྒྱུ་མཚན་ཅན་གྱི་རྣལ་འབྱོར་རྫོགས་པ་སྟེ་རྣམ་གྲོལ་གྱི་ལམ་མོ་ཞེས་འཆད་དོ། །དེ་དག་ཀྱང་དང་པོ་བཞི་ནི་ཁ་དོག་དང་དབྱིབས་གཉིས་
ཀ་ལ་ཆགས་སྡང་སྐྱེ་བའི་གཉེན་པོ་དང། ལྷག་མ་བཞི་ནི་གཞན་གྱི་ཁ་དོག་ལ་ཆགས་པ་དང་ཡིད་རྣམ་པར་ཞུམ་པའི་གཉེན་པོ་ཡིན་ནོ། །དེ་ལྟར་བརྒྱད་པོ་དེ་དག་ལས་ཟིལ་གནོན་དང་པོ་གཉིས་ཀྱི་ངོ་བོ་དང། ས་དང། གང་གི་གཉེན་པོ་ཡིན་པ་དང། དམིགས་པ་ནི་ཇི་ལྟར་རྣམ་ཐར་དང་པོ་གཟུགས་ཅན་
གཟུགས་ལ་ལྟ་བ་དེ་བཞིན་དུ་ཤེས་པར་བྱའོ། །དེ་བཞིན་དུ་ཟིལ་གནོན་གསུམ་པ་དང་བཞི་པ་གཉིས་ཀྱི་ངོ་བོ་དང། ས་དང། གང་གི་གཉེན་པོ་ཡིན་པ་དང། དམིགས་པ་ནི་རྣམ་ཐར་གཉིས་པ་གཟུགས་མེད་གཟུགས་ལ་ལྟ་བ་ཇི་ལྟ་བ་བཞིན་ནོ། །གཞན་ཁ་དོག་གི་ཟིལ་གནོན་བཞིའི་ས་དང་ངོ་བོ་ལ་སོགས་
པའང་རྣམ་ཐར་གསུམ་པ་སྡུག་པའི་རྣམ་པར་ཐར་པ་ཇི་ལྟ་བ་བཞིན་དུ་ཤེས་པར་བྱའོ། །རྣམ་ཐར་ཟིལ་གནོན་གྱི་ཁྱད་པར་ནི་རྣམ་ཐར་གྱིས་ནི་དམིགས་པ་ལ་རྒྱབ་ཀྱིས་ཕྱོགས་པ་ཙམ་དུ་ཟད་ཀྱི་ཟིལ་གྱིས་མི་ནོན་ལ། ཟིལ་གནོན་གྱིས་ནི་ཇི་ལྟར་འདོད་པ་བཞིན་དུ་སྐད་ཅིག་ལ་སྔོན་པོ་ལ་སོགས་པའམ། རྣམ་
པར་སྔོས་པ་ལ་སོགས་པ་ཡིད་དུ་མི་འོང་བར་མོས་པའི་ཕྱིར་དང། ཀུན་ནས་ཉོན་མོངས་པའི་དངོས་པོ་སྡུག་པར་དམིགས་ཀྱང་ཉོན་མོངས་པ་མི་སྐྱེ་བར་དམིགས་པ་ཟིལ་གྱིས་གནོན་པའི་ཕྱིར་རོ། །གཟུགས་མེད་ལ་ཟིལ་གནོན་མ་བཤད་པ་ནི་གཟུགས་ཟིལ་གྱིས་ནོན་ན་དེ་ཡང་ནོན་པའི་ཕྱིར་མ་བཤད་དོ། །
འཕགས་པ་རྣམས་ནི་གཟུགས་ཀྱི་དེ་བཞིན་ཉིད་དང་མཚན་མ་ཡིད་ལ་བྱེད་པས་ཟིལ་གྱིས་ནོན་པར་བྱེད་ལ། བྱིས་པ་རྣམས་ནི་སྡུག་པ་དང་མི་སྡུག་པ་ཕན་ཚུན་ལྟོས་པ་དང། ཕན་ཚུན་གཅིག་ལ་གཅིག་རྗེས་སུ་འབྲེལ་བ་དང་དེས་ན་གཟུགས་ཐམས་ཅད་ཕན་ཚུན་བསྲེས་ཏེ་སྡུག་པར་རོ་གཅིག་པའི་འདུ་ཤེས་ཀྱིས་མོས་
པར་བྱས་ནས་ཟིལ་གྱིས་གནོན་པར་བྱེད་དོ་ཞེས་འཕགས་པ་ཐོགས་མེད་འཆད་ལ། སློབ་དཔོན་གང་སྤེལ་ནི་ཁ་ཅིག་ཁ་དོག་བཟང་ངན་ལ་ཆགས་སྡང་མེད་པར་དམིགས་པ་ཟིལ་གྱིས་གནོན་པར་བྱེད་དོ་ཞེས་ཟེར་ལ། ཁ་ཅིག་ན་རེ་དེ་ལྟ་ན་ཟིལ་གྱིས་གནོན་པའི་སྐྱེ་མཆེད་འདི་དག་ཞེ་སྡང་མེད་པའི་རང་བཞིན་དུའང་འགྱུར་ནམ་

[424B] །ཡང་བཅུ་ལས་འཕྲོས་པའི་མདོ་ལས། ཟད་པར་ས་དང་ཆུ་དང་མེད་དང་རླུང་དང་སྔོན་པོ་དང་སེར་པོ་དང་དམར་
པོ་དང་དཀར་པོ་དང་ནམ་མཁའ་དང་རྣམ་པར་ཤེས་པ་སྟེ་བར་ཆད་མེད་པར་ཟད་པར་ས་ལ་སོགས་པར་རྒྱས་པར་ཁྱབ་པར་བྱེད་པའི་ཟད་པར་གྱི་སྐྱེ་མཆེད་བཅུའོ་ཞེས་བཤད་པའི་དང་པོ་བརྒྱད་ནི་ཆགས་པའི་གཉེན་པོ་མ་ཆགས་པའི་རང་བཞིན་ཡིན་ལ། ས་ནི་བསམ་གཏན་གྱི་ཡ་མཐའ་བཞི་ཁོ་ན་ན་ཡོད་དེ།  ཟིལ་གནོན་
ཕྱི་མ་བཞིའི་སྦྱོར་བ་ལས་བྱུང་བས་སོ།  །དང་པོ་བརྒྱད་ཀྱི་སྤྱོད་ཡུལ་ཏེ་དམིགས་པ་ནི་འཇིག་རྟེན་གྱི་ནི་ཐ་སྙད་དུ། ཁ་དོག་དབྱིབས་ལ་ས་ཞེས་བརྗོད། །ཆུ་མེ་ཡང་ངོ་རླུང་ཚོགས་ཁམས། །ཉིད་ཡིན་དེ་དང་འདྲ་བའང་ཡིན་ཞེས་འབྱུང་བས་འདོད་པ་ན་ དེ་ཡང་སྔོ་སོགས་བཞི་ནི་ཟིལ་གནོན་ཕྱི་མ་བཞིའི་འབྲས་བུ་ཡིན་པས་སོ། །  སྤྱོད་པའི་གཟུགས་
ཀྱི་སྐྱེ་མཆེད་ཡིན་ལ། གང་དག་རླུང་གཟུགས་ཀྱི་སྐྱེ་མཆེད་ཡིན་ འབྱུང་བཞི་ཡང་ཁ་དོག་དང་དབྱིབས་ལ་འདོད་བའང་ཡོད་དེ།  པར་མི་འདོད་བ་དེ་དག་ན་རེ་ཟད་པར་རླུང་གི་དམིགས་པ་ནི་རེག་བྱའི་སྐྱེ་མཆེད་ཡིན་ནོ་ཞེས་ཟེར་རོ། །ཟད་པར་ནམ་མཁའ་དང་རྣམ་ཤེས་གཉིས་ནི་གཟུགས་མེད་དང་པོ་གཉིས་དག་པ་བའི་རང་བཞིན་
ཡིན་ལ། དེ་གཉིས་ཀྱི་སྤྱོད་ཡུལ་ནི་རང་གི་ས་པའི་ཕུང་པོ་བཞི་ཡིན་ནོ།  །ཟག་མེད་ནི་ཡུལ་ཐམས་ཅད་དུ་རྒྱས་པར་བྱེད་མི་ནུས་པས་འདི་དག་གི་དམིགས་པ་ཡིན་ནོ།  །སྐྱེ་མཆེད་གཞན་ལ་ཟད་པར་དུ་མི་འཇོག་པ་ནི་མིག་སོགས་བདུན་གྱིས་སྣོད་ཀྱི་འཇིག་རྟེན་ལ་ དེའི་རིགས་མེད་པས།  མ་ཁྱབ་ཅིང་དྲི་རོས་གཟུགས་ཁམས་སུ་མ་
ཁྱབ་ལ་སྒྲ་ལ་རྒྱུན་མེད་པས་ཟག་པར་དུ་མི་བཞག་གོ་ཞེས་པ་ལས་འབྱུང་ལ། ཅི་ཡང་མེད་པ་དང་སྲིད་རྩེ་གཉིས་ཟད་པར་དུ་མི་བཞག་པ་ནི་ དམིགས་པར་མི་གསལ་བ་དང་སྤྲོ་བསྡུ་དང་མི་མཐུན་པའི་ཕྱིར་རོ། །  བསྡུ་བ་ལས་ནམ་མཁའ་དང་རྣམ་ཤེས་མཐའ་ཡས་ཀྱིས་ཟད་པར་མཐའ་ཡས་ཤིང་ཚད་མེད་པ་གྲུབ་པས་དེ་
དག་ལས་བོགས་འབྱུང་དུ་མེད་པའི་ཕྱིར་རོ་ཞེས་བཤད་པའམ། ཁ་ཅིག་ན་རེ་དེ་གཉིས་ཟད་པར་གྱི་འབྲས་བུ་ཡིན་པས་ཟད་པར་དུ་མི་བཞག་གོ་ཞེས་ཟེར་རོ། །རྣམ་ཐར་ལ་སོགས་པ་གསུམ་གྱི་ཁྱད་པར་ནི་ཡོན་ཏན་རྣམས་རིམ་གྱིས་འཇོག་པས་དང་པོར་དམིགས་པ་ལ་རྒྱབ་ཀྱིས་ཕྱོགས། དེ་ནས་ཟིལ་གྱིས་གནོན་

[425A]༄༅། །དེ་ནས་ཁྱབ་པར་བྱེད་པས་སྔ་མ་སྔ་མ་རྫོགས་ཤིང་དག་པ་ལས་ཕྱི་མ་ཕྱི་མ་འབྱུང་བས་གོང་ནས་གོང་དུ་ཁྱད་པར་དུ་འཕགས་པའི་ཕྱིར་ཆུང་ངུ་དང་འབྲིང་དང་ཆེན་པོ་དང། རྒྱུ་དང་རྒྱུ་འབྲས་གཉིས་ཀ་དང་འབྲས་བུ་ཁོ་ནའོ་ཞས་འགྲེལ་པ་དང་ཊཱི་ཀར་བཤད་དོ། །དེ་དག་ལས་འགོག་པའི་རྣམ་ཐར་ལས་
གཞན་རྣམས་ནི་སོ་སོ་སྐྱེ་བོ་དང་ཡང་ཐུན་མོང་བ་ཡིན་ལ། འགོག་པའི་སྙོམས་འཇུག་ནི་འཕགས་པ་ཁོ་ན་ལ་ཡོད་པ་ཡིན་ན་ཞེས་ཀྱང་གནས་གཉིས་པར་བཤད་ཟིན་ལ། ཐམས་ཅད་ཀྱང་ཐག་སྲིང་གི་གཉེན་པོ་ཡིན་ནོ། །གཉིས་པ་ཁྱད་པར་གྱི་ཆོས་བཤད་པ་ནི་རྣམ་ཐར་ལ་སོགས་པ་འདི་དག་ཇི་
ལྟར་འཐོབ་ཅེ་ན། ཉི་ཤུ་རྩ་དྲུག་ལས་འགོག་པའི་རྣམ་ཐར་གྱིས་ཐོབ་པ་དང་རྟེན་ལ་སོགས་པ་ནི་གནས་གཉིས་པར་བཤད་ཟིན་ལ་ལྷག་མ་ཉི་ཤུ་རྩ་ལྔ་པོ་རྣམས་ནི་སྔར་འདྲིས་པ་ཡིན་ན་འདོད་ཆགས་དང་བྲལ་བ་ཙམ་དང་མ་འདྲིས་པ་རྣམས་ནི་སྦྱོར་བ་འབད་རྩོལ་གྱིས་འཐོབ་སྟེ། གོམས་
པ་དང་མ་གོམས་པའི་མཐུ་ལས་བྱུང་པའི་ཕྱིར་རོ། །ཡང་གཟུགས་མེད་ཅེས་བྱ་བའི་རྣམ་ཐར་བཞི་དང་ཟད་པར་གཉིས་ནི་ཁམས་གསུམ་གྱི་རྟེན་ཅན་ཡིན་ལ། དེ་དག་གི་ལྷག་མ་བཅུ་དགུ་པོ་རྣམས་ནི་མི་ལས་སྐྱེ་འབྲིས་པ་ནི་དང་པོ་ནས་སྲིད་རྩེའི་བར་སྔར་ཐོབ་བ་བཏང་བ་དག་གོ། བས་མིའི་རྟན་ཅན་ཁོ་ན་ཡིན་ཏེ་
ལྷ་ལ་སོགས་པའི་འགྲོ་བ་གཞན་ལུང་མེད་པའི་ཕྱིར་དང། འདི་དག་ནི་ལུང་གི་སྟོབས་ཀྱིས་བསྐྱེད་པར་བྱ་བ་ཡིན་པའི་ཕྱིར་རོ། །འོ་ན་ལུང་མེད་པས་བསམ་གཏན་རྣམ་ཐར་དང་པོ་གསུམ་ཟིལ་གནོན་བརྒྱད་ཟད་པར་བརྒྱད་དེ། གཟུགས་མེད་དག་ཁམས་གོང་མ་གཉིས་སུ་ཇི་ལྟར་སྐྱེ་ཞེ་ན། བསམ་གཏན་གཟུགས་
མེད་ཀྱི་སྙོམས་འཇུག་ནི་སྤྱིར་ལུང་དང་རྒྱུ་དང། ལས་དང། ཆོས་ཉིད་ཀྱི་སྟོབས་དང་བཞི་ལས་སྐྱེ་བ་ལས་ཁམས་གོང་མ་གཉིས་པོ་དག་ཏུ་ནི་ལུང་མེད་ཀྱང་གཟུགས་མེད་པའི་སྙོམས་འཇུག་རྒྱུ་དང་ལས་ཀྱི་སྟོབས་གཉིས་ཀྱིས་སྐྱེའོ། །དེ་ལ་གཟུགས་རང་རང་གི་གོང་མ་གོང་མ། སུ་རྒྱའི་སྟོབས་ཀྱིས་སྐྱེ་བ་ནི་སྔོན་
མིའི་རྟེན་ལ་གཟུགས་མེད་ཀྱི་སྙོམས་འཇུག་གོམས་པར་བྱས་པ་ལས་ཉམས་པ་དག་གཟུགས་ཁམས་སུ་སྐྱེས་ཏེ། དེར་སྔོན་གོམས་པའི་སྐལ་མཉམ་གྱི་རྒྱུ་སྟོབས་དང་ལྡན་ བ་ཉེ་  པས་གཟུགས་མེད་ཀྱི་ཏིང་ངེ་འཛིན་སྐྱེ་ལ། ལས་ཀྱི་སྟོབས་ཀྱིས་སྐྱེ་བ་ནི་སྔོན་མིའི་

[425B] འོག་མ་ འི་ས་  ལས་འདོད་ཆགས་དང་མ་བྲལ་བར་གོང་
མར་མི་སྐྱེ་བའི་ཕྱིར་རོ། །ཇི་ལྟར་གཟུགས་མེད་གཟུགས་སུ་སྐྱེ་བ་ལྟར་གཟུགས་མེད་གཟུགས་མེད་ཉིད་དུ་སྐྱེ་བའང་རྒྱུ་དང་ལས་ཀྱི་སྟོབས་གཉིས་ལས་སྐྱེ་སྟེ། དེ་ལ་རྒྱུའི་སྟོབས་ཀྱིས་སྐྱེ་བ་ནི་གོང་མའི་ཉེར་བསྡོགས་སྒོམ་པར་བྱེད་པ་ལ་ཡིན་ལ། ལས་ཀྱིས་སྟོབས་ཀྱིས་སྐྱེ་བ་ནི་སྐྱེ་བས་ཐོབ་པའི་གཟུགས་
མེད་དོ། །གཟུགས་ཀྱི་ཁམས་སུ་བསམ་གཏན་རྣམས་ནི་རྒྱུ་དང་ལས་ཀྱི་སྟོབས་དེ་དག་དང་ཆོས་ཉིད་ཀྱི་སྟོབས་ཀྱིས་ཀྱང་སྐྱེའོ། །དེ་ལ་ཆོས་ཉིད་ཀྱིས་སྐྱེ་བ་ནི་འཇིག་རྟེན་འཇིག་པའི་ཚེ་བསམ་གཏན་འོག་མའི་སེམས་ཅན་ལ་དགེ་བའི་ཆོས་རྣམས་ཀྱིས་འཇུག་པ་ཤས་ཆེ་བས་བསམ་གཏན་གོང་མའི་སེམས་
ངང་གིས་སྐྱེ་བ་བཞིན་ཏེ། བསམ་གཏན་གྱི་གདམས་ངག་སྟོན་པའི་ལུང་ལ་མ་ལྟོས་པར་སྔོན་བསམ་གཏན་གོམས་པའི་བག་ཆགས་ཀྱིས་སྐྱེ་བ་ལ་ཆོས་ཉིད་ཀྱིས་སྐྱེ་བ་ཞེས་བརྗོད་དོ། །བྱེ་བྲག་ཏུ་སྨྲ་བ་བག་ཆགས་ཀྱི་རྣམ་གཞག་མི་འདོད་པས་སྔོན་བསམ་གཏན་གོམས་པའི་སྐལ་མཉམ་གྱི་རྒྱུ་ལས་འབྱུང་བ་
ལ་འདོད་དོ། །འདོད་པའི་ཁམས་སུ་ནི་ལྷ་ལ་རྒྱུ་གསུམ་པོ་དེ་དག་དང། མི་ལ་དེ་དག་གི་སྟེང་དུ་ཡིད་ལ་བྱེད་པ་བདུན་དང་སེམས་གནས་པའི་ཐབས་དགུ་ལ་སོགས་པ་ལུང་གི་སྟོབས་ལས་ཀྱང་སྐྱེའོ། །འདི་ཡ་ལེགས་པར་དཔྱད་ན་ལས་ཀྱི་སྟོབས་ཀྱིས་སྐྱེ་བ་དེ་གལ་ཏེ་ལས་ཀྱི་རྣམ་སྨིན་གྱི་འབྲས་བུར་འདོད་ན་
ནི་འདོད་ཁམས་སུ་བསམ་གཏན་གཟུགས་མེད་དང། གཟུགས་སུ་གཟུགས་མེད་ཀྱི་སེམས་ལས་ཀྱི་སྟོབས་ཀྱིས་མི་སྐྱེ་བར་འགྱུར་ཏེ། དེ་དག་ནི་གཟུགས་དང་གཟུགས་མེད་ཁོ་ནར་རྣམ་པར་སྨིན་པའི་ཕྱིར་རོ། །འོན་ཏེ་ལས་ཀྱི་རྒྱུ་མཐུན་གྱི་འབྲས་བུར་འདོད་ན་ནི་དེའི་རྒྱུ་དང་ཆོས་ཉིད་ཀྱིས་སྐྱེ་བའང་ཡིན་པས་རྣམ་
པ་གསུམ་གྱི་དབྱེ་བ་མི་འཐད་པར་འགྱུར་མོད་ཀྱི་འོན་ཀྱང་གཙོ་ཆེ་ཆུང་གི་བྱེ་བྲག་ལ་དགོངས་ནས་འདིའི་རྣམ་དབྱེ་མཛད་དོ། །འཇིག་རྟེན་འཇིག་པ་ན་དེའི་རྐྱེན་གྱིས་བསམ་གཏན་བཞི་པ་ལ་གཟུགས་མེད་ཀྱི་ཏིང་ངེ་འཛིན་མི་སྐྱེ་བས་གཟུགས་མེད་ལ་ཆོས་ཉིད་ཀྱི་སྟོབས་ཀྱིས་སྐྱེ་བ་མ་བཤད་ལ། རང་སའི་ཏིང་ངེ་འཛིན་སྐྱེ་

[426A]༄༅། །བ་ནི་ཆོས་ཉིད་མ་ཡིན་པས་འཇིག་རྟེན་འཇིག་པ་ན་ལུང་མེད་པར་འོག་སའི་རྟེན་ལ་གོང་སའི་ཏིང་ངེ་འཛིན་སྐྱེ་བ་ཁོ་ན་ལ་འདིར་ཆོས་ཉིད་ཅེས་བྱའོ། །ལས་དང་ཆོས་ཉིད་ལའང་རྒྱུ་ཡོད་མོད་ཀྱི་དེ་དག་གཙོ་ཆེ་བས་དེ་སྐད་བསྟན་ཏོ། །སྤྱིའི་དོན་གསུམ་པ་བཤད་པ་ཡོངས་སུ་རྫོགས་པའི་བྱ་
བ་ལ་བསྟན་པ་དང་དེ་འཛིན་པ་བཤད་པ་དང། བདག་ཉིད་ཀྱིས་བསྟན་པ་བཟུང་བ་ལ་སྐྱོན་དོར་བ་དང། གཞན་བསྟན་པ་འཛིན་པ་རྣམས་ལ་བག་ཡོད་པར་གདམས་པ་གསུམ་ལས་དང་པོ་ནི་སྟོན་པ་སངས་རྒྱས་བཅོམ་ལྡན་འདས་ཀྱི་བསྟན་པ་དམ་པའི་ཆོས་ནི་རྣམ་པ་གཉིས་ཏེ། ལུང་གི་ཆོས་དང། མངོན་པར་
རྟོགས་པའི་ཆོས་ཀྱི་བདག་ཉིད་དོ། །དེ་ལ་ལུང་གི་ཆོས་ནི་མདོ་སྡེ་དང་འདུལ་བ་དང་མངོན་པའི་སྡེ་སྣོད་གསུམ་ཡིན་ཏེ། རིམ་པ་ལྟར་དང་པོས་ནི་བསླབ་པ་གསུམ་དང། གཉིས་པས་ནི་ཚུལ་ཁྲིམས་དང་ལྡན་ན་འགྱོད་པ་མེད་པ་ལ་སོགས་པའི་རིམ་གྱིས་ཏིང་ངེ་འཛིན་འཐོབ་པའི་ཕྱིར་སེམས་ཀྱི་བསླབ་པ་དང་ཚུལ་ཁྲིམས་ཀྱི་
བསླབ་པ་དང། གསུམ་པས་ནི་དོན་ཕྱིན་ཅི་མ་ལོག་པར་རབ་ཏུ་འབྱེད་པས་ཤེས་རབ་ཀྱི་བསླབ་པ་སྒྲུབ་པའི་ཕྱིར་དང། བླང་དོར་གྱི་གནས་ལ་ཐེ་ཚོམ་ཟ་བ་དང། སྤྱོད་པ་མཐའ་གཉིས་ལ་སྦྱོར་བ་དང། ལྟ་བ་མཆོག་ཏུ་འཛིན་པའི་གཉེན་པོ་བྱེད་པའི་ཕྱིར་དང། བླང་དོར་གྱི་གནས་སྟོན་པ་དང། དེ་བླང་དོར་གྱིས་སྒྲུབ་པ་
དང༑ འབེལ་གཏམ་ལ་མཁས་པར་བྱེད་པའི་ཕྱིར་རོ། །དེ་སྐད་དུ་ཡང་མདོ་སྡེའི་རྒྱན་ལས། སྡེ་སྣོད་དག་ནི་གསུམ་མམ་གཉིས་ཀྱང་རུང། །བསྡུས་པའི་ཕྱིར་དེའི་རྒྱུ་ནི་དགུས་འདོད་དོ་ཞེས་བཤད་དོ། །སྡེ་སྣོད་གསུམ་པོ་དེ་དག་ལ་ཐོས་པ་དང་བསམ་པ་དང་ཞི་གནས་དང་ལྷག་མཐོང་གི་སྒོམ་པ་བྱས་པས་རིམ་པ་ལྟར་
སེམས་ལ་བག་ཆགས་འཇོག་པ་དང། རྟོགས་པར་བྱེད་པ་དང། སེམས་ཞི་བར་བྱེད་པ་དང། རབ་ཏུ་རྟོགས་པའི་སྒོ་ནས་སྤང་བྱ་ལས་རྣམ་པར་གྲོལ་པར་བྱེད་དེ་དེ་ཉིད་ལས། དེ་ནི་བག་ཆགས་རྟོགས་དང་ཞི་བ་དང། །རབ་ཏུ་རྟོགས་པས་རྣམ་པར་གྲོལ་བར་བྱེད་ཅེས་འབྱུང་ངོ། །ལུང་གི་ཆོས་ཀྱི་ངོ་བོ་དང་ཚད་ལ་སོགས་
པ་ནི་གནས་གཉིས་པར་བཤད་ཟིན་ཏོ། །མངོན་པར་རྟོགས་པའི་ཆོས་ནི་བྱང་ཆུབ་ཀྱི་ཕྱོགས་དང་མཐུན་པའི་ཆོས་སུམ་ཅུ་རྩ་བདུན་དང་འབྲས་བུ་རྣམ་གྲོལ་གྱི་ལམ་ཟད་པ་དང་བཅས་པ་སྟེ་དེ་དག་ཀྱང་གནས་དྲུག་པར་བཤད་ཟིན་ཏོ། །དེ་ལྟར་ན་བསྟན་པ་དམ་པའི་ཆོས་ནི་ལུང་དང། སྒྲུབ་པ་དང། འབྲས་བུའི་ཆོས་

[426B] །འོ་ན་ཆོས་དེ་དག་འཛིན་པ་གང་ཞེ་ན། དེ་ལ་ལུང་གི་ཆོས་དེ་འཛིན་པར་བྱེད་པ་ནི་ལུང་བཞིན་དུ་ཤེས་ནས་ཉོན་མོངས་པ་ཅན་མ་ཡིན་པའི་བསམ་བས་གཞན་ལ་སྨྲ་བར་བྱེད་པ་ཡིན་པའི་ཕྱིར་སྡེ་སྣོད་འཛིན་པ་དང། ལུང་གི་ཆོས་འཛིན་པ་དང། བསྟན་པ་འཛིན་པ་ཞེས་ཀྱང་བྱའོ། །
རྟོགས་པའི་ཆོས་དེ་འཛིན་པར་བྱེད་པ་ནི་བྱང་ཆུབ་ཀྱི་ཕྱོགས་དང་མཐུན་པའི་ཆོས་རང་གི་རྒྱུད་ལ་སྒྲུབ་ཅིང་ཉམས་སུ་ལེན་པར་བྱེད་པ་ཡིན་པའི་ཕྱིར་བསླབ་བ་གསུམ་ལ་སློབ་པ་དེ་དག་ནི་སྟོན་པའི་བསྟན་པ་དམ་པའི་ཆོས་འཛིན་པ་ཡིན་ནོ། །དེ་གཉིས་ལས་གཞན་པ་ནི་དམ་པའི་ཆོས་འཛིན་པ་མ་ཡིན་པས་
ན་ཁོ་ནའི་སྒྲ་སྨོས་སོ། །དེའི་ཕྱིར་སྐྱེས་བུ་དམ་པ་ཁ་ཅིག་ནི་ལུང་གི་ཆོས་གཙོར་འཛིན་པར་བྱེད་ལ། སྐྱེས་བུ་དམ་པ་ཁ་ཅིག་ནི་མངོན་བར་རྟོགས་པའི་ཆོས་འཛིན་པར་བྱེད་དོ། །སྐྱེས་བུ་དམ་པ་ཁ་ཅིག་ནི་གཉིས་ཀའང་འབད་པས་འཛིན་པར་བྱེད་དེ། དེས་ན་དེ་དག་ཇི་སྲིད་དུ་གནས་པ་དེ་སྲིད་དུ་བསྟན་པ་དམ་
པའི་ཆོས་གནས་པར་རིག་པར་བྱའོ། །འོ་ན་ཤཱཀྱའི་རྒྱལ་པོའི་བསྟན་པ་དུས་ཇི་སྲིད་དུ་གནས་ཤེ་ན། འགྲེལ་པ་ལས། དེ་དག་ཀྱང་ལོ་སྟོང་དུ་གནས་སོ་ཞེས་བཤད་དོ། །གཞན་དག་ན་རེ་རྟོགས་པ་ནི་དེ་ལྟ་བུ་ཡིན་གྱི་ལུང་ནི་ཡུན་རིང་དུ་གནས་སོ་ཞེས་ཟེར་རོ་ཞེས་འབྱུང་བ་ལ། ཊཱིཀ་བྱེད་དག་ཡུན་རིང་དུ་
གནས་པ་ནི་ལོ་སྟོང་གི་འོག་ཏུའང་གནས་སོ་ཞེས་བྱ་བ་སྟེ་ཕྱོགས་འདི་ཉིད་རིགས་པར་བལྟའོ། །ཞེས་འཆད་དོ། །དེ་ཡང་བསྐལ་པ་བཟང་པོའི་མདོ་ལས་ནི་ལུགས་སྔ་མ་དང་མཐུན་པར་དེ་བཞིན་གཤེགས་པ་ཤཱཀྱ་ཐུབ་པའི་དམ་པའི་ཆོས་ནི་ལོ་ལྔ་བརྒྱའི་བར་དུ་གནས་སོ། །ལོ་ལྔ་བརྒྱའི་
བར་དུ་ནི་དམ་པའི་ཆོས་ལྟར་སྣང་ངོ། །ཞེས་ལོ་སྟོང་གནས་པར་གསུངས་པ། ལུང་ཕྲན་ཚེགས་ལས་ཀྱང་ལོ་སྟོང་ཁོ་ན་གནས་པར་གསུངས་སོ། །གང་དག་ལུང་ཕྲན་ཚེགས་ལས་བསྟན་པ་ལོ་བདུན་སྟོང་དུ་གནས་པ་ལས་སྐྱེ་དགུའི་བདག་མོ་ལ་སོགས་པ་བུད་མེད་རབ་ཏུ་བྱུང་བས་ཉིས་
སྟོང་འགྲིབས་ནས་ལོ་ལྔ་སྟོང་གནས་པར་གསུངས་སོ་ཞེས་འཆད་པ་དེ་དག་གིས་ནི་ལུང་ཕྲན་ཚེགས་མ་མཐོང་བར་ཟད་དེ། ཕྲན་ཚེགས་ཀྱི་སྐྱེ་དགུའི་བདག་མོ་གོའུ་ཏམ་ལ་སོགས་པ་ལ་བླ་མའི་ཆོས་བརྒྱད་གསུངས་པའི་སྐབས་དང། འཕགས་པ་ཀུན་དགའ་བོ་མྱ་ངན་ལས་འདའ་བར་བཞེད་ནས་ཤ་

[427A]༄༅། །ནའི་གོས་ཅན་ལ་བསྟན་པ་གཏོད་པའི་སྐབས་དང། འཕགས་པ་ཉི་མའི་གུང་པས་རི་སྤོས་ཀྱི་ངད་ལྡང་གི་ཀླུ་བཏུལ་བའི་སྐབས་ལ་སོགས་བ་རྣམས་ལས་བསྟན་པ་ལོ་སྟོང་ཁོ་ན་གནས་པར་གསུངས་ཀྱི་ལོ་ཉིས་སྟོང་འགྲིབ་པ་དང་ལྔ་སྟོང་གནས་པར་གསུངས་པ་མེད་པའི་ཕྱིར་
རོ། །འབུམ་ཊཱིཀ་ལས་ནི་ལུགས་ཕྱི་མ་དང་མཐུན་པར་ལྔ་སྟོང་ལ་ཕྱེད་ཕྱེད་དུ་བྱས་ནས་ལྔ་བརྒྱ་པ་ཕྲག་བཅུ་ལས་དང་པོ་ལ་དགྲ་བཅོམ་པ་དང། གཉིས་པ་ལ་ཕྱིར་མི་འོང་བ་དང། གསུམ་པ་ལ་རྒྱུན་ཞུགས་མང་དུ་འབྱུང་བས་འབྲས་བུའི་དུས་ཀྱི་ལེའུ་གསུམ་དང། བཞི་པ་ལ་ཤེས་རབ་ཀྱི་བསླབ་པ་དང། ལྔ་
པ་ལ་སེམས་ཀྱི་བསླབ་པ་དང། དྲུག་པ་ལ་ཚུལ་ཁྲིམས་ཀྱི་བསླབ་པ་ལ་གནས་པ་མང་དུ་འབྱུང་བས་སྒྲུབ་པའི་དུས་ཀྱི་ལེའུ་གསུམ་དང། བདུན་པ་ལ་མངོན་པ་དང། བརྒྱད་པ་ལ་མདོ་སྡེ་དང། དགུ་པ་ལ་འདུལ་བ་འཛིན་པ་མང་དུ་འབྱུང་བས་ལུང་གི་དུས་ཀྱི་ལེའུ་གསུམ་དང། བཅུ་པ་ནི་རྟགས་ཙམ་
འཛིན་པའི་དུས་ཀྱི་ལེའུ་ཞེས་བྱ་སྟེ། དེ་ཉིད་ལ་ལྔ་བརྒྱ་པ་ཐ་མ་ཞེས་བྱའོ་ཞེས་བཤད་དོ། །དེ་ནས་དམ་པའི་ཆོས་ནུབ་པར་འགྱུར་ཏེ། དེའི་དུས་ན་འཛམ་བུའི་གླིང་པའི་མིའི་ཚེ་ཚད་ལྔ་བཅུ་པ་ཡིན་ལ། ད་ལྟར་ནི་ཚེ་ཚད་དྲུག་ཅུ་པ་དང་མངོན་པའི་དུས་ཡིན་པར་མཁས་པ་དག་གསུང་ངོ། །ཟླ་བའི་
 དེ་དག་ཏུ་གཙོ་ཆེ་བས་དེ་སྐད་བཤད་ཀྱི་ཐམས་ཅད་ལ་ཐམས་ཅད་མེད་པ་མ་ཡིན་གསུངས་སོ། །  སྙིང་པོས་ཞུས་པའི་མདོ་ལས་ནི་ལོ་ཉིས་སྟོང་གནས་པར་གསུངས་སོ། །གཉིས་པ་ནི་བདག་གིས་མངོན་པའི་ཆོས་འདི་ཕལ་ཆེར་ནི་ཁ་ཆེ་བྱེ་བྲག་ཏུ་སྨྲ་བའི་ཚུལ་གྲུབ་པ་དང་མཐུན་པར་བཤད་ལ། ཅུང་ཟད་ནི་མདོ་སྡེ་པ་དང་ཉི་
འོག་བྱེ་བྲག་ཏུ་སྨྲ་བའི་འདོད་པའི་ཚུལ་ཡང་བཤད་པའི་ཕྱིར་ཕལ་ཆེར་ཞེས་སྨོས་སོ། །དེ་ལྟར་བཤད་པ་ལ་གཞུང་འདིར་ཚིག་དང་དོན་གྱི་ཆ་ལ་ཉེས་པར་མཁས་པ་རྣམས་ཀྱིས་ཟིན་ཏེ་མཁྱེན་པ་གང་ཡིན་པ་དེ་ནི་རྩོམ་པ་པོ་བདག་གིས་ཉེས་པ་ཡིན་པས་མཁས་པ་རྣམས་ཀྱིས་བཟོད་པར་མཛོད་
ཅིག་ཅེས་པའོ། །གལ་ཏེ་ཁ་ཆེ་བྱེ་བྲག་ཏུ་སྨྲ་བའི་སློབ་དཔོན་མཁས་པ་རྣམས་གཅིག་ནས་གཅིག་ཏུ་བརྒྱུད་པའི་ལུང་བཞིན་བཤད་པས་ན་ཉེས་པ་མེད་དེ་སྙམ་ན། ལུང་དང་རྟོགས་པའི་དམ་པའི་ཆོས་ཀྱི་ཚུལ་ཏེ་མཚན་ཉིད་བརྗོད་པ་ལ་ནི་ཐུབ་པ་སངས་རྒྱས་བཅོམ་ལྡན་འདས་དང། དེའི་སྲས་

[427B] །གསུམ་པ་ནི་སློབ་མ་རྣམས་ལ་རྣམ་གྲོལ་གྱི་ལམ་དང་ལམ་ཡིན་པའི་རྣམ་དབྱེ་སྟོན་པས་ན་སྟོན་པ་འཇིག་རྟེན་པ་རྣམས་ཀྱི་མིག་ལྟ་བུར་གྱུར་བའི་སངས་རྒྱས་བཅོམ་ལྡན་འདས་ནི་ཟུམ་སྟེ་མྱ་ངན་ལས་
འདས་པར་གྱུར་ཅིང། སངས་རྒྱས་ལས་གཞན་ཆོས་ཀྱི་དབང་པོར་གྱུར་པ་འཕགས་པ་འོད་སྲུང་ལ་སོགས་པ་འཕགས་པའི་སྐྱེ་བོ་རྣམས་ཀྱང་ཕལ་ཆེར་མྱ་ངན་ལས་འདས་ཏེ་ཟད་པར་གྱུར་པ་ན་ཐུབ་པའི་བསྟན་པ་འདི་ཚིག་དང་དོན་གྱི་སྒོ་ནས་དཀྲུགས་སོ་ཞེས་སྦྱར་རོ། །གང་གིས་དཀྲུགས་ཤེ་ན། བདེན་
པ་མ་མཐོང་ཞིང་མ་རིག་པའི་མུན་པས་བསྒྲིབས་བས་ཆོས་རྣམས་ཀྱི་དེ་ཁོ་ན་ཉིད་ཀྱང་མ་མཐོང་ལ། སྟོན་པའི་ལུང་ལ་མི་རྟེན་ཞིང་གཞན་གྱིས་བཅོས་སུ་མི་བཏུབ་བས་རང་དགར་གྱུར་པའི་ངན་པའི་རྟོག་པ་དང་ལྡན་པ་རྣམས་ཀྱིས་སོ། །ཇི་ལྟར་དཀྲུགས་ཤེ་ན། སངས་རྒྱས་མྱ་ངན་ལས་འདས་ནས་ལོ་བརྒྱ་
དང་བཅུ་ལོན་པ་ན་གྲོང་ཁྱེར་ཡངས་པ་ཅན་གྱི་དགེ་སློང་དེ་ཁོ་ན་ཉིད་མ་མཐོང་བ་རྣམས་ཀྱིས་ཧུ་ལུ་ཧུ་ལུ་ཀའི་ཆོ་ག་ལ་སོགས་པ་རུང་བ་མ་ཡིན་པའི་གཞི་བཅུ་བཅས་ནས་བསྟན་པ་རྣམ་པར་དཀྲུགས་པ་ན། དེ་དག་གནས་བརྟན་ཀུན་དགའ་བོའི་ལྷན་ཅིག་གནས་པ་གནས་བརྟན་ཐམས་ཅད་འདོད་པ་དང་གྲགས་
པ་ནས་ཟླ་སྐུར་དང་ཞི་ལྡན་གྱི་བར་དགྲ་བཅོམ་པ་བདུན་བརྒྱས་ཡངས་པ་ཅན་དུ་འདུས་ཏེ་བསྡུ་བ་གཉིས་པ་མཛད་ནས་རྣམ་པར་བསལ་ཏོ། །དེ་ནས་སྟོན་པ་འདས་ནས་ལོ་བརྒྱ་དང་དྲུག་ཅུ་ན་གྲོང་ཁྱེར་མེ་ཏོག་གིས་རྒྱས་པ་ཞེས་བྱ་བར་རྒྱལ་པོ་མྱ་ངན་མེད་བྱུང་བའི་ཚེ་དགྲ་བཅོམ་པ་རྣམས་ལེགས་པར་སྦྱར་བ་དང་
ཐ་མལ་པ་དང་ཟུར་བཅག་པ་དང་ཤ་ཟའི་སྐད་ཀྱིས་སྟོན་བའི་གསུང་རབ་འདོན་པར་བྱེད་ཅིང། དེ་དག་གི་སློབ་མ་རྣམས་སོ་སོར་གྱེས་བ་ལས་སྡེ་པ་བཅོ་བརྒྱད་དུ་གྱུར་ཏེ་ཕན་ཚུན་གྲུབ་མཐའ་མི་མཐུན་པ་སྣ་ཚོགས་ཀྱིས་བསྟན་པ་དཀྲུགས་པར་གྱུར་པ་ན་དགྲ་བཅོམ་པ་དང་སོ་སོའི་སྐྱེ་བོ་མཁས་པར་གྱུར་པ་
རྣམས་ཛྭ་ལན་དྷ་རའི་དགོན་པར་འདུས་ཏེ་བསྟན་པ་བསྡུས་ནས་རྩོད་པ་དེ་དག་ཉེ་བར་ཞི་བར་བྱས་ཏེ། དེའི་ཚེ་སྟོན་པ་འདས་ནས་ལོ་སུམ་བརྒྱ་ལོན་ནོ་ཞེས་གྲག་གོ། ཁ་ཅིག་སྟོན་པ་འདས་ནས་ལོ་བརྒྱ་དང་སུམ་ཅུ་རྩ་བདུན་ལོན་པ་ན་རྒྱལ་པོ་དགའ་པོ་དང་བད་མ་ཆེན་པོ་ཞེས་བྱ་བ་བྱུང་བ་ན་གྲོང་ཁྱེར་པ་ཊ་

[428A]༄༅། །ལི་པུ་ཏྲའི་ནང་དུ་གནས་བརྟན་འོད་སྲུང་ཆེན་པོ་དང་བླ་མ་ལ་སོགས་པ་བཞུགས་པའི་དུས་སུ་བདུད་སྡིག་ཅན་བཟང་པོ་ཞེས་བྱ་བ་དགེ་སློང་གི་ཆ་བྱད་དུ་བྱས་ནས་རྫུ་འཕྲུལ་སྣ་ཚོགས་བསྟན་ཏེ་དགེ་འདུན་རྣམས་ཕྱེ་ནས་བསྟན་པ་རྣམ་པར་དཀྲུགས་ཏེ། དེའི་ཚེ་གནས་བརྟན་ཀླུ་སྡེ་དང་
ཡིད་འོང་གི་དུས་སུ་སྡེ་པ་སོ་སོར་གྱེས་ནས་ལོ་དྲུག་ཅུ་རྩ་གསུམ་ན་གནས་བརྟན་གནས་མའི་བུས་བསྟན་པ་བསྡུས་སོ་ཞེས་ཟེར་རོ། །གཞན་ཡང་རང་བྱུང་རྫོགས་པའི་སངས་རྒྱས་དང་རང་བྱུང་དེའི་བསྟན་པ་གཅེས་པར་འཛིན་པ་རྣམས་ཀྱང་འཁོར་བ་ལས་མཆོག་ཏུ་གྱུར་པ་སྡུག་བསྔལ་རྒྱུ་དང་བཅས་
པ་ཞི་བའི་མྱ་ངན་ལས་འདས་པར་གཤེགས་ཏེ། འགྲོ་བ་རྣམས་ལ་སྐྱོབ་པར་བྱེད་པའི་མགོན་མེད་པར་གྱུར་པ་ན་ཡང་དག་པའི་གདམས་ངག་འདོམས་པར་བྱེད་པ་མེད་པས་སྔར་བཤད་པའི་ཡོན་ཏན་རྣམས་འཇོམས་པར་བྱེད་ཅིང་བསྟན་པ་ནུབ་པར་བྱེད་པའི་རྒྱུ་ལྟ་པ་ལ་སོགས་པའི་དྲི་མ་རྣམས་ཀྱིས་
དགའ་མགུར་ཏེ་རང་དགར་དུས་དེང་སང་འཇིག་རྟེན་འདི་ན་སྤྱོད་པར་བྱེད་དོ། །གོང་དུ་བསྟན་པའི་ཚུལ་དེ་ལྟར་ན་ཐུབ་པ་སངས་རྒྱས་ངག་གི་བསྟན་པ་ནི་དཔེར་ན་འཆི་བའི་དུས་ན་ལྐོག་མར་སྲོག་ཕྱིན་པན་འཆི་པ་ལ་ཉེ་བ་དང་འདྲ་བར་རིང་དུ་མི་གནས་པའི་ཕྱིར་དང། ལྟ་བ་ངན་པ་ལ་སོགས་པའི་དྲི་མ་རྣམས་
ཀྱང་སྟོབས་དང་ལྡན་པའི་དུས་སུ་རིག་པར་བྱས་ནས་ནི་ཐར་པ་འདོད་བདག་གིས་བག་ཡོད་པར་གྱིས་ལ་བསྟན་པ་འཛིན་པ་ལ་རྣམ་པར་བརྩོན་པར་གྱིས་ཤིག་ཅེས་འདོམས་པ་སྟེ། ཇི་སྐད་དུ་སོ་སོ་ཐར་པ་ལས། ཚེ་དང་ལྡན་པ་དག་རྒ་བ་དང་འཆི་བ་མངོན་པར་འོང་ཞིང་སྟོན་པའི་བསྟན་པ་ཡང་འཇིག་པར་འགྱུར་
བས་ཚེ་དང་ལྡན་པ་དག་གིས་བག་ཡོད་པས་རྣལ་འབྱོར་དུ་བྱའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་བྱང་ཆུབ་དང། གཞན་ཡང་གང་དག་དེ་ལྟ་བུ་དང་མཐུན་པ་དགེ་བའི་ཆོས་བྱང་ཆུབ་ཀྱི་ཕྱོགས་རྣམས་ཀྱང་བག་ཡོད་པས་ཐོབ་བོ་ཞེས་གསུངས་པ་ལྟ་
བུའོ༑ ༑གང་ཕྱིར་ཡོན་ཏན་རྟེན་གྱུར་ཡན་ལག་ཉེར་བསྡོགས་དང་བཅས་པའི། །བསམ་གཏན་དང་ནི་གཟུགས་མེད་སྙོམས་འཇུག་རབ་དབྱེ་འཐོབ་ཚུལ་དང། །དེ་དག་ལ་བརྟེན་ཡོན་ཏན་ཏིང་འཛིན་ཚད་མེད་རྣམ་ཐར་སོགས། །ཇི་བཞིན་རྟོགས་པ་གནས་འདི་ལས་ཡིན་དེ་ཕྱིར་འདི་མཉན་རིགས། །ཆོས་མངོན་པའི་མཛོད་ཀྱི་

[428B]། །།བརྟན་དང་གཡོ་བའི་འགྲོ་བའི་རང་བཞིན་གང་ཡིན་དེ་སྒྲུབ་བྱེད། །སྐྱེ་བ་དང་ནི་སྐྱེད་བྱེད་དེ་དག་རྣམ་པ་མ་ལུས་ལས། །རྣམ་གྲོལ་དེ་ཡང་དེ་བཞིན་ཉིད་ཡིན་དཔག་ཡས་ཡོན་ཏན་ལ། །ཐོགས་མེད་
སྤོབས་པའི་འབྱུང་གནས་ཆོས་མངོན་འདི་ནི་སངས་རྒྱས་གསུངས། །གནས་བརྟན་ཀ་ཏྱའི་བུ་སོགས་སྡེ་བདུན་གཞུང་གི་རྗེས་འབྲང་ཞིང། སྡོམ་བརྩོན་དམ་པ་ཆུ་དབུས་པ་དང་ཉེ་སྤས་ལ་སོགས་པ། །འཕགས་ཚོགས་རྣམས་ཀྱི་གྲུབ་ཆེན་བྱེ་བྲག་བཤད་མཚོ་ཆེན་པོ་ཡི། །དོན་གྱི་རིན་ཆེན་མ་ལུས་མཛོད་གྱུར་འདི་
ནི་མཛད་པ་གང། །དབྱིག་གཉེན་ཞེས་བྱ་སངས་རྒྱས་བསྟན་པ་མ་ལུས་མཁྱེན་པ་ཡི། །ཉི་མ་ཉིད་གྱུར་དེ་ཡིས་ཐུབ་དང་དེ་སྲས་ཞིར་གཤེགས་ཤིང། །བསྡུ་བའི་གཞི་ཡང་ཉམས་གྱུར་གསུང་རབ་རྣམ་པར་བསླང་མཐོང་ནས། །སྙིགས་དུས་བསྟན་པའི་དབང་གྱུར་གཞུང་མང་མཛད་པར་གྱུར་པ་ཡིན། །དེ་ལྟར་ཕན་
བདེའི་འབྱུང་གནས་བརྟན་པའི་མིག་གྱུར་གཞུང་བཟང་འདི་ནི་སློབ་དཔོན་གྱིས་མཛད་པའི། །རབ་གསལ་འགྲེལ་ཆེན་ཉི་འོད་ལ་བརྟེན་རྣམ་པར་ཕྱེ་བའི་བཤད་སྦྱར་དག་ཀྱང་མཐོང་གྱུར་ཅིང། །མཁས་དང་མཁས་པ་རིམ་ནས་རིམ་པར་བརྒྱུད་པའི་མན་ངག་ཉེར་ཐོབ་ལེགས་བཤད་གོམས་པའི་མཐུས། །འཇམ་
དབྱངས་ཞེས་བྱས་སངས་རྒྱས་བསྟན་ལ་མོས་པ་ལྷུར་བྱས་རྣམ་བཤད་འདི་ནི་བྱས་བ་ཡིན། །དགེ་བ་དྲི་མེད་རྒྱ་ཆེན་བསགས་པ་གང་དེས་མུན་པར་འཁྱམས་པ་ཡི། །འགྲོ་བ་འདི་དག་མ་ལུས་ཐར་པའི་སྣང་ལྡན་འཕགས་ལམ་བཟང་པོར་ནི། །ཀུན་ནས་འཁྲིད་བྱེད་ཐུབ་མཆོག་ཉིད་དུ་གྱུར་ནས་སྐྱབས་མེད་
སེམས་ཅན་རྣམས། །སྲིད་དང་ཞི་བའི་འཇིགས་པ་ཀུན་ལས་མ་ལུས་རབ་ཏུ་སྒྲོལ་བར་ཤོག་ས་ཆེན་མངའ་བ་རྐང་གཉིས་རྣམས་ཀྱི་རྗེ། །སྐྱབས་གསུམ་རིན་ཆེན་དབུ་ཡི་ཅོད་པན་གྱིས། །ཉེར་མཛེས་སྲས་དང་བཅས་པ་སྙུན་མེད་ཅིང། །ཡུན་རིང་ཞབས་བརྟན་ཆབ་སྲིད་བདེ་བར་གྱུར། །སྐྱེ་དགུ་རྣམས་ཀྱང་ཕན་
ཚུན་བྱམས་ལྡན་ཞིང། །ཡམས་དང་ཉེ་བར་འཚེ་བ་ཀུན་ཞི་སྟེ། །ཚེ་དང་འབྱོར་པས་བརྒྱན་པའི་དལ་འབྱོར་དག་འབྲས་བུ་ཡོད་པར་ཀུན་དུ་སྤྱོད་པར་ཤོག་བདག་ཀྱང་སྐྱེ་བ་ཀུན་དུ་མི་ཡི་ལུས། །ཚུལ་ཁྲིམས་གཙང་མའི་གོས་ཀྱིས་རབ་བརྒྱན་པ། །ཐོབ་ནས་སངས་རྒྱས་གསུང་རབ་མ་ལུས་པ། །ཇི་བཞིན་རྟོགས་

[429A]༄༅། །ནས་གཞན་ལ་སྟོན་གྱུར་ཅིག་དོན་མང་ཕྲ་དང་ཚིག་ཀྱང་བརླིང་བ་དང། །ཤིན་ཏུ་མཕས་པ་རྣམས་ཀྱིས་རྣམ་དཔྱད་པའི། །ཚུལ་ཡང་ཐ་དད་སྣ་ཚོགས་འགྲོ་བའི་སླད། །སངས་རྒྱས་གསུང་ཡང་རྣམ་པ་མང་མཐོང་བས། །གཞུང་འདིར་ཇི་བཞིན་མིན་པར་
བདག་གིས་ནི། །བཤད་གྱུར་ཉེས་པ་གང་དེ་རྒྱལ་རྣམས་དང། །རྒྱལ་བའི་སྲས་སོགས་མཁས་རྣམས་སྤྱན་སྔར་ནི། །ཅི་ཞིག་གྱུར་ཞེས་ཡིད་ནི་གནོང་བར་གྱུར། །གང་དག་རང་གཞན་གཞུང་ལ་མ་སྦྱངས་ཤིང། །ཕྱོགས་རེའི་དོན་ལ་མོས་པ་ལྷུར་བྱེད་པ། །དེ་དག་བློ་དང་འཚམ་པར་མ་བྱུར་
པ༑ ༑དེ་དག་གང་ཡིན་ཤེས་པས་བརྟག་དགོས་སོ།། །།ཆོས་མངོན་པའི་མཛོད་ཀྱི་འགྲེལ་པ་མངོན་པའི་རྒྱན་ཞེས་བྱ་བ་རྒྱལ་བའི་བསྟན་པ་ལྔ་བརྒྱ་ཕྲག་བདུན་པའི་མཐར་ཉེ་བ་ན། ཤེས་བྱ་རྣམ་པར་འབྱེད་པའི་བློ་གྲོས་མཚུངས་པ་མེད་པས་ཐུབ་པའི་བསྟན་པའི་རྒྱལ་མཚན་
འཛིན་ཅིང། ཐུགས་རྗེ་དང་འཕྲིན་ལས་ཀྱི་དཔལ་འབྱོར་བཟང་བོས་སྐྱེ་དགུ་རྣམས་སྨིན་ཅིང་གྲོལ་བར་མཛད་པ་བླ་མ་དམ་པ་ཆོས་ཀྱི་རྒྱལ་པོ་རིན་པོ་ཆེ་དང། ཤེས་བྱའི་ནམ་མཁའ་ལ་མཁྱེན་པའི་དཀྱིལ་འཁོར་རབ་ཏུ་རྒྱས་ཤིང་སྙན་གྲགས་ཀྱི་འོད་ཟེར་གྱི་ས་ཕྱོགས་མ་ལུས་པ་ཁྱབ་པར་གྱུར་པས་
སྡོམ་བརྩོན་མཁས་པ་རྣམས་ཀྱི་གཙུག་གི་ནོར་བུར་གྱུར་ཅིང། གངས་ཅན་གྱི་རྒྱུད་ཀྱི་གནས་བརྟན་ཆེན་པོ་མཆིམས་ཐམས་ཅད་མཁྱེན་པ་ལ་སོགས་པའི་ཞབས་ཀྱི་རྡུལ་རྙོག་པ་མེད་པ་སྤྱི་བོས་ལེན་པ་མང་དུ་ཐོས་པ་ཤཱཀྱའི་དགེ་སློང་འཇམ་པའི་དབྱངས་ཀྱིས། དཔལ་ས་སྐྱའི་ཆོས་གྲ་ཆེན་པོར་
དབུ་བརྩམས་ནས། སའི་དབང་ཕྱུག་རྒྱལ་པོ་ཆེན་པོའི་ཕོ་བྲང་ཅོང་ཏུའི་མཁར་དུ་ལེགས་པར་གྲུབ་པར་བྱས་པའོ།། །།    ༈    བླང་དང་དོར་བྱའི་གཞིར་གྱུར་འཕགས་པའི་བདེན་པ་བཞི་པོ་ལས། །བརྩམས་ཏེ་ཆོས་ཀྱི་འཁོར་ལོ་དང་པོ་
བསྐོར་བ་ཙམ་ཉིད་ན། བྱེ་བ་ཕྲག་བརྒྱའི་ཞིང་ཁམས་དགྲ་བཅོམ་ཚོགས་ཀྱིས་ཁྱབ་མཛད་པའི། །སྟོན་མཆོག་ཡང་ཡང་དྲན་བཞིན་དང་པའི་སྤུ་ལོང་རྟག་ཏུ་གཡོ། །ཤིན་ཏུ་དང་པོའི་ལས་ཅན་གདུལ་བྱའི་མོས་པ་དང་འཚམ་པར། །དགྲ་བཅོམ་བདུན་གྱིས་ལེགས་བསྡུས་མངོན་པ་སྡེ་བདུན་

[429B] །ཕྱེ་སྟེ་སྤེལ་ལ་མཁས་པའི་མཆོག་གྱུར་དབྱིག་གཉེན་ཞེས་བྱ་བ། །འཛམ་གླིང་མཛེས་བྱེད་རྒྱན་གྱུར་དེ་ཡང་གཙུག་གི་རྒྱན་དུ་འཛིན། །གང་དེའི་ལེགས་གསུང་འགྲེལ་མཁས་རྒྱལ་བའི་སྲས་དང་གང་སྤེལ་གྱི། །
གཞུང་བཞིན་ལྗོངས་འདིར་མངོན་པའི་སྡེ་སྣོད་འཆད་ལ་མཁས་པའི་མཆོག་མཆིམས་ཀྱི་རིགས་འཁྲུངས་འཇམ་པའི་དབྱངས་ཞེས་སྙན་པ་ཕྱོགས་ཁྱབ་ཅན། །དེས་གསུངས་འགྲེལ་པ་མངོན་པའི་རྒྱན་འདི་མཁས་རྣམས་བསྔགས་
འོས་ཆེ། །འདི་ལྟར་ཆོས་མངོན་འགྲེལ་ཆེན་འདི། །སྔོན་ནས་པར་དུ་བཀོད་འདུག་ཀྱང། །ཀུན་ཕན་བསམ་སྦྱོར་དགེ་བ་ཡིས། །སླར་ཡང་གསལ་དག་པར་དུ་བསྐྲུན། །ཚུལ་འདིས་ཤཱཀྱའི་རྒྱལ་པོ་ཡི། །ལྗགས་ཀྱི་པདྨོ་སྐྱོད་པ་
ལས༑ ༑ལེགས་འོངས་བདུད་རྩིའི་ཟིལ་མངར་ལ། །སྐལ་བཟང་བུང་བའི་ཚོགས་འདུས་ཏེ། །འདི་སྣང་སྲིད་པའི་ཕུན་ཚོགས་ལ། །སྙིང་པོ་མེད་པའི་ཆུ་ཤིང་ལྟར། །མཐོང་སྟེ་བསམ་སྦྱོར་རྣམ་དག་པས། །ཐོས་བསམ་སྒོམ་
ལ་རབ་བརྩོན་ཤོག་ཆོས་ཀུན་བལྟ་བའི་བློ་མིག་གསལ། །ཉེས་པའི་རྡུལ་གྱི་དྲི་མས་དབེན། །དོན་གཉིས་བསྒྲུབ་ལ་མི་ངལ་བའི། །སྐྱེས་བུས་ས་སྟེང་ཁྱབ་གྱུར་ཅིག་འགྲོ་བ་ཀུན་གྱི་ཉེར་འཚོའི་གཞི། །རྒྱལ་བའི་ལུགས་བཟང་
ཕྱོགས་བཅུར་རྒྱས། །འཇིག་རྟེན་རྒུད་པ་བྲུངས་ཕྱུང་སྟེ། །ཆོས་འབྱོར་བདེ་དགེས་འཚོ་བར་ཤོག་འདས་དང་མ་འདས་དཀར་པོའི་ཆོས། །གང་དག་མཐར་ཐུག་འབྲས་བཟང་གི། རྒྱུ་ལས་གཞན་དུ་མི་འདའ་བར། །འགྲོ་

[430A]༄༅། །ད་ཀུན་བྱང་ཆེན་མྱུར་ཐོབ་ཤོག་ །ཆུ་འབྲུག་ལོར་འདུལ་བའི་རྣམ་བཤད་ཉི་མའི་འོད་ཟེར་དང། ཆུ་སྤྲུལ་ལོར་མདོ་རྩ་མཆན་འགྲེལ་མཐོང་བ་དོན་འགྲུབ་པར་གསར་བརྐོས་དང་མུ་མཐུད། མཛོད་འགྲེལ་
མངོན་པའི་རྒྱན་འདི་ཉིད་སླར་ཡང་པར་བརྐོས་བགྱི་བ་ལེགས་པར་གྲུབ་མཚམས། མཛོད་འགྲེལ་འདི་ཉིད་པར་བཞེངས་བགྱི་ས་པའི་དགེ་བ་རྫོགས་བྱང་དུ་བསྔོ་བའི་སྨོན་པའི་ཚིགས་སུ་བཅད་པ་འདི་ཉིད་ཐུབ་པའི་ཆོས་ཚུལ་འཛིན་ཅིང་ཆོས་བཞིན་
སྨྲ་བའི་བཙུན་པ་ངག་དབང་བློ་བཟང་ཐུབ་བསྟན་རྒྱ་མཚོ་འཇིགས་བྲལ་དབང་ཕྱུག་ཕྱོགས་ཀུན་ལས་རྣམ་པར་རྒྱལ་བའི་སྡེས་སྨྲས་པ་འདི་ཡང་རྒྱལ་བསྟན་རིན་པོ་ཆེ་ཕྱོགས་ཀུན་ཏུ་དར་ཞིང་རྒྱས་ལ་ཡུན་རིང་དུ་གནས་པའི་རྒྱུར་གྱུར་ཅིག་ །།
པར་འདི་ངོ་མཚར་ལྷུན་གྲུབ་ཟིལ་གནོན་རྗེ་འབུམ་ལྷ་ཁང་དུ་བཞུགས། །གསུང་པར་འདི་གྲ་ཆོས་གྲ་པ་རྣམས་ལ་ཕན་ཕྱིར་བཞེངས་པས་པར་ཡོན་སྤྲོད་ལེན་མི་ཆོག་དགེའོ།།ད་

[430B]



