
[001A]༄༅། །ཐུགས་རྗེ་ཆེན་པོ་རྒྱལ་བ་རྒྱ་མཚོའི་སྒྲུབ་ཐབས་དངོས་གྲུབ་གཏེར་མཛོད་ཅེས་བྱ་བ་བཞུགས་སོ། །

[001B]༄༅། །ན་མོ་གུ་རུ་ཝཱི་ར་ཌཱ་ཀི་ནླི་བྷྱེ་ལྷུན་གྲུབ་བདེ་ཆེན་རོལ་བ་ལས་བྱུང་བའི། །རྒྱལ་བ་རྒྱ་མཚོའི་སྤྱི་གཟུགས་སྤྱན་རས་གཟིགས། །ཡབ་ཡུམ་དཔའ་བོ་མཁའ་འགྲོ་འཁོར་བཅས་ལ། །འདུད་དོ་མཆོག་ཐུན་དངོས་གྲུབ་
མ་ལུས་སྩོལ། །མཁྱེན་བརྩེ་ནུས་པའི་སྒྱུ་འཕྲུལ་རིགས་གསུམ་ལྷ། །གཅིག་འདུས་བསྟན་པ་ཡོངས་ཀྱི་སྤྱི་དཔལ་དུ། །བདེ་གཤེགས་ཐུབ་དབང་རང་འདྲའི་སྐུར་བསྟན་པ། །བློ་བཟང་གྲགས་པའི་མགོན་ལ་གུས་ཕྱག་འཚལ། །
དཀྱིལ་འཁོར་ཡོངས་ཀྱི་མངའ་བདག་རྡོ་རྗེ་འཆང། །ངག་ལ་དབང་ཕྱུག་མཁས་དང་གྲུབ་པའི་གཙོ། །དཀོན་མཆོག་རིན་ཆེན་གསུམ་ལྡན་སློབ་དཔོན་ཆེར། །མི་ཕྱེད་དང་བའི་ཡིད་ཀྱིས་རྟག་ཏུ་འདུད། །གདོད་ནས་རྣམ་དག་སེམས་
ཀྱི་དེ་བཞིན་ཉིད། །འཁྲུལ་རྟོག་དྲི་མས་དབེན་པའི་ཆོས་ཀྱི་སྐུ། །ཟག་མེད་ཡོན་ཏན་ཀུན་གྱི་རྒྱན་བཀྲ་བའི། །གྲུབ་བརྙེས་མི་ཏྲའི་ཐུགས་ཀྱི་ཉིང་ཁུའི་ཆོས། །ལྷན་ཅིག་སྐྱེས་ཁམས་ནམ་མཁའ་ཡངས་པའི་ཀློང།།

[002A] །སྨན་མཛད་ཐབས་ཀྱི་རོལ་པ་འཇའ་ཚོན་བཞིན། །ཅིར་ཡང་བཀྲ་བའི་འཕགས་མཆོག་ཐུགས་རྗེ་ཅན། །བགྲང་ཡས་དཔའ་བོ་མཁའ་འགྲོའི་དབང་ཕྱུག་གང། །ཚུལ་འཆལ་དང་བྲལ་
སེམས་ཀྱི་ཀ་ཤིའི་ངོས། །གསང་གསུམ་ཡན་ལག་རིམ་རྫོགས་ཚོན་བརྒྱའི་རིས། །ཏིང་འཛིན་པིར་གྱིས་བཀོད་པའི་དེ་མ་ཐག་མཆོག་ཐུན་གྲུབ་པའི་བདེ་དགའ་ཅི་ཡང་སྤེལ། །དེ་ཕྱིར་ཕྱོགས་བཅུའི་རྒྱལ་བ་རྒྱ་མཚོ་རྣམས། །གཅིག་
ཏུ་བསྙེན་ཐབས་མཁས་གྲུབ་བཞེད་པའི་སྲོལ། །བརྒྱུད་ལྡན་དམ་པའི་དྲིན་ལས་རིམ་འོངས་པ། །དངོས་གྲུབ་ཀུན་གྱི་གཏེར་མཛོད་འདི་ན་སྤེལ། ། འདིར་རབ་འབྱམས་རྒྱལ་བ་ཀུན་གྱི་སྙིང་རྗེའི་རང་གཟུགས་འཕགས་མཆོག་སྤྱན་རས་གཟིགས་
དབང་ཕྱུག་རྒྱལ་བ་རྒྱ་མཚོ་ལ་གངས་ཅན་གྱི་ལྗོངས་འདིར་བརྒྱུད་པ་མི་འདྲ་བ་ལས་བྱུང་བ་འགའ་ཞིག་འདུག་པ་ལས་འཁྲུལ་བ་མེད་པའི་ལུགས་སྲོལ་གྲུབ་པའི་འཁོར་ལོས་སྒྱུར་བ་ཆེན་པོ་རྗེ་བཙུན་ཤྲཱི་ཛ་ག་ཏ་མི་ཏྲ་ཨཱ་ནནྲའི་ཐུགས་དམ་དཀྱིལ་འཁོར་བརྒྱ་རྩའི་གཙོ་

[002B] རྟེན་གྱི་གང་ཟག་དད་པ་དང། ངེས་པ་བྱུང་དང། སྙིང་རྗེ་དང་བྱང་ཆུབ་ཀྱི་སེམས་ལ་སོགས་པ་ལམ་ཐུན་མོང་བས་རྒྱུད་སྦྱངས་ཤིང་འདིའོ་དབང་བསྐུར་བ་ལེགས་པར་ཐོབ་པ། དབང་དུས་སུ་ལས་བླངས་པའི་དམ་ཚིག་དང་སྡོམ་པ་ཚུལ་བཞིན་སྲུང་
བ་ལ་བརྩོན་པའི་རྣལ་འབྱོར་པས་ཡིང་མཐུན་གྱི་གནས་སུ་ཡི་དམ་འདིའི་སྐུ་ལ་སོགས་པ་དཀོན་མཆོག་གི་རྟེན་བཀྲམ་པའི་མདུན་དུ་མཆོད་པ་གཙང་ཞིང་ཡིད་དུ་འོང་བ་ལེགས་པར་བཤམས་ཤིང། སྔོན་འགྲོ་དང་འདས་མ་འདས་ལ་འབུལ་རྒྱུའི་གཏོར་མའང་བཤམས། རང་གི་མདུན་དུ་ནང་མཆོད་རྡོར་དྲིལ་ཌ་མ་རུ་
སོགས་ཡོ་བྱད་རྣམས་འདུ་བྱས། སྟན་བདེ་བ་ལ་འདུག་ནས་རང་རྒྱུད་ལ་བརྟགས་ཏེ་ལུང་མ་བསྟན་དང་ཉོན་མོངས་ཅན་གྱི་ཀུན་སློང་ངན་པ་གང་ཡིན་པ་དོར་ཏེ་སྙིང་རྗེ་དང་བྱང་ཆུབ་ཀྱི་སེམས་ལེགས་པར་གསལ་བཏབ་པའི་ངང་ནས་ཡིད་མ་ཡེངས་པར་བསྒོམ་པར་བྱ་བའི་ཚུལ་ནི།  རང་ཉིད་སྐད་ཅིག་གིས་
འཕགས་པ་ཐུགས་རྗེ་ཆེན་པོ་སྐུ་མདོག་དཀར་ལ་དམར་བའི་མདངས་ཆགས་པ་ཞལ་གཅིག་ཕྱག་གཉིས་ཀྱིས་མུ་ཏིག་གི་ཕྲེང་བ་དང་ཨུད་པ་ལ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར་ པར་བསམ། རྡོར་དྲིལ་བྱིན་གྱིས་བརླབ་པ་ནི།  རྡོ་རྗེ་ནི་
ཐབས་དང་དྲིལ་བུ་ནི་ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ། །ཨོཾ་སརྦ་ཏ་ཐཱ་ག་ཏ་སི་ད་དཧི་བཛྲ་ས་མ་ཡ་ཏིཥྛ་ཨེ་ཥ་སྟྭཾ་དྷ་ར་ཡཱ་མི་ཧི་ཧི་ཧི་ཧི་ཧི་ཧཱུཾ་ཧཱུཾ་ཧཱུཾ་ཕཊ་སཱཧཱ། ཞེས་བརྗོད་ཅིང་རྡོ་རྗེ་གཡས་པའི་མཐེ་བོང་
དང་མིང་མེད་ཀྱིས་བཟུང།  ཨོཾ་བཛྲ་གྷཎྜ་ཧཱུཾ།  ཞེས་བརྗོད་ཅིང་དྲིལ་བུ་གཡོན་པའི་མཐེ་བོང་དང་མིང་མེད་ཀྱིས་བཟུང་ནས་དེ་གཡོན་པའི་དཀུར་བཞག་ལ།  རྡོ་རྗེ་སེམས་དཔའ་ལ་སོགས་པ་རྣམས་མཉེས་པར་བྱའོ།  །སྙམ་དུ་བསམས་ནས།  ཧཱུཾ་ ཡིག་བརྗོད་པ་སྔོན་དུ་འགྲོ་

[003A]༄༅།  །བས།  སེམས་ཅན་རྨོངས་དང་འབྲལ་བ་ཡི། །རྡོ་རྗེ་གསོར་བ་མཛེས་པ་ཡིས། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་བཅས་པས་རྡོ་རྗེ་བཟུང། །ཧཱུཾ་ཧཱུཾ་ཧཱུཾ་ཧོ་ཧོ་ཧོ།  ཞེས་བརྗོད་ཅིང་རྡོ་རྗེ་གསར་པར་བྱ། དེ་ནས་རྡོ་རྗེ་
གཡས་པའི་དཀུར་བཟུང་བའམ་གསོར་ཞིང།  ཨོཾ་བཛྲ་དྷརྨཱ་ར་ཎི་ཏ་པྲ་ར་ཎི་ཏ་སཾ་པྲ་ར་ཎི་ཏ་སརྦ་བུད་དྷ་ཀྵེ་ཏྲ་པྲ་ཙ་ལི་ནེ་པྲཛྙཱ་པ་ར་མི་ཏཱ་ནཱ་ད་སྭ་བྷཱ་ཝ་བཛྲ་ས་ཏྭ་ཧྲྀ་ད་ཡ་སནྟོ་ཥ་ཎི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱཧཱ།  ཞེས་བརྗོད། ནང་མཆོད་བྱིན་རླབས་ནི།  ཨོཾ་བཛྲ་ཀྲོ་དྷ་ཧ་ཡ་གྲཱི་
བ་ཧུ་ལུ་ཧུ་ལུ་ཧཱུཾ་ཕཊ། ཨོཾ་སྭ་བྷཱ་ཝ་ཤུད་དྷཱ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་ཟུར་གསུམ་
པ། དེའི་སྟེང་དུ་ཨོཾ་ཨཱ་ཧཱུཾ་གསུམ་ལས་བྱུང་བའི་མི་མགོ་རློན་པའི་སྒྱེད་པུ་གསུམ་གྱི་སྟེང་དུ་ཨཱ་དཀར་པོ་ལས་བྱུང་བའི་ཐོད་པ་དཀར་པོ་ཡངས་ཤིང་རྒྱ་ཆེ་བའི་ནང་དུ་ཧཱུཾ་བྷཱུཾ་ཨཱཾ་ཧྲཱི་ཁཾ་དང། བཧྲུཾ་ཧཱུཾ་ཧྲཱི་ཏཾ་གྱི་ཡི་གེ་ལས་བྱུང་ཞིང་ཡི་གེ་དེ་དག་གིས་མཚན་
པའི་ཤ་ལྔ་དང་བདུད་རྩི་ལྔ། དེའི་ནང་དུ་ཧ་ཧོ་ཧྲཱིའི་ཡི་གེས་རིམ་པ་བཞིན་རྫས་རྣམས་ཀྱི་ཁ་དོག་དྲི་ནུས་ཀྱི་སྐྱོན་བསལ་ཏེ་ཕུན་སུམ་ཚོགས་པར་གྱུར། རླུང་གིས་བསྐྱོད་པའི་མེ་འབར་བས་རྫས་དང་ཡི་གེ་རྣམས་ཞུ་ནས་ཉི་མ་འཆར་ཀའི་
མདོག་ཅན་ལྦུ་བ་དང་བཅས་པར་ཁོལ་བའི་རླངས་པ་ལས་བྱུང་བའི་ཧཱུཾ་ལས་སྐྱེས་པའི་རྡོ་རྗེས་མཚན་པའི་ཁ་ཊཱཾ་ག་ཞུ་ནས་ལན་གསུམ་དུ་བབས་པས་བདུད་རྩིར་གྱུར། དེའི་སྟེང་དུ་ཨོཾ་ལས་བྱུང་བའི་ཟླ་བ་ལ་གནས་པའི་ཨོཾ་ཨཱ་ཧཱུཾ་གི་འོད་

[003B] རྒྱ་མཚོ་ལ་སོགས་པ་ན་གནས་པའི་བདུད་རྩི་བཀུག་ནས་འབྲུ་གསུམ་གདན་དང་བཅས་པ་ལ་ཐིམ་ཞིང། ཡི་གེ་གསུམ་ཟླ་བ་དང་བཅས་པ་བདུད་རྩི་ལ་ཐིམ་པར་གྱུར། ཨོཾ་ཨཱ་ཧཱུཾ་ ལན་གསུམ་
བརྗོད་ནས་ཟག་མེད་ཀྱི་བདུད་རྩི་དངུལ་ཆུ་ལྟར་ཤིན་ཏུ་དྭངས་ཤིང་ཟད་མི་ཤེས་པ་བདེ་བ་ཆེན་པོ་བསྐྱེད་པའི་ནུས་ལྡན་དུ་བསམ། སྔོན་འགྲོའི་མཆོད་པ་རྣམས།  ཨོཾ་བཛྲ་ཀྲོ་དྷ་ཧ་ཡ་གྲཱི་བ་ཧུ་ལུ་ཧུ་ལུ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨཱ་ལས་
བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་རང་བཞིན་བདེ་སྟོང་རྣམ་པ་མཆོད་རྫས། བྱེད་ལས་དབང་པོ་དྲུག་གི་
སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱདྱཾ་ཨཱ་ཧཱུཾ། ཨོཾ་བཛྲ་པུཥྤེ་ཨཱ་ཧཱུཾ་ ནས།  ཨོཾ་བཛྲ་ཤཔྟ་ཨཱ་ཧཱུཾ་ གི་བར་གྱིས་བྱིན་གྱིས་བརླབ། སྔོན་འགྲོའི་གཏོར་མ་ཡང་སྔར་གྱི་ནང་མཆོད་ལྟར་བྱིན་གྱིས་བརླབས་ནས།  རང་གི་ཐུགས་ཀའི་
ཧཱུཾ་ཧྲཱིའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་དང་ཞིང་སྐྱོང་ལ་སོགས་པ་འཁོར་དང་བཅས་པ་སྤྱན་དྲངས། ཕྱོགས་མཚམས་བརྒྱད་དུ་གནས་པ་སྐད་ཅིག་གིས་འོད་གསལ་དུ་བཅུག་པ་ལས་ཐུགས་རྗེ་ཆེན་པོ་ཡུམ་དང་བཅས་པའི་སྐུར་བཞེངས་པའི་
མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོའི་འོད་ཀྱི་སྤུ་གུས་གཏོར་མའི་བཅུད་དྲངས་ཏེ་གསོལ་བར་གྱུར་ པར་བསམས་ལ།  ཨོཾ་ད་ཤ་དི་ཀྲ་ལོ་ཀ་པཱ་ལ་ས་པ་རི་ཝཱ་ར་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྷྱ་ནུཏྤནྣ་ཏཱཏ་ཨོཾ་ཨཱ་ཧཱུཾ་ཕཊ་སཱཧཱ།  ཞེས་པ་

[004A]༄༅།  །ལན་གསུམ་ལ་སོགས་པས་གཏོར་མ་ཕུལ།  ཨོཾ་ད་ཤ་དི་ཀྲ་ལོ་ཀ་པཱ་ལས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ་ ནས།  ཤཔྟ་པྲཏཱིཙྪ་ཧཱུཾ་སཱ་ཧཱའི་བར་གྱིས་མཆོད།  ཨོཾ་ད་ཤ་དི་ཀྲ་ལོ་ཀ་པཱ་ལས་པ་རི་ཝཱ་ར་ཨོཾ་ཨཱ་ཧཱུཾ་ གིས་ནང་མཆོད་ཕུལ།  ཕྱོགས་སྐྱོང་འཁོར་
དང་བཅས་རྣམས་ཀྱིས། །མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་ཐོབ་ཅིང། །ཞི་དང་རྒྱས་ལ་སོགས་
པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱི་སྟོང་གྲོགས་མཛོད། །དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་
ངན༑ ༑བྱ་བྱེད་ངན་རྣམས་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕེལ་དང། །བདེ་ལེགས་ཕུན་སུམ་ཚོགས་པ་དང། །ཡིད་ལ་འདོད་པ་ཀུན་འགྲུབ་ཤོག་ །ཅེས་པས་འཕྲིན་ལས་བཅོལ། ཡིག་བརྒྱ་བརྗོད་ནས།  མ་རྙེད་
ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་པར་མཛོད། །ཨོཾ་ཨཱ་ཧཱུཾ་བཛྲ་མུཿ་མགྲོན་རྣམས་རང་གནས་སུ་གཤེགས་པར་གྱུར་ པར་བསམ། དེ་ནས་བདག་བསྐྱེད་མི་མཆོད་པ་སྔར་ལྟར་བྱིན་གྱིས་
བརླབ། རྡོར་སེམས་བསྒོམ་བཟླས་བྱ་བར་འདོད་ན།  སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་

[004B] །ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་བགྱི། །སེམས་ཅན་ཀུན་གྱི་དོན་གྱི་ཕྱིར། །རྒྱལ་བ་རྒྱ་མཚོར་བདག་གྱུར་ནས། །འགྲོ་ཀུན་རྒྱལ་བ་རྒྱ་མཚོ་ཡི། །གོ་འཕང་མཆོག་ལ་འགོད་པར་བགྱི།  །ཞེས་པ་ལན་གསུམ་གྱིས་སྐྱབས་འགྲོ་སེམས་
བསྐྱེད་བྱ།  རང་གི་སྤྱི་བོར་པཾ་ལས་པདྨ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ལས་རྡོ་རྗེ་རྩེ་ལྔ་པ་དཀར་པོ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་བ་ལས། རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་
ཀྱིས་རྡོ་རྗེ་དང་དྲིལ་བུ་འཛིན་པ། རྡོ་རྗེའི་སྐྱིལ་ཀྲུང་གིས་བཞུགས་པ་ལ། ཡུམ་རྡོ་རྗེ་སྙེམས་མ་དཀར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་འཁྱུད་པ། གཉིས་ཀའང་དར་དང་རིན་པོ་ཆེའི་རྒྱན་སྣ་ཚོགས་པས་སྤྲས་པ། གཉིས་ཀའི་སྤྱི་བོར་
ཨོཾ༑ མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་འདྲའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་
ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཨཱ་ཧཱུཾ། ཞེས་དབང་བསྐུར་སྐུ་ཡེ་ཤེས་ཀྱི་བདུད་རྩིས་
གང། ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། མི་བསྐྱོད་པས་དབུ་བརྒྱན་པར་གྱུར། ཐུགས་ཀར་ཟླ་བའི་སྟེང་དུ་ཧཱུཾ་ཡིག་གི་ཐ་མར། ཡི་གེ་བརྒྱ་པའི་སྔགས་ཀྱིས་བསྐོར་བར་གྱུར། བཅོམ་ལྡན་འདས་རྡོ་རྗེ་སེམས་དཔའ་བདག་གཞན་སེམས་ཅན་

[005A]༄༅། །ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས། ཐུགས་ཀའི་སྔགས་ཕྲེང་ཧཱུཾ་དང་བཅས་པ་ལས་འོད་ཟེར་འཕྲོས། སེམས་ཅན་ཐམས་
ཅད་ཀྱི་སྡིག་སྒྲིབ་སྦྱངས། སངས་རྒྱས་སྲས་བཅས་ལ་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་འོད་ཀྱི་རྣམ་པར་བསྡུས་ནས། སྔགས་ཕྲེང་ཧཱུཾ་དང་བཅས་པ་ལ་ཐིམ་པས། དེ་ལས་བདུད་རྩིའི་རྒྱུན་དཀར་པོ་བབས་པ་ཡབ་
ཡུམ་གྱི་སྦྱོར་མཚམས་ནས་ཐོན། རང་གི་ཚངས་བུག་ནས་ཞུགས་ཏེ་ལུས་ཐམས་ཅད་ཡེ་ཤེས་ཀྱི་བདུད་རྩིའི་རྒྱུན་གྱིས་གང། སྒོ་གསུམ་གྱི་སྡིག་སྒྲིབ་ཐམས་ཅད་སངས་ཏེ་དག་པར་གྱུར། ཨོཾ་བཛྲ་ས་ཏྭ་ས་མ་ཡ། མ་ནུ་པཱ་ལ་ཡ། བཛྲ་ས་ཏྭ་ཏྭེ་ནོ་པ་ཏིཥྛ་
དྲྀ་ཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། སུ་པོ་ཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སརྦ་སིདྡྷི་མམེ་པྲ་ཡཙྪ། སརྦ་ཀརྨ་སུ་ཙམ་ཙིཏྟཾ་ཤྲི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝན་སརྦ་ཏ་ཐཱ་ག་ཏ་བཛྲ་མཱ་མེ་མུཉྩ། བཛྲཱི་བྷ་ཝ། མཧཱ་ས་མ་ཡ་ས་ཏྭ་ཨཱ་ཧཱུཾ་ཕཊ།  ཅེས་
ཉེར་གཅིག་བརྗོད་ནས།  བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་བོས་སྐྱབས་མཛོད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །
རྡོ་རྗེ་སེམས་དཔའ་ཡབ་ཡུམ་རང་ལ་ཐིམ་པས། རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ཕྱེད་པར་གྱུར་ པར་བསམ་ལ། རྡོར་སེམས་བསྒོམ་བཟླས་འདི་མ་བྱས་ཀྱང་ཆད་པའི་སྐྱོན་མེད་དོ།  རང་ཉིད་ཐུགས་རྗེ་ཆེན་པོར་གསལ་བའི་ཐུགས་

[005B] འོད་ཟེར་རང་གི་སྙིང་གར་ཐིམ་པར་གྱུར།  ཅེས་ཚོགས་ཞིང་སྤྱན་དྲངས།  གང་གི་
དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་པ། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད།  །ཅེས་པས་བླ་མ་དང།  ཕྱོགས་བཅུའི་སངས་རྒྱས་ཐམས་ཅད་དང། །དཀྱིལ་འཁོར་གསང་བའི་ལྷ་ཚོགས་དང། །བྱང་ཆུབ་སེམས་དཔའ་
ཐམས་ཅད་ལ། །སྒོ་གསུམ་གུས་པས་ཕྱག་འཚལ་ལོ།  །ཞེས་པས་ལྷ་ལ་ཕྱག་བྱ།  རང་གི་སྙིང་གའི་ཧཱུཾ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར་ པར་བསམས་ནས།  ཨོཾ་གུ་རུ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ་ ནས་  ཤཔྟ་པྲ་ཏཱི་ཙྪ་ཧཱུཾ་སཱཧཱ་ འི་བར་གྱིས་མཆོད།  ལུས་
དང་ངག་དང་ཡིད་ཀྱི་སྡིག་བགྱིས་དང་དེ་བཞིན་བགྱིད་སྩལ་གང། །གང་ཡང་རྗེས་སུ་ཡི་རང་བ། །དེ་དག་དུས་གསུམ་མགོན་ལ་བཤགས།  །ཞེས་པས་སྡིག་བཤགས་དང།  རྐང་གཉིས་གཙོ་བོ་སངས་རྒྱས་དང། །འདོད་ཆགས་བྲལ་བའི་ཆོས་རྣམས་དང། །ཚོགས་གྱི་ཞིང་
གྱུར་དགེ་འདུན་ལ། །དང་བའི་ཡིད་ཀྱིས་སྐྱབས་སུ་མཆི།  །ཞེས་པས་སྐྱབས་འགྲོ་དང།  བྱང་ཆུབ་མཆོག་གི་རང་བཞིན་ཅན། །སེམས་ཅན་ཀུན་ལ་ཁྱབ་པར་གནས། །མ་རྟོགས་འཁོར་བར་འཁྱམས་པ་རྣམས། །དེ་དག་དོན་དུ་སེམས་བསྐྱེད་དོ།  །ཞེས་པས་སེམས་བསྐྱེད་དང།།
འཇིག་རྟེན་དགེ་བཅུ་སྤྱོད་པ་དང། །ཉན་ཐོས་རང་རྒྱལ་དགེ་ཚོགས་བཅས། །སངས་རྒྱས་སྲས་བཅས་འགྲོ་དོན་མཛད། །དེ་དག་ཀུན་ལ་ཡི་རང་ངོ།  །ཞེས་པས་དགེ་བ་ལ་རྗེས་སུ་ཡི་རང་བ་དང།  ཕྱོགས་བཅུའི་སངས་རྒྱས་ཞིང་རྣམས་སུ། །མངོན་པར་རྫོགས་པར་སངས་རྒྱས་

[006A]༄༅། །ནས། །རིང་པོར་མ་ལོན་ཐམས་ཅད་ལ། །ཆོས་ཀྱི་འཁོར་ལོ་བསྐོར་བར་བསྐུལ།  །ཞེས་པས་ཆོས་འཁོར་བསྐོར་བར་བསྐུལ་བ་དང།  འཁོར་བ་ཇི་སྲིད་མ་སྟོངས་བར། །མྱ་ངན་མི་འདའ་བཞུགས་སུ་གསོལ།  །ཞེས་པས་མྱ་ངན་ལས་མི་འདའ་བར་གསོལ་བ་འདེབས་
པ་དང།  བདག་གི་ལུས་འདི་ཇི་སྲིད་དུ། །ལེན་པ་རྡོ་རྗེ་སློབ་དཔོན་དང། །སངས་རྒྱས་སྲས་དང་བཅས་པ་ལ། །ངག་ཡིད་དང་བཅས་དབུལ་བར་བགྱི།  །ཞེས་པས་ལུས་འབུལ་བ་དང།  དུས་གསུམ་སངས་རྒྱས་སྲས་བཅས་རྣམས། །སླབ་དང་སློབ་པར་འགྱུར་བ་ཡི། །དགེ་བ་
ཆོས་སྡུད་ཚུལ་ཁྲིམས་དང། །སྡོམ་པའི་ཚུལ་ཁྲིམས་ལྡན་པ་དང། །སེམས་ཅན་དོན་བྱེད་ཚུལ་ཁྲིམས་གསུམ། །ཡང་དག་བླངས་ཏེ་གནས་པར་བགྱི།  །ཞེས་པས་ལམ་ལ་བརྟེན་པར་དམ་བཅའ་བ་དང།  དགེ་བཅུ་ཇི་སྙེད་ཡོད་པ་དང། །བསྡུ་བའི་དངོས་པོ་བཞི་དང་ནི། །ཕ་རོལ་ཕྱིན་པ་བཅུ་
ལ་སོགས། །བྱང་ཆུབ་ཆེན་པོར་བསྔོ་བར་བགྱི།  །ཞེས་པས་དགེ་རྩ་བསྔོ་བ་རྣམས་བྱ་ཞིང། འདི་དག་ལ་བཅུ་གཉིས་རྣམ་དག་ཅེས་པའི་ཐ་སྙད་གསུངས། དེ་ནས།  སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་མཛད་དུ་གསོལ།  །ཞེས་པ་ནས།  སེམས་ཅན་མྱ་ངན་འདས་
ལ་འགོད།  །ཅེས་པའི་བར་གྱིས་རིགས་ལྔའི་སྡོམ་བཟུང་བྱ།  སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་
དང་མི་འབྲལ་བར་གྱུར་ཅིག་སེམས་ཅན་ཐམས་ཅད་ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག་ །ཅེས་ཚད་མེད་བཞི་བསྒོམས་རྗེས།  ཚོགས་ཞིང་རྣམས་རང་ལ་ཐིམ་པས་བྱིན་གྱིས་བརླབ་པར་གྱུར་ པར་བསམ། དེ་དག་ནི་བསོད་ནམས་ཀྱི་

[006B] །དེ་ནས།  ཨོཾ་སྭ་བྷཱ་ཝ་ཤུདྷ་སརྦ་དྷརྨ་སྭ་བྷཱ་ཝ་ཤུདྡྷོཉཧཾ། ཨོཾ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཆོས་ཐམས་ཅད་རང་བཞིན་གྱིས་གྲུབ་པས་སྟོང་པའི་སྟོང་པ་ཉིད་དུ་གྱུར་ པར་བསམ་པ་ནི། ཡེ་ཤེས་ཀྱི་ཚོགས་པས་ཀ་པའོ།  །སྟོང་པའི་ངང་ལས་ཡཾ་ལས་རླུང་
གི་དཀྱིལ་འཁོར་སྔོན་པོ་གཞུའི་དབྱིབས་ཅན་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ་འབར་བའི་ཕྲེང་བས་མཚན་པ། དེའི་སྟེང་དུ་པཾ་ལས་ཆུའི་དཀྱིལ་འཁོར་དཀར་པོ་ཟླུམ་ངོ་བུམ་པས་མཚན་པ། དེའི་སྟེང་དུ་ལཾ་ལས་
སའི་དཀྱིལ་འཁོར་སེར་པོ་གྲུ་བཞི་པ་རྡོ་རྗེས་མཚན་པ། དེའི་སྟེང་དུ་སུཾ་ལས་རི་རབ་ལྷུན་པོ་གྲུ་བཞི་པ་རིན་པོ་ཆེ་སྣ་བཞིའི་རང་བཞིན་ཅན། དེའི་དབུས་སུ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེ་ལྟེ་བ་ལ་ཧཱུཾ་གིས་མཚན་པ། དེ་ལས་
འོད་ཟེར་འོག་ཏུ་འཕྲོས་པས་འོག་ཐམས་ཅད་རྡོ་རྗེའི་ས་གཞི། ལོགས་སུ་འཕྲོས་པས་ལོགས་ཐམས་ཅད་རྡོ་རྗེའི་རྭ་བ། སྟེང་དུ་འཕྲོས་པས་སྟེང་ཐམས་ཅད་རྡོ་རྗེའི་གུར། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་བྲེ་སྟེ། ཐམས་ཅད་ཀྱང་རྡོ་རྗེ་འབར་བའི་རང་
བཞིན་བར་མཚམས་མེད་པ་དུམ་བུ་གཅིག་ཏུ་གྱུར་པའི་ཕྱི་རོལ་དུ་བསྐལ་པ་འཇིགས་པའི་དུས་ཀྱི་མེ་ལྟ་བུ་ཁ་དོག་སྣ་ལྔའི་མེ་དཔུང་ཕྱོགས་བཅུར་འཕྲོ་བར་གྱུར། རྭ་བའི་དབུས་སུ་པཾ་ལས་སྣ་ཚོགས་པདྨའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ་ཤར་གྱི་རྭ་དཀར། ལྷོའི་
རྭ་སེར། ནུབ་ཀྱི་རྭ་དམར། བྱང་གི་རྭ་ལྗང། དབུས་ཀྱི་ལྟེ་བ་སྔོན་པོ། ལྟེ་བའི་སྟེང་དུ་བྷྲཱུཾ་ཡོངས་སུ་གྱུར་པ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུབ་བཞི་སྒོ་བཞི་པ་ཕྱི་ནས་རིམ་པ་བཞིན་སྔོ་སེར་དམར་ལྗང་དཀར་པའི་རྩིག་པ་རིག་པ་ལྔ་དང་ལྡན་པའི་རིན་པོ་

[007A]༄༅། །ཆེའི་རྩིག་པས་བསྐོར་བའི་སྟེང་ན་རིན་པོ་ཆེའི་ཕ་གུ་གཞི་དམར་པོ་ལ་རིན་པོ་ཆེ་ཟུར་གསུམ་དང་གྲུ་བཞི་ལ་སོགས་བས་སྤྲས་པ། དེའི་སྟེང་ན་གནས་པའི་གསེར་གྱི་སྐ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་མུ་ཏིག་གི་
དོ་ཤལ་དང་དོ་ཤལ་ཕྱེད་པ་འཕྱང་བ། དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་ན་པད་མ་འདབ་མ་ཕྱེད་པའི་དབྱིངས་ཅན་གྱི་མདའ་ཡབ་ལ་གནས་པའི་གསེར་གྱི་བུམ་པ་ནས་འཐོན་པའི་རྒྱལ་མཚན་དང་བ་དང་བརྒྱད་ཀྱིས་མཛེས་པར་
བྱས་པ། ཕྱིའི་སྟེང་གི་ཟུར་ཞིབ་ལག་གདུགས་བཞིས་བརྒྱན་པ། རྩི་ག་པའི་འགྲམ་ནས་འདོད་ཡོན་གྱི་སྣམ་བུ་དམར་པོས་བསྐོར་བ་ལ་བཞུགས་སྟབས་དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པ་བྱེད་བཞིན་པ། སྒོ་དང་སྒོ་འཁྱུད་ཀྱི་ཕྱིའི་མཚམས་
དང་རྩིག་པའི་ཕྱི་ནང་གི་ཟུར་བཞིར་ཟླ་ཕྱེད་ལ་གནས་པའི་རིན་པོ་ཆེ་དམར་པོའི་སྟེང་དུ་རྡོ་རྗེས་བརྒྱན་པ། སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་པའི་སྟེང་དུ་བུམ་པ་ལ་གནས་པའི་ཀ་བ་བཞི་བཞིས་བཏེག་པའི་རྟ་བབས་སྣམ་བུ་བཅུ་གཅིག་དང་ལྡན་བའི་
རྩེ་མོར་ཆོས་ཀྱི་འཁོར་ལོའི་གཡས་གཡོན་དུ་རི་དྭགས་ཕོ་མོ་དང་བཅས་པ། རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་བསམ་གྱི་ཤིང་ལ་རྒྱལ་སྲིད་རིན་པོ་ཆེ་སྣ་བདུན་དང། བར་བར་དུ་གྲུབ་པ་ཐོབ་པ་དང་སྤྲིན་གྱི་གསེབ་ནས་བྱུང་བའི་
ལྷ་མེ་ཏོག་གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པ། གཞལ་ཡས་ཁང་གི་ནང་དུ་ཀ་བརྒྱད་ཀྱིས་བཏེག་པའི་རྡོ་རྗེའི་གདུང་གིས་མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། གཞལ་ཡས་ཁང་གི་ནང་གི་སྟེང་

[007B] ལྷོ་སེར། ནུབ་དམར། བྱང་ལྗང། དབུས་དཀར་བར་གྱུར་པའི་དབུས་སུ་པདྨ་འདབ་མ་བརྒྱད་པའི་ལྟེ་བར་ཟླ་ཉའི་དཀྱིལ་འཁོར་ཕྱོགས་བཞིའི་འདབ་མར་ཉི་མའི་གདན། སྒོ་བཞིར་སྣ་ཚོགས་པདྨ་དང་ཉི་མའི་གདན་རེ་རེ། གདན་དབུས་མའི་སྟེང་
དུ་ཧྲཱི་ལས་ཨུད་པ་ལ་ཧྲཱི་ས་མཚན་པ། ཕྱོགས་བཞིའི་གདན་གྱི་སྟེང་དུ་ཧ་རི་ནིས་ལས་གྲི་གུག་རང་རང་གི་ས་བོན་གྱིས་མཚན་པ་རེ། ཤར་སྒོར་ཧཱུཾ་ལས་རྡོ་རྗེ་ཧཱུཾ་གིས་མཚན་པ། ལྷོ་སྒོར་ཏྲཾ་ལས་རིན་པོ་ཆེ་ཏྲཾ་གྱིས་མཚན་པ། ནུབ་སྒོར་ཧྲཱི་ལས་པདྨ་ཧྲཱི་ས་མཚན་པ། བྱང་སྒོར་ཨཱ་
ལས་སྣ་ཚོགས་རྡོ་རྗེ་ཨཱ་ས་མཚན་པ། དེ་རྣམས་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་དོན་བྱས། ཚུར་འདུས་ཐིམ་པ་ཡོངས་སུ་གྱུར་པ་ལས། དབུས་སུ་རང་ཉིད་ཐུགས་རྗེ་ཆེན་པོ་རྒྱལ་བ་རྒྱ་མཚོ་སྐུ་མདོག་དཀར་ལ་དམར་བའི་མདངས་ཆགས་
པ༑ ཞལ་གཅིག་ཕྱག་གཉིས་སྤྱན་གསུམ་དང་ལྡན་པ། ཞི་ཞིང་འཛུམ་ལ་མཆེ་བ་ཅུང་ཟད་གཙིགས་པས་ཡིད་ཙམ་ཁྲོས་པའི་ཉམས་ཅན། དབུ་སྐྲ་མཐོན་མཐིང་ཐོར་ཚུགས་སུ་བཅིངས་པའི་ལྷག་མ་སྐུ་སྟོད་དུ་གསིལ་བུར་གྲོལ་བ། ཕྱག་གཡས་མུ་ཏིག་གི་ཕྲེང་བ་འདྲེན་
པའི་ཚུལ་དང། གཡོན་ཨུད་པ་ལ་འཛིན་པས་ཡུམ་ལ་འཁྱུད་པ། ཞབས་གཡས་ཅུང་ཟད་བརྐྱང་ཞིང་གཡོན་བསྐུམ་པའི་སྟང་སྟབས་ཀྱིས་བཞུགས་པའི་པང་ན་ཡུམ་གསང་བ་ཡེ་ཤེས་ཀྱི་མཁའ་འགྲོ་མ་སྐུ་མདོག་དམར་མོ་སྤྱན་གསུམ་དང་ལྡན་པ། ཁྲོ་
འཛུམ་ཆགས་པའི་ཉམས་ཅན་མཆེ་བཅུང་ཟད་གཙིགས་པ། གཅེར་མོ་སྐྲ་གྲོལ་པ། ཕྱག་གཡས་གསེར་གྱིགས་མ་རུ་འཁྲོལ་ཞིང། གཡོན་ཐོད་པ་ཁྲག་གིས་གང་པ་བཟུང་ནས་ཡབ་ལ་སྟོབ་པ། ཞབས་གཡོན་བརྐྱང་ཞིང་གཡས་བསྐུམ་པའི་སྟབས་ཀྱིས་ཡབ་

[008A]༄༅། །ལ་འཁྲིལ་བ། གཉིས་ཀའང་རིན་པོ་ཆེ་དང་རུས་པའི་རྒྱན་སྣ་ཚོགས་ཀྱིས་བརྒྱན་ཅིང། འོད་ཟེར་གྱི་ཕྲུང་པོ་རབ་ཏུ་འབར་བའི་དབུས་ན་བཞུགས་པ། ཤར་དུ་རྡོ་རྗེ་མཁའ་འགྲོ་མ་དཀར་མོ། ལྷོར་རིན་ཆེན་མཁའ་འགྲོ་མ་སེར་མོ་
ནུབ་ཏུ་པདྨ་མཁའ་འགྲོ་མ་དམར་མོ། བྱང་དུ་ལས་ཀྱི་མཁའ་འགྲོ་མ་ལྗང་གུ། བཞི་གའང་སྤྱན་གསུམ་པ་ཁྲོ་འཛུམ་ཆགས་པའི་ཉམས་ཅན་མཆེ་བ་ཅུང་ཟད་གཙིགས་པ། ཕྱག་ མངོན་རྟོགས་མུ་ཏིག་ཕྲེང་པར་དཀར་མོར་བཤད་ཅིང། འཇམ་དབྱངས་རལ་གྲི་སོགས་ཀྱིས་ནག་མོར་བཤད་པའང་ཡོད།།
གཡས་གྲི་གུག་དང། གཡོན་ཐོད་ཁྲག་འཛིན་པ། གཅེར་མོ་སྐྲ་གྲོལ་ཞིང་ཕྱག་རྒྱ་ལྔས་བརྒྱན་པ། ཞབས་གཡས་བསྐུམ་ཞིང་གཡོན་བརྐྱང་བའི་སྐྱིལ་ཀྲུང་ཕྱེད་པའི་གར་སྟབས་ཀྱིས་འོད་ཟེར་གྱི་ཕུང་པོ་འབར་བའི་དབུས་ན་བཞུགས་པ། ཤར་སྒོར་རྡོ་རྗེའི་
རིགས་ཀྱི་ཁྲོ་བོ་དཀར་པོ་གཡས་རྡོ་རྗེ་དང་གཡོན་ཐོད་པ་འཛིན་པ། ལྷོ་སྒོར་རིན་ཆེན་རིགས་ཀྱི་ཁྲོ་བོ་སེར་པོ་གཡས་རིན་པོ་ཆེ། ནུབ་སྒོར་པདྨའི་རིགས་ཀྱི་ཁྲོ་བོ་དམར་པོ་གཡས་པདྨ། བྱང་སྒོར་ལས་ཀྱི་རིགས་ཀྱི་ཁྲོ་བོ་ལྗང་གུ་གཡས་སྣ་ཚོགས་རྡོ་རྗེ། དེ་གསུམ་
ག་གཡོན་ཨུད་པ་ལ་འཛིན་པ། ཁྲོ་བོ་བཞི་གའང་སྤྱན་གསུམ་པ་ཁྲོ་འཛུམ་གྱི་ཉམས་ཅན། །མཆེ་བ་ཅུང་ཟད་གཙིགས་པ། རལ་པའི་ཐོར་ཚུགས་ཅན། རིན་པོ་ཆེ་དང་རུས་པའི་རྒྱན་སྣ་ཚོགས་ཀྱིས་བརྒྱན་པ། ཞབས་གཡས་བསྐུམ་ཞིང་གཡོན་བརྐྱངས་
པའི་སྟབས་ཀྱིས་འོད་ཟེར་གྱི་ཕུང་པོ་འབར་བའི་དབུས་ན་བཞུགས་པ།  པཎ་ཆེན་ཐམས་ཅད་མཁྱེན་པ་ཆེན་པོས་སྩལ་བའི་སྒྲུབ་ཐབས་སུ་སྔགས་རིམ་ཆེན་མོ་ནས་གསུངས་པའི་མ་རྒྱུད་སྤྱིའི་སྒྲུབ་ཐབས་ཀྱི་ཆིངས་ཡན་ལག་དྲུག་གི་སྒོ་ནས་བསྐྱེད་ཚུལ་གནང་བ། སྐུ་གསུམ་ལམ་ཁྱེར་གྱི་གནད་ལ་སོགས་པ་རྣམ་པ་གསལ་

[008B] འདིར་སྒོམ་དོན་དང་ཆོ་གའི་ཚིག་ཉུང་དུ་ལ་དགའ་བའི་ངོར། སྐྱིད་ཤོད་སྤྲུལ་བའི་སྐུ་བསྟན་འཛིན་བློ་བཟང་རྒྱ་མཚོས་མཛད་པའི་སྒྲུབ་ཐབས་བཞིན་གཙོ་འཁོར་ཐམས་ཅད་ཆོ་ག་གསུམ་བསྐྱེད་བྱས་པ་ཡིན་ཞིང། མངོན་རྟོགས་མུ་ཏིག་ཕྲེང་བ། འཇམ་དབྱངས་རལ་གྲི་
སྔགས་འཆང་འཇམ་དབྱངས་པ་རྣམས་ཀྱིས་ས་བོན་ཙམ་ལས་བསྐྱེད་པར་མཛད་པ་བཞིན་བྱས་ཀྱང་རུང་ངོ།  །གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ་དང། གཙོ་བོའི་ཐུགས་ཀར་ཧྲཱི་དཀར་པོས་མཚན་པར་གྱུར། ཐུགས་
ཀའི་ས་བོན་ལས་འོད་ཟེར་འཕྲོས། སྣོད་བཅུད་ཐམས་ཅད་ལ་ཕོག་པས་ཕྱི་སྣོད་ཀྱི་འཇིག་རྟེན་གཞལ་ཡས་ཁང་དང། ནང་བཅུད་ཀྱི་སེམས་ཅན་ཐམས་ཅད་ལྷར་བྱས་ཤིང་འོད་ཟེར་དེས་རང་བཞིན་གྱི་གནས་ནས་ཐུགས་རྗེ་ཆེན་པོ་རྒྱལ་བ་རྒྱ་མཚོའི་རྟེན་བརྟེན་པའི་དཀྱིལ་འཁོར་ལ་སངས་
རྒྱས་དང་བྱང་ཆུབ་སེམས་དཔའི་ཚོགས་ཐམས་ཅད་ཀྱིས་བསྐོར་བ་སྤྱན་དྲངས།  རྒྱས་པར་སྤྲོ་ན།  མ་ལུས་སེམས་ཅན་ཀུན་གྱི་མགོན་གྱུར་ཅིང།  །ཞེས་པ་ནས།  བཅོམ་ལྡན་འཁོར་བཅས་གནས་འདིར་གཤེགས་སུ་གསོལ།  །ཞེས་པས་ཡེ་ཤེས་པ་སྤྱན་དྲངས།  ཨོཾ་ཨཱརྱ་ལོ་ཀེ་ཤྭ་རས་
པ་རི་ཝཱ་ར་ཨརྒྷཾ་པྲཏཱིཙྪ་ཧཱུཾ་སཱཧཱ་ ནས།  ཤཔྟ་ འི་བར་གྱིས་མཆོད།  ཛཿ་ཧཱུཾ་བཾ་ཧོཿ་ཡེ་ཤེས་པའི་རྟེན་དང་བརྟེན་པར་བཅས་པ་རང་རང་གི་དམ་ཚིག་པ་སོ་སོ་ལ་ཐིམ་པས་གཉིས་སུ་མེད་པར་གྱུར་ པར་བསམ།  སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས། དབང་གི་ལྷ་
རིགས་ལྔ་ཡབ་ཡུམ། སེམས་དཔའ་སེམས་མ། ཁྲོ་བོ་ཁྲོ་མོ། མཆོད་པའི་ལྷ་མོ་དང་བཅས་པ་སྤྱན་དྲངས། ཨོཾ་པཉྩ་ཀླུ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ་ ནས།  ཤཔྟ་ འི་བར་གྱིས་མཆོད།  ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་

[009A]༄༅། །བཏབ་པས། གཤེགས་པ་རྣམས་ཀྱིས་དགོངས་པ་མཛད། གཤེགས་མ་རྣམས་ཀྱིས་བུམ་པའི་ཆུས་དབང་བསྐུར། སེམས་དཔའ་སེམས་མས་བཀྲ་ཤིས་བརྗོད། ཁྲོ་བོ་ཁྲོ་མོས་བགེགས་བཅོམས། ལྷ་མོས་མཆོད་པ་དང་བཅས་ཏེ་
ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་བཛྲ་ཨུད་ཀ་ཨ་བྷིཥིཉྩ་ཧཱུཾ། ཞེས་གསུང་ཞིང་སྤྱི་བོ་ནས་དབང་བསྐུར་བས་དབང་གི་ཆུས་ལུས་གང། སྒོ་གསུམ་གྱི་དྲི་མ་
དག་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་བ་ལས། གཙོ་བོ་ཡབ་ཡུམ་དང་ནུབ་ཕྱོགས་པ་གཉིས་ལ་འོད་དཔག་མེད། ཤར་ཕྱོགས་པ་གཉིས་ལ་མི་བསྐྱོད་པ། ལྷོ་ཕྱོགས་པ་གཉིས་ལ་རིན་འབྱུང། བྱང་ཕྱོགས་པ་གཉིས་ལ་དོན་ཡོད་གྲུབ་པས་དབུ་
བརྒྱན་པར་གྱུར་ པར་བསམ། བདག་བསྐྱེད་ཀྱི་མཆོད་པ་བྱིན་གྱིས་བརླབས་པ་རྣམས་འབུལ་བའི་ཚུལ་ནི།  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་པྲཏཱིཙྪ་ཧཱུཾ་སཱཧཱ་ ནས།  ཤཔྟ་པྲ་ཏཱིཙྪ་ཧཱུཾ་སཱ་ཧའི་ བར་དང།  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་རཱུ་པ་ཏྲཏཱིཙྪ་ཧཱུཾ་སཱཧཱ་ དང། རླུ་བའི་གནས་སུ།  ཤཔྟ་
གནྡྷ། རས། སྤརཤ་ རྣམས་བཅུགས་པས་མཆོད་ཅིང་རྒྱས་པ་ལ་མོས་ན་མཆོད་འབུལ་གྱི་ཚིགས་བཅད་གང་ཡང་རུང་བ་སྔགས་དང་བཅས་པ་བརྗོད་ཀྱང་རུང། ནང་མཆོད་འབུལ་བ་ནི། མཐེབ་སྲིན་གྱིས་སྤྱི་གཙུག་ལ་སོགས་པའི་ཐད་ནས་རིམ་བཞིན་ནང་མཆོད་འཐོར་བ་དང་བཅས།  ཨོཾ་མཆོད་དོ་ཕྱོགས་བཅུ་དུས་གསུམ་གྱི་དེ་
བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། རྒྱལ་བ་ཁྱབ་བདག་རྡོ་རྗེ་འཆང་ཆེན་པོའི་ཞལ་དུ་ཨོཾ་ཨཱ་ཧཱུཾ། མགོན་པོ་སྤྱན་རས་གཟིགས་ཀྱི་ཞལ་

[009B] རྒྱལ་སྲས་བློ་གྲོས་རིན་ཆེན་གྱི་ཞལ་དུ་ཨོཾ་ཨཱ་ཧཱུཾ། གྲུབ་ཆེན་ཏཻ་ལོ་པའི་ཞལ་དུ་ཨོཾ་ཨཱ་ཧཱུཾ། གྲུབ་ཆེན་རོལ་པའི་རྡོ་རྗེའི་ཞལ་དུ་ཨོཾ་ཨཱ་ཧཱུཾ། རྗེ་བཙུན་མི་ཏྲ་ཛོ་ཀིའི་ཞལ་དུ་ཨོཾ་ཨཱ་ཧཱུཾ། སྒྲ་བསྒྱུར་བྱམས་པ་དཔལ་གྱི་ཞལ་དུ་ཨོཾ་ཨཱ་ཧཱུཾ། ཁྲོ་ཕུ་བ་
བསོད་ནམས་དབང་ཕྱུག་གི་ཞལ་དུ་ཨོཾ་ཨཱ་ཧཱུཾ། མཁན་ཆེན་བསོད་ནམས་སེངྒེའི་ཞལ་དུ་ཨོཾ་ཨཱ་ཧཱུཾ། ཡང་རྩེ་བ་རིན་ཆེན་སེངྒེའི་ཞལ་དུ་ཨོཾ་ཨཱ་ཧཱུཾ། བུ་སྟོན་རིན་ཆེན་གྲུབ་ཀྱི་ཞལ་དུ་ཨོཾ་ཨཱ་ཧཱུཾ། ཁྱུད་པོ་ལྷས་པ་གཞོན་ནུ་བསོད་ནམས་ཀྱི་ཞལ་དུ་ཨོཾ་ཨཱ་ཧཱུཾ། ཆོས་ཀྱི་
རྒྱལ་པོ་བཙོང་ཁ་པ་ཆེན་པོའི་ཞལ་དུ་ཨོཾ་ཨཱ་ཧཱུཾ། མཁས་གྲུབ་དགེ་ལེགས་དཔལ་བཟང་པོའི་ཞལ་དུ་ཨོཾ་ཨཱ་ཧཱུཾ། བ་སོ་ཆོས་ཀྱི་རྒྱལ་མཚན་གྱི་ཞལ་དུ་ཨོཾ་ཨཱ་ཧཱུཾ། གྲུབ་ཆེན་ཆོས་ཀྱི་རྡོ་རྗེའི་ཞལ་དུ་ཨོཾ་ཨཱ་ཧཱུཾ། རྒྱལ་བ་བློ་བཟང་དོན་གྲུབ་ཀྱི་ཞལ་དུ་ཨོཾ་ཨཱ་ཧཱུཾ། མཁས་
གྲུབ་སངས་རྒྱས་ཡེ་ཤེས་ཀྱི་ཞལ་དུ་ཨོཾ་ཨཱ་ཧཱུཾ༑ པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་ཞལ་དུ་ཨོཾ་ཨཱ་ཧཱུཾ། སྔགས་འཆང་དགེ་འདུན་དོན་གྲུབ་ཀྱི་ཞལ་དུ་ཨོཾ་ཨཱ་ཧཱུཾ། སྤྲུལ་སྐུ་བསྟན་འཛིན་ཕྲིན་ལས་ཀྱི་ཞལ་དུ་ཨོཾ་ཨཱ་ཧཱུཾ། རྗེ་བློ་བཟང་མཁས་བཙུན་གྱི་
ཞལ་དུ་ཨོཾ་ཨཱ་ཧཱུཾ། སློབ་དཔོན་བློ་བཟང་ཤེས་རབ་ཀྱི་ཞལ་དུ་ཨོཾ་ཨཱ་ཧཱུཾ། གྲུབ་མཆོག་འཇམ་དཔལ་རྒྱ་མཚོའི་ཞལ་དུ་ཨོཾ་ཨཱ་ཧཱུཾ། རྡོ་རྗེ་འཆང་ཁྲི་ཆེན་ངག་དབང་མཆོག་ལྡན་གྱི་ཞལ་དུ་ཨོཾ་ཨཱ་ཧཱུཾ། དྲིན་ཅན་རྩ་བའི་བླ་མ་བློ་བཟང་བསྐལ་བཟང་རྒྱ་མཚོའི་ཞལ་
དུ་ཨོཾ་ཨཱ་ཧཱུཾ། གཞན་ཡང་དབང་བསྐུར་རྒྱུད་བཤད་མན་ངག་གནང་བའི་བླ་མ་དམ་པ་བརྒྱུད་པ་དང་བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་མ་ཎི་པདྨེ་ཧཱུཾ་དཧུ་མ་གྷ་ཡེ་ཧ་རི་ནི་སར་ཙ་ཧྲཱི་ཡ་སཱཧཱ་ཨོཾ་ཨཱ་ཧཱཾ། གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་

[010A]༄༅། །དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ། དམ་པའི་ཆོས་སྐྱོང་བའི་སྲུང་མ་མཐུ་རྩལ་ཅན་ཐམས་ཅད་ཀྱི་ཞལ་དུ་ཨོཾ་ཨཱ་ཧཱུཾ། ཡུལ་ཉི་ཤུ་རྩ་བཞི་གནས་སུམ་ཅུ་རྩ་གཉིས་དུར་ཁྲོད་བརྒྱད་ན་གནས་པའི་དཔའ་བོ་
མཁའ་འགྲོ་ཕྱོགས་སྐྱོང་ཞིང་སྐྱོང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། གཞི་བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ཏེ་རང་གི་ལུས་ལ་ཞུགས་པར་གྱུར་
 པར་བསམས་ནས་བདུད་རྩི་ལྕེ་ཐོག་ཏུ་མྱངས་ལ།  ཨོཾ་ཨ་མྲྀ་ཏ་སྭ་དཱ་ན་སྭ་བྷཱ་ཝ་ཨཱྟྨ་ཀོཉཧཾ། མགྲོན་རྣམས་ཡེ་ཤེས་གྱི་བདུད་རྩིས་མཉེས་ཤིང་ཚིམ་པར་གྱུར་ པར་བསམ། བསྟོད་པ་ནི།  ཧྲཱི་བདེ་གཤེགས་ཀུན་གྱི་སྙིང་རྗེ་ཆེན་པོའི་ཁམས། །མཚན་བཟང་མིག་གི་བདུད་རྩིར་
མངོན་བཞེངས་པ། །རྒྱལ་བ་རྒྱ་མཚོའི་བདག་ཉིད་ལྷག་པའི་ལྷ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །བདེ་སྟོང་འོད་གསལ་མཁའ་ལྟར་མི་གཡོ་ཉིད། །རང་སྣང་ཟུང་འཇུག་ལོངས་སྤྱོད་རྫོགས་པའི་སྐུ། །ལྷུན་གྲུབ་སྤྲུལ་པའི་ངོལ་གར་སྒྱུ་མ་བཞིན།།
སྐུ་གསུམ་དབྱེར་མེད་ལྷ་ལ་ཕྱག་འཚལ་ལོ། །ཆགས་དང་ཀུན་ཏུ་རྟོག་པའི་འཆིང་བྲལ་ཡང། །བདེ་ཆེན་ཉམས་རྫོགས་ཕྱག་རྒྱ་དུ་མས་སྤྲས། །སྒྲུབ་ལ་དངོས་གྲུབ་ཡིད་བཞིན་སྩོལ་མཛད་པའི། །གསང་བ་ཡེ་ཤེས་མཁའ་འགྲོར་ཕྱག་འཚལ་ལོ། །ཞེ་སྡང་
རྣམ་དག་ཆོས་དབྱིངས་ཡེ་ཤེས་དངོས། །རབ་འབྱམས་ཞི་བའི་ལས་ལ་ཐོགས་མེད་ཅན། །མཐོང་བ་ཙམ་གྱིས་བདེ་སྟེར་བཅོམ་ལྡན་ཡུམ། །རྡོ་རྗེ་མཁའ་འགྲོ་མ་ལ་ཕྱག་འཚལ་ལོ། །ང་རྒྱལ་རྣམ་དག་མཉམ་ཉིད་ཡེ་ཤེས་དངོས། །རབ་འབྱམས་རྒྱས་པའི་ལས་

[010B] །ཡིད་ལ་དགའ་པའི་མཆོག་སྟེར་བཅོམ་ལྡན་ཡུམ། །རིན་ཆེན་མཁའ་འགྲོ་མ་ལ་ཕྱག་འཚལ་ལོ། །འདོང་ཆགས་རྣམ་དག་སོར་རྟོག་ཡེ་ཤེས་དངོས། །རབ་འབྱམས་དབང་གི་ལས་ལ་ཐོགས་མེད་ཅན། །ལྷན་སྐྱེས་དགའ་བས་ཚིམ་མཛད་བཅོམ་ལྡན་
ཡུམ། །པདྨ་མཁའ་འགྲོ་མ་ལ་ཕྱག་འཚལ་ལོ། །ཕྲག་དོག་རྣམ་དག་བྱ་སྒྲུབ་ཡེ་ཤེས་དངོས། །རབ་འབྱམས་དྲག་པོའི་ལས་ལ་ཐོགས་མེད་ཅན། །དྲན་པས་བདེ་ཆེན་སྩོལ་མཛད་བཅོམ་ལྡན་ཡུམ། །ལས་ཀྱི་མཁའ་འགྲོ་མ་ལ་ཕྱག་འཚལ་ལོ། །རབ་
དཀར་ཏེ་སེའི་དཔལ་ལ་འགྲན་པའི་སྐུ། །ཕུང་པོའི་བདུད་ཚོགས་ཕྱེ་མར་འཐར་མཛད་ཅིང། །རྒྱལ་རྣམས་འགུགས་པའི་ལས་ལ་དབང་སྒྱུར་བ། །རྡོ་རྗེའི་རིགས་ཀྱི་ཁྲོ་བོ་ལ་ཕྱག་འཚལ། །བརྒྱ་ཕྲག་ཉི་མའི་གཟི་བྱིན་ལྟ་བུར་འབར། །ཉོན་མོངས་བདུད་
ཚོགས་ཕྱེ་མར་འཐག་མཛད་ཅིང། །རྒྱལ་རྣམས་གཞུག་པའི་ལས་ལ་དབང་སྒྱུར་བ། །རིན་ཆེན་རིགས་ཀྱི་ཁྲོ་བོ་ལ་ཕྱག་འཚལ། །བརྗིད་ཆགས་པདྨ་རཱ་གའི་ལྷུན་པོར་མཚུངས། །འཆི་བདག་བདུད་ཚོགས་ཕྱེ་མར་འཐག་མཛད་ཅིང། །རྒྱལ་རྣམས་འཆིང་བའི་
ལས་ལ་དབང་སྒྱུར་བ། །པདྨའི་རིགས་ཀྱི་ཁྲོ་བོ་ལ་ཕྱག་འཚལ། །མར་གད་ལྷུན་པོ་ལྟ་བུར་གསལ་ཞིང་བརྗིད། །ལྷ་ཡི་བདུད་ཚོགས་ཕྱེ་མར་འཐག་མཛད་ཅིང། །རྒྱལ་རྣམས་མཉེས་པའི་ལས་ལ་དབང་སྒྱུར་བ། །ལས་ཀྱི་རིགས་ཀྱི་ཁྲོ་བོ་ལ་ཕྱག་འཚལ། །ཨེ་མ་
སྐྱབས་གཅིག་འཕགས་མཆོག་ཡབ་ཡུམ་ལྷ། །བུ་སྡུག་བདག་གི་དང་ཚུལ་འདི་དགོངས་ལ། །རྟག་པར་བརྩེ་བའི་ཕྱག་གིས་དམ་འཁྱུད་ནས། །རབ་མཐའ་དག་གང་བའི་དངོས་གྲུབ་སྩོལ། །དེ་ལྟར་བསྟོད་པའི་ལེགས་བྱས་གངྒཱའི་ཆུས། །སྡིག་སྒྲིབ་དྲི་མ་མཐའ་དག་

[011A]༄༅། །ཉེར་བཀྲུས་ནས། །རིམ་གཉིས་ལམ་བཟང་བགྲོད་པ་མཐར་ཕྱིན་ཏེ། །དཔལ་ལྡན་སྐུ་བཞིའི་གོ་འཕང་མྱུར་ཐོབ་ཤོག་ །ཅེས་པས་བསྟོད་ཅིང། བསྡུས་པ་ལ་དགའ་ན།  ཧྲཱི་སངས་རྒྱས་ཀུན་གྱིས་རབ་ཏུ་བསྔགས། །ཡོན་ཏན་དམ་པ་ཀུན་
བསགས་པ། །སྤྱན་རས་གཟིགས་ཞེས་མཚན་གསོལ་བ། །རྟག་པར་བརྩེ་ལ་ཕྱག་འཚལ་ལོ། །རྒྱལ་བ་ཀུན་གྱི་ཐུགས་རྗེ་ནི། །མཚན་བཟང་འཇའ་འོད་དང་འགྲོགས་པའི། །ཟླ་ཤེལ་ལྷུན་པོ་བརྩེགས་པ་བཞིན། །རབ་མཛེས་དཔའ་ཁྱོད་ལ་ཕྱག་འཚལ། །སྲིད་གསུམ་
ལྷན་སྐྱེས་བདེ་ཆེན་གྱི། །དགའ་བས་འཆིང་མཛད་བཅོམ་ལྡན་མ། །དངོས་གྲུབ་ཀུན་གྱི་གཏེར་གྱུར་པའི། །གསང་བ་ཡེ་ཤེས་ལ་ཕྱག་འཚལ། །སྣ་ཚོགས་ཉམས་བརྒྱའི་ཟློས་གར་གྱིས། །སྒྲུབ་ལ་དངོས་གྲུབ་ཀུན་སྩོལ་ཞིང། །ལྷན་སྐྱེས་དགའ་བ་བསྐྱེད་མཛད་མ། །
རིགས་བཞིའི་མཁའ་འགྲོ་རྣམས་ལ་བསྟོད། །རྒྱལ་བའི་ཡེ་ཤེས་མིག་འཕྲུལ་བཞིན། །ཁྲོ་བོའི་གར་གྱིས་རོལ་པ་ལས། །སྣ་ཚོགས་ཕྲིན་ལས་སྒྲུབ་མཛད་པའི། །སྒོ་བ་རྣམས་ལ་ཕྱག་འཚལ་བསྟོད། །དེང་ནས་ཚེ་རབས་ཐམས་ཅད་དུ། །བླ་མ་ཐུགས་རྗེ་ཆེན་པོ་
ཡིས། །འབྲལ་བ་མེད་པར་རྗེས་བཟུང་ནས། །སྐུ་གསུམ་མྱུར་དུ་ཐོབ་པར་ཤོག་ །ཅེས་པའི་ཤོ་ལོ་ཀ་དང་པོ་བྱ་རྒྱུད་ལེགས་གྲུབ་དང། ལྷག་མ་སྐྱིད་ཤོད་སྤྲུལ་བའི་སྐུ་བསྟན་འཛིན་བློ་བཟང་རྒྱ་མཚོས་མཛད་པ་འདིས་བསྟོད། བཟླས་པ་ནི། འབོ་དེ་ཙི་ལ་སོགས་པའི་ཕྲེང་བ་ལེགས་པར་འདུ་བྱས་པ་ལ།  ཨོཾ་བཛྲ་ཀྲོ་དཧས་
 བསངས།  སྭ་བྷཱ་ཝ་ ས་སྦྱངས།  ཕྲེང་བ་སྟོང་པ་ཉིད་དུ་གྱུར། སྟོང་པའི་ངང་ལས་སྐད་ཅིག་གིས་གསུང་རྡོ་རྗེ་པདྨ་གར་གྱི་དབང་ཕྱུག་དམར་པོ་ཞལ་གཅིག་ཕྱག་བཞིའི་གཡས་གཉིས་པདྨ་དང་ཌ་མ་རུ། གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཱཾ་

[011B] སྤྱན་གསུམ་པ། གཅེར་བུ་སྐྲ་གྲོལ་པ། ཕྱག་རྒྱ་ལྔས་བརྒྱན་པ། གཡས་བརྐྱང་གིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་སྤྱན་
དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། ཨརྒྷཾ་ ནས།  ཤཔྟ་ འི་བར་གྱིས་མཆོད།  ཨོཾ་པདྨ་ནིར་ཏི་ཤྭ་རི་ཧཱུཾ་ཧཱུཾ་ཕཊ།  ལན་བདུན་ནམ་ཉེར་གཅིག་ཙམ་བཟླས་ནས།  གསུང་རྡོ་རྗེ་ཞུ་བ་ལས་བྱུང་བའི་ཕྲེང་བའི་རྣམ་པར་གྱུར་ པར་བསམ།  རང་གི་སྙིང་གར་ཉི་མའི་དཀྱིལ་
འཁོར་གྱི་སྟེང་དུ་ཧྲཱི་ཡིག་དཀར་ལ་དམར་བའི་མདངས་ཅན་གྱི་མཐར་སྔགས་ཀྱི་ཕྲེང་བས་བསྐོར་བ་ལས་འོད་ཟེར་འཕྲོས། ལུས་ཀྱི་ནང་ཐམས་ཅད་གང། ཐོག་མེད་ནས་བསགས་པའི་སྡིག་སྒྲིབ་བག་ཆགས་དང་བཅས་པ་སྦྱངས། འོད་ཟེར་ཕྱིར་འཕྲོས་
སྣོད་བཅུད་ཐམས་ཅད་ལ་ཕོག་པས། མ་དག་པ་སྦྱངས། སྣོད་ཐམས་ཅད་གཞལ་ཡས་ཁང་དང། བཅུད་ཀྱི་སེམས་ཅན་ཐམས་ཅད་ཐུགས་རྗེ་ཆེན་པོའི་གོ་འཕང་ལ་བཀོད། འོད་ཟེར་གྱིས་རྒྱལ་བ་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་བྱིན་རླབས་
ཡོན་ཏན་ཐམས་ཅད་བསྡུས་ནས་བདག་ཉིད་ ལ་ཐིམ་པར་གྱུར་པར་བསམ་པའི་སྤྲོ་བསྡུའི་དམིགས་པ་དང་བཅས།  ཨོཾ་མ་ཎི་པདྨེ་ཧཱུཾ་དཧུ་མ་གྷ་ཡེ་ཧ་རི་ནི་སར་ཙ་ཧྲཱི་ཡ་སཱཧཱ།  ཞེས་པ་ཅི་ནུས་བཟླ། ཡང་རེས་འགའ་རང་གི་སྙིང་གའི་ཧྲཱི་ལས་སྔགས་ཀྱི་ཕྲེང་བ་མུ་ཏིག་གི་ཕྲེང་བ་ལྟ་བུ་བྱུང། རང་གི་སྐུའི་དབྱིབས་
བརྒྱུད་རྡོ་རྗེའི་ལམ་ནས་ཡུམ་གྱི་པདྨར་བྱུང། ཡུམ་གྱི་ཞལ་ནས་རང་གི་ཞལ་དུ་ཞུགས་ཏེ་སྙིང་གའི་ཧྲཱི་ལ་ཐིམ་པ་མགལ་མེ་ལྟ་བུར་བསམ་པ་དང། ཡང་སྙིང་གའི་ས་བོན་ཡིག་འབྲུ་དང་བཅས་པ་འོད་ཟེར་རབ་ཏུ་འབར་བ་ལ་ཡིད་མ་ཡེངས་པར་གཏད་པའི་གོང་བུའི་བཟླས་པའང་བྱ། བསྙེན་པའི་གྲངས་འདི་སྐོར་གྱི་གཞུང་ལས་གསལ་བར་བཤད་པ་

[012A]༄༅། །མ་བྱུང་ཡང། དབང་བསྐུར་སྦྱིན་སྲེག་སོགས་ལས་རུང་གི་བསྙེན་བ་ལ་འབུམ་ཕྲག་དང། སྔགས་དེའི་མཐར་ཧཱུཾ་ཧཿ་ཨཱ་ཛྷཻ་བཏགས་པའི་ཡེ་ཤེས་འབེབས་སྔགས་ཁྲི། ཆད་ལྷག་གི་ཉེས་པ་ཞི་བའི་ཕྱིར་ཞི་བའི་སྦྱིན་སྲེག་ཅི་འགྲུབ་བཅས་བྱ་བ་ཡིན་ཞིང། དེ་ཡང་བླ་མེད་ལ་འཁོར་གྱི་བཟླས་
པའང་དགོས་མོད་ཀྱང། སྔགས་འདིའི་ཡིག་དྲུག་ཡབ་དང། དཧུ་མ་གྷ་ཡེ་ཞེས་པ་ཡུམ། ཧ་རི་ནས་སོགས་ཀྱི་ཡི་གེ་བརྒྱད་རིམ་བཞིན་འཁོར་གྱི་ལྷ་རྣམས་ཀྱི་ས་བོན་གྱི་སྔགས་ཡིན་པས་འདིར་ལོགས་སུ་འཁོར་སྔགས་མ་བཟླས་ཀྱང་ཆོག་ལ། འོན་ཀྱང་བཟླས་པའི་སྐབས་ཡུམ་གྱི་ཐུགས་ཀར་ཉི་གདན་ལ་ཧྲཱི་དམར་པོ་དང་
འཁོར་གྱི་ལྷ་གཞན་རྣམས་ཀྱི་ཐུགས་ཀར་ཉི་གདན་ལ་རང་རང་གི་ས་བོན་རང་མདོག་ཅན་གྱི་མཐར་སྔགས་ཕྲེང་གིས་བསྐོར་བ་ལ་ཡང་དམིགས་ནས་གཙོ་འཁོར་ཐམས་ཅད་ཀྱི་ང་རྒྱལ་དང་བཅས་བཟླས་ན་ལེགས་སོ། །ལས་རབ་འབྱམས་སྒྲུབ་པའི་བསྙེན་པ་ལ་ཡིག་འབྲུའི་གྲངས་དང་མཉམ་པའི་འབུམ་ཕྲག་བཞི་འགྱུར་དུ་
བཟླ་བ་སོགས་བླ་མེད་ཀྱི་དཀྱིལ་འཁོར་སྤྱི་ལྟར་བྱ་དགོས་ཤིང། དེ་གཉིས་གང་བྱེད་ཀྱང་བསྙེན་པའི་གཙོ་བོ་ཡི་དམ་ཡེངས་པར་དག་པའི་སྣང་ཞེན་ལ་བསླབ་པ་ཉིད་ཡིན་པས། གཞལ་ཡས་ཁང་ལ་འབྲས་དུས་ཀྱི་ཡེ་ཤེས་རང་སྣང་གི་གཞལ་མེད་ཁང་དངོས་ཡིན་སྙམ་པ་དང། བརྟེན་པ་ལྷ་ལ་ཡང་གཙོ་འཁོར་རྣམས་རྒྱུད་ཐ་དད་པ་དང་རང་
བས་གཞན་དུ་བལྟ་བ་སོགས་སྤངས་ནས། རང་ཉིད་སྐྱོན་ཀུན་ཟད་ཡོན་ཏན་ཀུན་རྫོགས་ཀྱི་ཐུགས་རྗེ་ཆེན་པོ་ཡབ་ཡུམ་དངོས་ཡིན་ནོ་སྙམ་པ་དང། འཁོར་རྣམས་ལའང་རང་ཉིད་དེ་དང་དེ་ཡིན་པའི་ང་རྒྱལ་ལ་བསླབ་པ་གཙོ་བོར་བྱ་ཞིང། རྟེན་བརྟེན་པ་ཐམས་ཅད་ཡང་ཡང་གསལ་བཏབ་ནས་བློ་འདྲིས་པར་བྱས་ཏེ་གསལ་སྣང་དག་ཡབ་ཡུམ་
ཟུང་གཅིག་པ་ལྟ་བུ་དམིགས་རྟེན་འཆར་བདེ་བ་ཞིག་ལ་བྱིང་རྒོད་ཀྱི་སྐྱོན་དང་བྲལ་བར་རྩེ་གཅིག་འཇོག་པའི་གནས་པ་ལ་ཡང་བསླབ་པར་བྱ་དགོས་ལ། དེ་དག་གི་གནས་སྐབས་ཀུན་ཏུ་དམིགས་པ་རྟེན་བརྟེན་པའི་དཀྱིལ་འཁོར་ལ་དམིགས་ནས། དེ་ཐམས་ཅད་རང་གི་བློས་ཕར་བཏགས་ཙམ་ལས་ཡུལ་གྱི་ངོས་ནས་གྲུབ་པ་རྡུལ་

[012B] སྲིད་པའི་རྩ་བ་བདེན་འཛིན་འཇོམས་པ་དང་མཆོག་དང་ཐུན་མོང་གི་དངོས་གྲུབ་མྱུར་དུ་འགྲུབ་པ་སོགས་ལ་ངེས་པར་ཤེས་པ་བྱ་དགོས་པའི་ལམ་གྱི་གནད་ཡིན་པས། ལྷའི་རྣལ་འབྱོར་ལྟ་བུ་ཅུང་ཟད་ཤེས་པས་ཚིམ་
མི་སླ་བར་རྗེ་བཙོང་ཁ་པ་ཆེན་པོ་ཡབ་སྲས་ཀྱི་གསུང་རབ་ལ་ཐོས་བསམ་གྱིས་འདྲིས་པར་བྱེད་ཅིང། དེ་དག་ལ་ནང་བྱན་ཚུད་པའི་མཚན་ལྡན་བླ་མ་དམ་པ་མཉེས་པར་བྱས་པའི་ཞལ་གྱི་གདམས་པ་ལས་བླངས་ཏེ་ཉམས་སུ་ལེན་པར་བྱའོ། །ཐུན་མཐར་བྱིན་གྱིས་བརླབ་པ་དང། ཆད་ལྷག་གི་ཉེས་པ་ཞི་བའི་ཕྱིར་ཡིག་བརྒྱ་ཅི་འགྲུབ་བཟླས་
ཏེ༑  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད་པ་དང། ནང་མཆོད་འབུལ།  ཧྲཱི་དུས་གསུམ་རྒྱལ་བའི་ཐུགས་རྗེ་གཅིག་བསྡུས་ནས། །སྣང་སྟོང་ལྷ་སྐུར་ཤར་བའི་འཇོ་སྒེག་ཅན། །འཕགས་མཆོག་རྒྱལ་བ་རྒྱ་མཚོ་ཡབ་ཡུམ་སོགས། །དཀྱིལ་
འཁོར་ལྷ་ཚོགས་རྣམས་ལ་ཕྱག་འཚལ་བསྟོད།  །ཅེས་པའམ།  སངས་རྒྱས་ཀུན་གྱིས་རབ་ཏུ་བསྔགས།  །ཞེས་སོགས་ཤླཽ་ཀ་གཅིག་གིས་བསྟོད། གཏོར་མ་འབུལ་བའི་ཚུལ་ནི། མགྲོན་རྣམས་ལ་འབུལ་རྒྱུའི་མཆོད་གཏོར་སྔར་སྔོན་འགྲོའི་སྐབས་ལྟར་བྱིན་གྱིས་བརླབས་ནས།  རང་གི་ཐུགས་
ཀའི་ས་བོན་ལས་འོད་ཟེར་འཕྲོས་པས་ཐུགས་རྗེ་ཆེན་པོ་རྒྱལ་བ་རྒྱ་མཚོ་རྟེན་བརྟེན་པའི་དཀྱིལ་འཁོར་ལ་ཕྱོགས་སྐྱོང་དང་ཞིང་སྐྱོང་ཀླུ་ལ་སོགས་པའི་འཁོར་གྱིས་བསྐོར་བ་མདུན་གྱི་ནམ་མཁར་སྤྱན་དྲངས། འཇིག་རྟེན་ལས་འདས་པའི་མགྲོན་
རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོའི་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་ པར་བསམ་ལ།  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་བདུན་ལ་སོགས་པས་གཏོར་

[013A]༄༅། །མ་ཕུལ་རྗེས།  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད་ཅིང་ནང་མཆོད་ཀྱང་འབུལ།  དུས་གསུམ་རྒྱལ་བའི་ སོགས་བསྟོད་པ་གང་རུང་གིས་བསྟོད་ནས་འདོད་དོན་ལ་གསོལ་བ་བཏབ་པས་ཞལ་གྱིས་བཞེས་པར་བསམ།  ཕྱོགས་སྐྱོང་ལ་
སོགས་པ་འཁོར་དང་བཅས་པ་སྐད་ཅིག་གིས་འོད་གསལ་དུ་བཅུག་པ་ལས་ཐུགས་རྗེ་ཆེན་པོ་ཡུམ་དང་བཅས་པའི་སྐུར་བཞེངས་པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོའི་འོད་ཀྱི་སྦུ་གུས་གཏོར་མའི་བཅུད་
ཐམས་ཅད་དྲངས་ཏེ་གསོལ་བར་གྱུར་ པར་བསམས་ནས།  ཨོཾ་ད་ཤ་དི་ཀ་ལོ་ཀ་པཱ་ལས་པ་རི་ཝཱ་ར་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ།  ཞེས་སོགས་ནས། ཕྱི་ནང་གི་མཆོད་པ་དང།  ཕྱོགས་སྐྱོང་འཁོར་དང་བཅས་རྣམས་ཀྱིས།  །ཞེས་པ་ནས།  ཡིད་ལ་འདོད་པ་ཀུན་
འགྲུབ་ཤོག་ །ཅེས་པའི་བར་སྔོན་འགྲོའི་སྐབས་ལྟར་བྱས་ནས། ཡིག་བརྒྱ་བཟླ།  མ་རྙེད་ཡོངས་སུ་མ་ཤེས་དང།  །སོགས་ཤོ་ལོ་ཀ་གཅིག་གིས་བཟོད་པར་གསོལ།  བཛྲ་མུཿ་འཇིག་རྟེན་པ་རྣམས་རང་གནས་སུ་གཤེགས་ཤིང་ཡེ་ཤེས་ཀྱི་འཁོར་ལོ་བདག་ཉིད་ལ་ཐིམ་པས་བྱིན་
གྱིས་བརླབས་པར་གྱུར་ པར་བསམ། དེ་ནས་བདག་བསྐྱེད་ལ་འབུལ་རྒྱུའི་གཏང་རག་གི་མཆོད་པ་བྱིན་གྱིས་བརླབས་ནས།  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད་པ་དང་ནང་མཆོད་འབུལ། བསྟོད་པ་གང་རུང་གིས་བསྟོད། ཡིག་བརྒྱ་ཅི་འགྲུབ་བཟླས་ནས།  གང་ཡང་བདག་
བློ་རྨོངས་པ་ཡིས།  །སོགས་དང།  མ་རྙེད་ཡོངས་སུ་མ་ཤེས་དང།  །སོགས་དང།  ལྷག་པ་དང་ནི་ཆད་པ་དང།  །ཞེས་སོགས་ཀྱིས་བཟོད་གསོལ་བྱས་ནས།  རང་གི་ཐུགས་ཀའི་ས་བོན་ལས་འོད་ཟེར་འཕྲོས། སྣོད་བཅུད་ཐམས་ཅད་ལ་ཕོག་པས་སྣོད་ཐམས་ཅད་

[013B] དེ་གཞལ་ཡས་ཁང་ལ་ཐིམ། དེ་འཁོར་རྣམས་ལ་ཐིམ། དེ་རྣམས་ཡུམ་ལ་ཐིམ། ཡུམ་ཡབ་ལ་ཐིམ། དེ་སྐུའི་སྟོད་སྨད་ནས་རིམ་གྱིས་འོད་དུ་ཞུ་
ཐུགས་ཀའི་ཧྲཱི་ལ་ཐིམ། དེ་ཚེག་དྲག་ལ་ཐིམ། དེ་ཡང་ཇེ་ཕྲ་ལ་ནམ་མཁའ་ལ་འཇའ་ཡལ་བ་ལྟར་འོད་གསལ་དུ་ཐིམ་པར་གྱུར། སྟོང་པའི་ངང་ལས་རང་ཉིད་ཐུགས་རྗེ་ཆེན་པོ་ཡབ་ཡུམ་གྱི་སྐུར་བཞེངས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་
མཚན་པར་གྱུར་ པར་བསམས་ནས་ཐུན་མཚམས་ཀྱི་གནས་སྐབས་ཀུན་ཏུ་ཡང་ལྷའི་ང་རྒྱལ་དང་མ་བྲལ་བར་བྱ། བཟའ་བཏུང་གི་ཚེ་བཟའ་བཏུང་ཨོཾ་ཨཱ་ཧཱུཾ་གིས་བདུད་རྩིར་བྱིན་གྱིས་བརླབས་ནས་སྙིང་གའི་ཧྲཱི་ཡིག་ལྷ་ཐམས་ཅད་འདུས་པའི་ངོ་བོར་མོས་པ་ལ་ཕུལ་བས་བདེ་བ་ཆེན་པོས་མཉེས་པར་བསམ་ལ་ལོངས་སྤྱོད། ཉས་པའི་ཚེ་
སྙིང་གའི་འོད་ཟེར་གྱིས་སྣོད་བཅུད་སྦྱངས་ཏེ་འོད་དུ་ཞུ་ལ་ཐིམ་པ་ནས། སྙིང་གའི་ཧྲཱི་ཡང་མི་དམིགས་པར་བསམ་པའི་བར་ཉེར་བསྡུའི་སྐབས་བཞིན་བྱས་ནས་གཉིད་ཀྱི་འོད་གསལ་ལ་མཉམ་པར་འཇོག། ལྡང་བའི་ཚེ་ནམ་མཁའ་ཁྱབ་པའི་དཔའ་བོ་དང་མཁའ་འགྲོ་མ་རྣམས་ཀྱིས་ཌ་མ་རུ་ལ་སོགས་པའི་སྒྲས་གཉིད་སད་པར་བསམས་
ནས་ལྷའི་རྣལ་འབྱོར་གྱིས་ལྡང། ཁྲུས་ཀྱི་ཚེ་རིགས་ལྔའི་མཁའ་འགྲོ་མ་ཕྱག་ན་བུམ་པ་དང་ཐོད་པ་བདུད་རྩིས་གང་བ་བསྣམས་པ་རྣམས་ཀྱིས་བདུད་རྩིས་བཀྲུས་པས་ནད་གདོན་སྡིག་སྒྲིབ་ཐམས་ཅད་དག་སྟེ་ལུས་ཀྱི་ཕྱི་ནང་ཐམས་ཅད་ཤེལ་དཀར་དྲི་མ་མེད་པ་ལྟར་གྱུར་པར་བསམ། གཞན་ཡང་ཐུན་མཚམས་སུ་གང་སྣང་ལྷའི་འཁོར་ལོར་བལྟ་བ་དང་
ཡུལ་ལ་ལོངས་སྤྱོད་པའི་ཚེ་བདེ་སྟོང་གི་ཡེ་ཤེས་ཀྱིས་ཟིན་པར་བྱས་ནས་ཐ་མལ་པའི་ཞེན་པ་དང་བྲལ་བར་སྤྱད་པ་སོགས་གསང་སྔགས་བླ་ན་མེད་པའི་རྣལ་འབྱོར་ཟབ་མོས་མཆོག་དང་ཐུན་མོང་གི་དངོས་གྲུབ་ཐམས་ཅད་བདེ་བླག་ཏུ་ཐོབ་པར་བྱའོ།  །དུས་གསུམ་རྣམ་འདྲེན་ཡོངས་ཀྱི་ཐུགས་རྗེའི་བདག་གཞན་ལས་བྱིན་

[014A]༄༅། །རླབ་མྱུར་འཇུག་སྤྱན་རས་གཟིགས། །ཐེག་པའི་མཆོག་གྱུར་གསང་སྔགས་བླ་མེད་བཞིན། །སྒྲུབ་ཚུལ་སྐལ་བཟང་རྣམས་ཀྱི་འཇུག་ངོགས་ཡིན། །འདི་ལྟར་བསྐྲུན་པའི་རབ་དཀར་དགེ་བ་ཡིས། །བདག་
དང་མཁའ་མཉམ་ཡིད་ཅན་མ་ལུས་པ། །ལྷ་གཅིག་རྒྱལ་རྒྱ་མཚོ་ཡབ་ཡུམ་གྱིས། །ཚེ་རབས་ཀུན་ཏུ་མཉེས་བཞིན་རྗེས་བཟུང་ཤོག་མདོ་སྔགས་བསྟན་པའི་གནད་དོན་རྫོགས་པ་ལ། །བཤད་དང་སྒྲུབ་པའི་འགལ་རྐྱེན་ཀུན་ཞི་ཞིང། །མཐུན་རྐྱེན་ལེགས་ཚོགས་ཡིད་
བཞིན་ལྷུན་གྲུབ་སྟེ། །ཁ་སྦྱོར་བདུན་ལྡན་མགོན་པོ་མྱུར་ཐོབ་ཤོག་ །དེ་ལྟར་ཐུགས་རྗེ་ཆེན་པོ་རྒྱལ་བ་རྒྱ་མཚོའི་སྒྲུབ་ཐབས་དངོས་གྲུབ་གཏེར་མཛོད་ཅེས་བྱ་བ་འདི་ནི་བཀྲ་ཤིས་སྒོ་མང་པོའི་གྲྭ་རིགས་རབ་འབྱམས་པ་བློ་བཟང་ཕུན་ཚོགས་དང། བར་ཡངས་འཁྱིལ་བའི་གྲྭ་རིགས་དགེ་སློང་སྐལ་བཟང་བསྟན་དར་གཉིས་ནས་
དགོས་ཞེས་བསྐུལ་ངོར་ཉམས་ལེན་བྱེད་འདོད་ཅན་གཞན་ལའང་ཕན་རེ་བཅས་ཤཱཀྱའི་དགེ་སློང་བློ་བཟང་སྐལ་བཟང་རྒྱ་མཚོས་གྲུ་འཛིན་གཉིས་པའི་གཞལ་མེད་ཁང་གི་གཟིམས་ཆུང་ཉི་འོད་འཁྱིལ་བར་སྦྱར་བའོ།། །།།

[014B][BP]

﻿
[001A] །དྷ་རྨ་ཨཱ་རྱ་ས་རྦ་ཛྙཱ་མ་ཉྫུ་གྷོ་ཥཱ་ཧ་ས་བཛྲ་བི་མོ་ཀྵ་ཤྲ་དྷཱ་ཝ་ནྟཽ་ཤྲུ་ཏི་ཀྲི་ཡ་ཨ་ཧོ་གྒཱ་སྱ་ཨུ་ཏ་ཀ་དྷཱ་རཱ་བི་ཧར་ཏི་སྨ།།
༄༅། །ཆོས་ཀྱི་རྗེ་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་དད་པ་དང་ལྡན་པ་དག་ལ་གཏམ་དུ་བྱ་བ་ངོ་མཚར་གངྒཱའི་ཆུ་རྒྱུན་ཞེས་བྱ་བ་བཞུགས་སོ། །

[001B] །ན་མོ་མཉྫུ་གྷོ་ཥཱ་སྭ་ར་སྭ་སྟི་བྷྱ་ཆོས་ཀྱི་རྗེ་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་དང་པ་དང་ལྡན་པ་དག་ལ་གཏམ་
དུ་བྱ་བ་ངོ་མཚར་གངྒཱའི་ཆུ་རྒྱུན་ཞེས་བྱ་བ། ཕུལ་བྱུང་དགེ་ལེགས་བྱེ་བས་ཉེར་བསྐྲུན་མཚན་དཔེའི་དཔལ་འབར་མཛེས་པའི་སྐུ། །བརྒྱད་ཁྲི་བཞི་སྟོང་ཆོས་ཕུང་ལེགས་
འདོམས་ཡན་ལག་དྲུག་ཅུའི་དབྱངས་ལྡན་གསུང། །ཇི་ལྟ་ཇི་སྙེད་ཤེས་བྱའི་གནས་རྣམས་མ་འདྲེས་འཁྲུལ་མེད་མཁྱེན་པའི་ཐུགས། །བླ་མེད་གསང་གསུམ་རྒྱ་
མཚོང་མངའ་བརྙེས་ཤཱཀྱ་སེང་གེར་གུས་པས་འདུད། །རྣམ་མང་རྒྱལ་བའི་མཁྱེན་རབ་མ་དྲོས་ཀླུང། །གང་ཐུགས་རྒྱ་མཚོའི་ཡོལ་གོར་རྟག་འབབ་པའི། །ཡེ་ཤེས་

[002A]༄༅། །ལུས་ཅན་གཞོན་ནུའི་རོལ་རྩེད་མཁན། །བརྟན་པའི་འཁོར་ལོ་དེ་ཡིས་རྗེས་སུ་སྐྱོངས། །མ་ལི་གསར་བའི་ཕྲེང་བས་འཁྱུད་པའི་མཐོན་མཐིང་དབུ་
སྐྲའི་ལན་བུ་གཡོ། །རིག་གནས་དབྱངས་བཟང་འཐུང་བས་རབ་མྱོས་བཻཌཱུར་སྔོན་པོའི་རྒྱུད་མང་ནི། །མཉེན་ལྕུག་སོར་མོས་དལ་བུར་བསྐྱོད་པས་ལེགས་བཤད་མི་ཟད་འདོད་པ་
འཇོ༑ ༑སྨྲ་བའི་དབང་ཕྱུག་དྲི་ཟའི་ན་ཆུང་ཚུར་སྤྱོན་བདག་བློའི་འོ་མཚོར་རོལ། །ཚོགས་གཉིས་རྒྱ་མཚོའི་འཇིང་ལས་ཉེར་འཁྲུངས་ཤིང། །ལུང་རྟོགས་ཡོན་ཏན་མེ་ཏོག་རྒོད་
པའི་རྩེར། །སྐུ་བཞིའི་འབྲས་བུས་ཉེར་དུད་ཐམས་ཅད་མཁྱེན། །རྒྱལ་དབང་བློ་བཟང་གྲགས་པར་སྙིང་ནས་འདུད། །གཙུག་ལག་སྤྲིན་གྱི་གླང་པོའི་སྟེང་འགྱིང་ལྔ་རིག་དུ་ཀཱུ་ལ་

[002B] །གདེངས་པ་ཙམ་གྱིས་ལོག་རྟོག་རི་བོའི་བགྲོད་པ་ཉེར་བཅོམ་རྒོལ་ངན་སྦྱིན་སྐྱེས་དམ་བཅའི་མངལ་ཁུར་ཕྱེ་མར་འཐག་ཆོས་ཀུན་གཟིགས་པའི་འདྲེན་བྱེད་སྟོང་གཡོ་
མཁྱེན་བརྩེ་ནུས་པའི་གཟི་བྱིན་རབ་འབར་འཆད་རྩོད་རྩོམ་པའི་དོ་ཤལ་འཕྱང། །མཁས་མང་ལྷ་བརྒྱའི་ཟུར་ཕུད་ཀྱིས་མཆོད་སྨྲ་བའི་ཉི་མ་འཇམ་དབྱངས་བཞད་པ་གྲགས་པའི་མུ་ཁྱུད་སྲིད་འདིར་རྒྱལ། །བཟློག་
པར་མི་ནུས་གང་གི་བརྩོན་འགྲུས་ཆུ་ཀླུང་ཉིད་ཡིན་ཁྱབ་འཇུག་རྐང་པ་དེ་མ་ཡིན། །ས་གསུམ་གསལ་བྱེད་གང་གི་ལེགས་བཤད་ཉིན་བྱེད་དངོས་ཡིན་ན་མཁའི་ཐིག་ལེ་དེ་མ་ཡིན། །སྙན་པའི་དབྱངས་སྒྲོགས་གང་གི་
རྣམ་ཐར་པི་ཝང་ཉིད་ཡིན་དྲི་ཟའི་རྒྱུད་མང་དེ་མ་ཡིན། །འདོད་དགུའི་དཔལ་སྟེར་གང་གི་འཕྲིན་ལས་དབང་རྒྱལ་དངོས་ཡིན་ནོར་བུའི་འཁྲི་ཤིང་དེ་མ་ཡིན། །ངག་གི་དབང་དུ་ཕྱུག་འཇམ་དཔལ་དབྱངས་བཞིན་རྣམ་དཔྱོད་
དཀྱིལ་འཁོར་རྒྱས་པ་ལས། །ཡན་ལག་བཅུ་གཉིས་གསུང་རབ་འོད་དཔུང་ལི་ཁྲིའི་རྡུལ་དམར་གཡོ་བ་ཡིས། །བློ་གསལ་བློ་ཡི་པདྨོ་ཁ་ཕྱེ་བདེ་ལེགས་སྦྲང་རྩི་བཞད་པའི་དཔྱིད། །སྔོན་མེད་ཉི་མ་འཇམ་དབྱངས་
བཞད་པའི་འཁྲུངས་རབས་རྟོགས་བརྗོད་དབྱངས་སུ་འཇོ། །གང་གི་རྒྱ་ཆེན་མཛད་པ་ཡིས། །མཁས་མང་ཡིད་ལ་དགའ་བ་རྒྱས། །ཆུ་འཛིན་གླལ་བའི་སྒྲ་དབྱངས་ཀྱིས། །མདོངས་མཐའི་མངལ་ནི་སྐལ་བཟང་བྱེད།།

[003A]༄༅། །ངོ་མཚར་གཏམ་གྱི་དྲི་བསུང་ཅན། །རྟོགས་བརྗོད་ཚིག་གི་མེ་ཏོག་ནི། །མཐའ་དག་ཕྱོགས་ཀྱི་མཛེས་མ་ཡི། །རྣ་བ་དག་ལ་དམ་དུ་འཁྱུད། །བློ་གྲོས་བུང་བའི་མགྲིན་པ་རུ། །མཛད་
བཟང་སྤྲང་རྩི་མ་ལུས་པ། །བགྲོད་ནུས་མིན་ཀྱང་ཟེགས་མ་ཙམ། །སྙིང་གི་གདུང་སེལ་མཆོག་ཏུ་འགྱུར། །དེང་དུས་སྐྱེ་བོ་ཕལ་ཆེར་གྱི། །ཡིད་ནི་ཉེས་བཤད་ལ་གུས་ཤིང། །ལེགས་བཤད་སྨྲ་ལ་སྡང་ངས་
ན༑ ༑སུ་ཞིག་ལེགས་བཤད་བརྗོད་པར་བྱེད། །འོན་ཀྱང་གངས་ལྗོངས་མཁས་མང་དབུས། །ལུང་རིགས་སྨྲ་ལ་ཟླ་མེད་པ། །དམ་པའི་གསུང་གིས་བསྐུལ་བའི་ཕྱིར། །ཕྱོགས་ཙམ་བརྗོད་ལ་ཞུགས་པར་གྱུར། །
བསོད་ནམས་དམར་འོད་ལྷུང་བ་ཡིས། །དད་པའི་བཞིན་རས་ཆེས་གསལ་བ། །སྐལ་བཟང་རི་དྭགས་མིག་ཅན་དག་ལེགས་བཤད་དོ་ཤལ་འདི་ལོངས་ཤིག་ཅེས་སྙན་ཆིག་ཏ་མབུ་རའི་རྒྱུད་ནས་དྲངས་པའི་
རྨད་དུ་བྱུང་བའི་བསྟོད་དབྱངས་ཀྱིས་སྡུན་བསུས་ཏེ་གླེང་བར་བྱ་བ་ནི། དེ་ལ་དཔག་ཏུ་མེད་ཅིང་མཐའ་ཡས་པའི་བསྐལ་བར་བསོད་ནམས་དང་ཡེ་ཤེས་ཀྱི་ཚོགས་རྒྱ་མཚོ་ལྟ་བུ་ལ་ཉེ་བར་གོམས་པ། བཟློག་ཏུ་མེད་
པའི་བརྩོན་འགྲུས་རླབས་པོ་ཆེས་གཞན་གྱི་དོན་སྒྲུབ་པ་ལ་སྙིང་སྟོབས་རབ་ཏུ་བརྟན་ཅིང་གངས་ཅན་གྱི་ལྗོངས་འདིར་མཁས་པར་གྲགས་པའི་མཁས་པ་ཕལ་མོ་ཆེས་གང་གི་ཞབས་ཀྱི་པདྨོ་ལ་ཉེ་བར་གཏུགས་པ་

[003B] ཡོངས་སུ་གྲགས་པའི་ཤེས་བྱའི་གནས་སྡེ་སྣོད་
གསུམ་དང་སྒྲ་དང་ཚད་མ་སྡེབ་སྦྱོར་སྙན་དང་གས་མངོན་བརྗོད་སོགས་མཁས་པ་འཇུག་པའི་ཡན་ལག་ཐམས་ཅད་འཆད་པ་དང་རྩོད་པ་དང་རྩོམ་པ་ལ་འགྲན་པའི་ཟླ་ཐམས་ཅད་དང་བྲལ་བའི་གནས་ལྔ་རིག་པའི་
པཎྜི་ཏ་ཆེན་པོ། ཡི་དམ་གྱི་ལྷ་ནམ་མཁའི་སྐར་ཚོགས་ལྟ་བུས་རྗེས་སུ་བཟུང་ཞིང་བསྐྱེད་པའི་རིམ་པ་དང་རྫོགས་པའི་རིམ་པ་བརྟན་པོ་ལ་མངའ་བརྙེས་པ། བྱམས་སྙིང་རྗེ་བྱང་ཆུབ་ཀྱི་སེམས་སོགས་ཀྱིས་
ཐུགས་རྒྱུད་ལེགས་པར་མཛེས་པ་ཡོངས་རྫོགས་བསྟན་པའི་མངའ་བདག་མཚུངས་མེད་ཆོས་ཀྱི་རྗེ་འཇམ་དབྱངས་བཞད་པའི་རྡོ་རྗེ་ཕྱོགས་ལས་རྣམ་རྒྱལ་གཞན་ཕན་དབང་པོའི་སྡེ་ཞེས་གྲགས་སྙན་བ་དན་དཀར་པོ་
དགེ་ལེགས་གསར་བའི་རྔ་ཡབ་དང་འགྲོགས་པ་སྲིད་པ་གསུམ་ན་ཆེས་ཆེར་གཡོ་བ་དེ་ཉིད་ཀྱི་འཁྲུངས་རབས་རྟོགས་བརྗོད་དོ་མཚར་གངྒཱའི་ཆུ་རྒྱུན་སྙན་ཚིག་རྦ་རླབས་འབུམ་གྱིས་འཁྱུད་པ་ཁོ་བོའི་རྣམ་དཔྱོད་ཀྱི་
རལ་པ་ལས་འབེབས་པར་བྱ་ཡི། སྐལ་བ་དང་ལྡན་པ་དག་གུས་པ་དང་དགའ་བ་འགྲན་བཞིན་པས་ངོམས་པ་མེད་པར་འཐུངས་ཤིག་དེ་ལ་རེ་ཤིག་བདག་ཉིད་ཆེན་པོ་འདི་སྐུ་ཚེ་སྔ་མ་རྣམས་སུ་རྒྱ་བོད་ཀྱི་མཁས་

[004A]༄༅། །གྲུབ་མང་པོར་སྐུའི་སྐྱེ་བ་བཞེས་པའི་གཏམ་ཉུང་ཤས་ཤིག་བསྙད་པར་བྱ་སྟེ། ཇི་སྐད་དུ་རྒྱུད་བླ་མ་ལས། ཐུགས་རྗེ་ཆེན་པོས་འཇིག་རྟེན་མཁྱེན། །འཇིག་རྟེན་ཀུན་ལ་གཟིགས་ནས་
ནི༑ ༑ཆོས་ཀྱི་སྐུ་ལས་མ་གཡོས་པར། །སྤྲུལ་པའི་རང་བཞིན་སྣ་ཚོགས། ཞེས་ལོངས་སྤྱོད་རྫོགས་པའི་སྐུ་ངེས་པ་ལྔ་ལྡན་ཆོས་ཀྱི་སྐུ་ལས་མ་གཡོས་བཞིན་དུ་སེམས་ཅན་གྱི་དོན་དུ་སྤྲུལ་བ་གྲངས་མེད་པ་སྟོན་
པར་གསུངས་པ་ལྟར་བདག་ཉིད་ཆེན་པོ་འདིས་ཀྱང་སྐུའི་སྐྱེ་བ་འདི་དང་འདིའོ་ཞེས་བགྲང་བར་བྱ་བ་ཚུར་མཐོང་དག་གི་བློའི་སྤྱོད་ཡུལ་ལས་འགོང་མོད་ཀྱི། འོན་ཀྱང་ཉིད་ཀྱི་ཞལ་ནས་གསུངས་པའི་འཁྲུངས་རབས་
གསོལ་འདེབས་དབང་གི་རྒྱལ་པོའི་འཕྲེང་མཛེས་ལྟར་ཡི་གེའི་ལམ་དུ་འགོད་པར་བྱའོ།།    ༈    །།ཐེག་མཆོག་གཏམ་གྱིས་ཤཱཀྱའི་འཁོར་མང་ཀུན། །ཞུམ་མཛད་རྫུ་འཕྲུལ་གཟུངས་སྤོབས་
མངོན་ཤེས་སོགས། །མཐའ་ཡས་ཡོན་ཏན་ཚོགས་ལ་དབང་བསྒྱུར་བ། །རྒྱལ་བའི་སྲས་པོ་དྲི་མེད་གྲགས་པར་འདུད། །བསྐལ་པ་བཟང་པོའི་སངས་རྒྱས་སྟོང་གི་ནང་ནས་པདྨ་དཀར་པོ་ལྟ་བུར་ཆེས་ཆེར་བསྔགས་
པ་རྒྱལ་མཆོག་བུར་མ་ཤིང་པ་འཇིག་རྟེན་དུ་བྱོན་པའི་དུས་སུ། ཀུན་མཁྱེན་ཆེན་པོ་འདི་ཉིད་ལི་ཙ་བའི་དྲི་མེད་གྲགས་པ་ཞེས་བྱ་བར་འཁྲུངས་ཏེ། དེ་ཡང་སྔོན་གྱི་རྒྱལ་བ་ལ་ལྷག་པར་བྱ་བ་བྱས་ཤིང་དགེ་བའི་རྩ་བ་

[004B] སངས་རྒྱས་མང་པོ་ལ་བསྙེན་བཀུར་བྱས་པ་གཟུངས་སྤོབས་པ་མི་འཇིགས་པ་བཟོད་པ་མངོན་པར་ཤེས་པ་ལྔ་ཐོབ་ཅིང་བདུད་དང་ཕྱིར་རྒོལ་བ་བཅོམ་པ། སངས་རྒྱས་ཐམས་ཅད་ཀྱིས་བསྟོད་ཅིང་བཀུར་ཏེ་
རབ་ཏུ་བསྔགས་པ་སོགས་ཡོན་ཏན་བསམ་གྱིས་མི་ཁྱབ་པ་ལ་མངའ་བརྙེས་པ་ཞིག་གོ་དེ་ལྟ་བུའི་བདག་ཉིད་ཆེན་པོ་དེས་སྐབས་ཞིག་ཏུ་ཐབས་ལ་མཁས་པས་རང་ཉིད་ན་བལྟར་བསྟན་ནས། ནད་འདྲི་བའི་ཕྱིར་ཡངས་
པའི་གྲོང་ཁྱེར་གྱི་རྒྱལ་པོ་དང་བློན་པོ་སོགས་ཡུལ་མིའི་ཚོགས་མང་པོ་དང་སྲོག་ཆགས་སྟོང་ཕྲག་མང་པོ་འོངས་པ་རྣམས་ལ་ལུས་མི་རྟག་པ་སྙིང་པོ་མེད་པ་སོགས་དཔེ་དང་དོན་སྣ་ཚོགས་ལས་བརྩམས་ཏེ་ཆོས་སྟོན་
བཞིན་ཡོད་པ་ལས་མཚམས་ཞིག་ཏུ་ཐུགས་ལ་བདག་ན་ཞིང་སྡུག་བསྔལ་པར་ཡོད་ན་སངས་རྒྱས་ཀྱིས་ཐུགས་བརྩེ་བས་ནད་འདྲི་མཁན་ཞིག་ཀྱང་མ་བཏང་ངོ་སྙམ་མོ། །དེའི་ཚེ་བཅོམ་ལྡན་འདས་ཀྱིས་དེའི་བསམ་པ་
མཁྱེན་ནས། ཤཱ་རིའི་བུ་ལ་ཁྱོད་དྲི་མ་མེད་པར་གྲགས་པའི་ནད་འདྲིར་སོང་ཞིག་ཅེས་བཀའ་སྩལ་པས། བདག་དེར་མི་འགྲོའོ་ཞེས་ཞུས་སོ། །ཁྱོད་དེར་ཅིའི་ཕྱིར་མི་འགྲོ་གསུངས་པས། ཤཱ་རིའི་བུས་གསོལ་བ་
བདག་སྔོན་ཤིང་དྲུང་ཞིག་ན་ནང་དུ་ཡང་དག་པར་བཞག་པར་གྱུར་པ་ན་ལི་ཙ་བའི་དྲི་མེད་གྲགས་པ་དེར་འོངས་ནས་འདི་སྐད་ཅེས་བཙུན་པ་ཤཱ་རིའི་བུ་ཇི་ལྟར་ཁྱོད་ཀྱི་ནང་དུ་ཡང་དག་པར་བཞག་པ་དེ་ལྟ་བུའི་ནང་དུ་འཇོག་པ་ལ་

[005A]༄༅། །ནང་དུ་ཡང་དག་པར་བཞག་པར་མི་བྱའོ་ཞེས་སོགས་སྨྲས་པས་བདག་གིས་དེ་ལ་ལན་མ་ཐེབས་སོ། །དེའི་སླད་དུ་སྐྱེས་བུ་དམ་པ་དེའི་བྲོ་འདྲི་ཞིང་མཆི་བར་བདག་མི་སྤྲོའོ་ཞེས་ཞུས་ཏེ་
འགྲོར་མ་ཉན། དེ་ནས་མོའུ་འགལ་གྱི་བུ་དང། འོད་སྲུང་ཆེན་པོ་དང། ཚེ་དང་ལྡན་པ་རབ་འབྱོར་དང། བྱམས་མའི་བུ་གང་པོ་དང། ཀ་ཏྱའི་བུ་ཆེན་པོ་དང། མ་འགགས་པ་དང། ཉེ་བར་འཁོར་དང། སྒྲ་
གཅན་ཟིན་སོགས་ལ་རིམ་བཞིན་བཀའ་སྩལ་པས་དེ་རྣམས་ཀྱིས་ཀྱང་སྔར་གྱི་རྒྱུ་མཚན་དེ་ལྟ་བུ་རེ་ཞུས་ནས་སུ་གཅིག་ཀྱང་འགྲོར་མ་ནུས་སོ། །དེ་ནས་ཀུན་དགའ་བོ་ལ་བཀའ་སྩལ་པ། དེས་ཞུས་པ། བདག་སྔོན་
བཅོམ་ལྡན་འདས་ཀྱི་སྐུ་ལ་སྙུན་ཅིག་བྱུང་ནས་འོ་མ་འཚོལ་དུ་བྲམ་ཟེ་གཅིག་གི་སྒོ་དྲུང་ན་ཡོད་པ་ལ། དེར་དྲི་མེད་གྲགས་པ་འོངས་ནས། ཀུན་དགའ་བོ་ཁྱོད་ནང་སྔ་མོར་ལྷུང་བཟེད་ཐོགས་ནས་བྲམ་ཟེའི་སྒོ་དྲུང་
དུ་ཅིའི་ཕྱིར་སྡོད་པ་ཡིན་ཞེས་སྨྲས་པ་ལ། བདག་གིས་སངས་རྒྱས་ཀྱི་སྐུ་ལ་སྙུན་ཅིག་བྱུང་སྟེ་འོ་མ་འཚོལ་དུ་འོངས་པ་ཡིན་ཞེས་སྨྲས་སོ། །དེའི་ལན་དུ་བདག་ལ་ཀུན་དགའ་བོ་དེ་བཞིན་གཤེགས་པའི་སྐུ་ནི་
རྡོ་རྗེ་ལྟར་མཁྲེགས་པའི་རང་བཞིན་ཡིན་ན་སྙུན་ག་ལ་འབྱུང། ཁྱོད་བཅོམ་ལྡན་འདས་ལ་སྐུར་བ་མ་འདབས་པར་སླར་སོང། གཞན་སུ་ལའང་དེ་སྐད་མ་ཟེར་ཅིག། བྱང་ཆུབ་སེམས་དཔའ་དང་ལྷའི་བུ་གཟི་

[005B] འཁོར་ལོས་བསྒྱུར་བ་དགེ་བའི་རྩ་བ་ཆུང་དུ་དང་ལྡན་པ་ལ་ཡང་ནད་མེད་ན་བཅོམ་ལྡན་འདས་དགེ་བའི་རྩ་བ་ཚད་མེད་པ་དང་ལྡན་པ་དེ་ལ་སྙུན་ག་ལ་མངའ། བཙུན་པ་ཀུན་
དགའ་བོ་ཁོ་བོ་ངོ་ཚ་བར་མ་བྱ་བར་སླར་སོང་ཞིག་ཅེས་སོགས་སྨྲས་བྱུང་བས་བདག་ཤིན་ཏུ་ངོ་ཚ་བར་གྱུར་ཏོ། །དེའི་སླད་དུ་བདག་དེར་མཆི་བར་མོ་སྤྲོའོ་ཞེས་ཞུས་སོ། །དེ་བཞིན་དུ་ཉན་ཐོས་ལྔ་བརྒྱ་ཙམ་ལ་ཡང་
བཀའ་སྩལ་པས་རང་རང་གིས་འགྲོར་མི་སྤོབས་པའི་རྒྱུ་མཚན་རེ་བཅོམ་ལྡན་འདས་ལ་གསོལ་ནས་འགྲོར་མ་ནུས་སོ། །དེ་ནས་བྱང་ཆུབ་སེམས་དཔའ་བྱམས་པ་དང། ལི་ཙ་བའི་གཞོན་ནུ་བཀོད་པ་དང། བྱང་ཆུབ་
སེམས་དཔའ་འགྲོ་བ་འཛིན་དང། ཚོང་དཔོན་གྱི་བུ་ལེགས་བྱིན་སོགས་ལ་བཀའ་སྩལ་པས་སྔར་བཞིན་རྒྱུ་མཚན་མི་འདྲ་བ་རེ་ཞུས་ནས་སུ་ཡང་འགྲོར་མ་ཕོད་དོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་
པོ་འཇམ་དཔལ་ལ། ཁྱོད་ལི་ཙ་བའི་དྲི་མེད་གྲགས་པའི་ནད་འདྲིར་སོང་ཞིག་གསུངས་པས། འཇམ་དཔལ་གྱིས་ཞུས་པ། བཅོམ་ལྡན་འདས་ལི་ཙ་བའི་དེ་ནི་ཟབ་མོའི་ཚུལ་ལ་སྤོབས་པ་རབ་ཏུ་ཞུགས་པ། བྱང་ཆུབ་
སེམས་དཔའ་བགྱི་བ་ཐམས་ཅད་ཚར་ཕྱིན་པ། ཐབས་མཁས་པ་རྟོགས་པར་ཁོང་དུ་ཆུད་པ། དྲིས་པ་གཏན་ལ་འབེབས་པ་སོགས་ཡོན་ཏན་གྱི་ཚོགས་དཔག་ཏུ་མེད་པ་དཔག་པར་དཀའ་བ་ཚད་མེད་པ་དང་ལྡན་

[006A]༄༅། །པས༑ དེ་ནི་གོ་ཆ་ཆུང་དུས་མགུ་བར་མི་ནུས་ཀྱི། འོན་ཀྱང་སངས་རྒྱས་ཀྱི་བྱིན་རླབས་ཀྱིས། ཡང་དག་པ་ཇི་ལྟ་བ་དང་མཐུ་ཇི་ལྟ་བ་བཞིན་དུ་བཤད་པར་བདག་འགྲོའོ་ཞེས་ཞལ་
གྱིས་བཞེས་ཏེ་འབྱོན་པར་ཆས་སོ། །དེའི་ཚེ་སངས་རྒྱས་ཀྱི་འཁོར་ན་གནས་པའི་བྱང་ཆུབ་སེམས་དཔའ་དང། ཉན་ཐོས་དང། བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་དང། ལྷའི་བུ་དང། ལྷའི་
བུ་མོ་རྣམས་ཀྱིས། འཇམ་དཔལ་དང་ལི་ཙ་བའི་དྲི་མེད་གྲགས་པ་གཉིས་ལས་གདོན་མི་ཟ་བར་དམ་པའི་ཆོས་ཀྱི་གཏམ་ཆེན་པོ་འབྱུང་བར་འགྱུར་རོ་སྙམ་དུ་བསམས་ནས་ཆོས་ཉན་པའི་ཕྱིར་འཁོར་དེ་དག་གིས་བྱང་ཆུབ་
སེམས་དཔའ་སེམས་དཔའ་ཆེན་པོ་འཇམ་དཔལ་ཡོངས་སུ་བསྐོར་ཏེ་ཡངས་པའི་གྲོང་ཁྱེར་དུ་གཤེགས་སོ། །དེ་ནས་དྲི་མེད་གྲགས་པས། འཇམ་དཔལ་འཁོར་བཅས་འོངས་པར་འདུག་པས་བདག་གི་ཁྱིམ་འདི་
སྟོང་པར་བྱིན་གྱིས་བརླབ་པོ་སྙམ་སྟེ་ཁྱིམ་དེར་ཁོང་རང་ན་བ་ཉལ་ཞིང་འདུག་པའི་ཁྲི་གཅིག་པུ་མ་གཏོགས་གང་ཡང་མི་སྣང་བར་བྱས་ཏེ་གནས་སོ། །དེ་ནས་འཇམ་དཔལ་འཁོར་བཅས་ནང་དུ་བྱོན་པའི་ཚེ་ཁྱིམ་དེ་
སྟོང་པར་མཐོང་ངོ། །དེའི་ཚེ་དྲི་མེད་གྲགས་པས་འཇམ་དཔལ་ལ་འདི་སྐད་ཅེས་སྨྲས་སོ། །འཇམ་དཔལ་ལེགས་པར་འོངས་སོ། །འཇམ་དཔལ་ཤིན་ཏུ་ལེགས་པར་འོངས་སོ། །སྔོན་མ་འོངས། མ་མཐོང་

[006B] །འཇམ་དཔལ་གྱིས་སྨྲས་པ། ཁྱིམ་བདག་ཁྱོད་ཇི་སྐད་ཟེར་བ་བཞིན་ཏེ། གང་འོངས་པ་དེ་ནི་ཕྱིས་མི་འོངས། གང་སོང་བ་དེ་ནི་ཕྱིས་མི་འགྲོའོ། །སྐྱེས་བུ་དམ་པ་ཁྱོད་བཟོད་དམ། འཚོ་འམ་
ཁྱོད་ཀྱི་ཁམས་མི་འཁྲུག་གམ། བཅོམ་ལྡན་འདས་ཀྱིས་ཀྱང་ཁྱོད་ལ་གནོད་པ་ཉུང་ངམ། ཉམ་ང་བ་ཉུང་ངམ། ན་བ་ཉུང་ངམ། བདེ་བ་ལ་རེག་པར་གནས་སམ་ཞེས་བདག་འདྲི་བར་བཏང་ངོ། །ཁྱིམ་བདག་ཁྱོད་
ཀྱི་ནད་འདི་ཅི་ལས་བྱུང། བྱུང་ནས་ཇི་སྲིད་ལོན། ཇི་ལྟར་གནས། ཇི་ཙམ་ན་འཚོ་བར་འགྱུར། དྲི་མེད་གྲགས་པས་སྨྲས་པ། འཇམ་དཔལ་མ་རིག་པ་དང་སྲིད་པའི་སྲེད་པ་ཇི་སྲིད་པར་ཁོ་བོའི་ནད་འྡྲིའང་དེ་སྲིད་དོ། །
སེམས་ཅན་ཐམས་ཅད་ཀྱི་ནད་ཇི་སྲིད་པར་ཁོ་བོའི་ནད་ཀྱང་དེ་སྲིད་དོ། །སེམས་ཅན་ཐམས་ཅད་ནད་དང་བྲལ་བར་གྱུར་པ་དེའི་ཚེ་ཁོ་བོའི་ནད་ཀྱང་འབྱང་ངོ། །ཞེས་སོགས་ཕན་ཚུན་ཤིན་ཏུ་ཟབ་ཅིང་རྒྱ་ཆེ་བའི་དམ་
པའི་ཆོས་ཀྱི་དཀའ་གནས་ལས་བརྩམས་པའི་དྲི་བ་དྲིས་ལན་གྱི་སེང་གེའི་ང་རོ་ཕྱོགས་བརྒྱར་བསྒྲགས་པས་ལྷའི་བུ་བརྒྱད་སྟོང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །དེ་ནས་ཤཱ་རིའི་
བུས༑ ཁྱིམ་འདིར་སྟན་གཅིག་ཀྱང་མི་འདུག་ན་བྱང་ཆུབ་སེམས་དཔའ་འདི་དག་དང་ཉན་ཐོས་འདི་དག་ཅིའི་སྟེང་དུ་འཁོད་སྙམ་མོ། །དེའི་བསམ་པ་དྲི་མེད་གྲགས་པས་ཤེས་ནས། ཤཱ་རིའི་བུ་ལ་ཁྱོད་ཆོས་འདོད་
[007A]༄༅། །ནས་འོངས་པ་ཡིན་ནམ། སྟན་འདོད་ནས་འོངས་པ་ཡིན་ཞེས་སྨྲས་པས། ཤཱ་རིའི་བུ་ན་རེ། ཁོ་བོས་ཆོས་འདོད་ནས་འོངས་ཀྱི་སྟན་འདོད་ནས་འོངས་པ་མ་ཡིན་ནོ། །དྲི་མེད་གྲགས་
བས་སྨྲས་པ། བཙུན་པ་ཤཱ་རིའི་བུ། གང་ཆོས་འདོད་པ་དེ་ནི་བདག་གི་ལུས་ཀྱང་འདོད་པ་མ་ཡིན་ན་སྟན་འདོད་པར་ག་ལ་འགྱུར། ཞེས་སོགས་ཆོས་ཀྱི་རྣམ་གྲངས་མང་པོ་བསྟན་པ་ན་ལྷའི་བུ་ལྔ་བརྒྱ་ཆོས་
རྣམས་ལ་ཆོས་ཀྱི་མིག་རྣམ་པར་དག་པ་ཐོབ་པོ། །དེ་ནས་བདག་ཉིད་ཆེན་པོ་དྲི་མ་མེད་པར་གྲགས་པས། འཇམ་དཔལ་ལ་ཁྱོད་ཕྱོགས་བཅུའི་སངས་རྒྱས་ཀྱི་ཞིང་གྲངས་མེད་པར་སོང་བའི་ཚོ་སེང་གེའི་ཁྲི་ཐམས་
ཅད་ཀྱི་མཆོག་རྨད་དུ་བྱུང་བ་དག་མཐོང་དམ་ཞེས་དྲིས་པས། འཇམ་དཔལ་གྱིས་སྨྲས་པ། རིགས་ཀྱི་བུ་འདི་ནས་ཤར་ཕྱོགས་སུ་སངས་རྒྱས་ཀྱི་ཞིང་གངྒཱའི་ཀླུང་སུམ་ཅུ་རྩ་གཉིས་ཀྱི་བྱེ་མ་སྙེད་འདས་པ་ན་འཇིག་
རྟེན་གྱི་ཁམས་ལྷུན་པོའི་རྒྱལ་མཚན་ཞེས་བྱ་བ་ཡོད། དེ་ན་དེ་བཞིན་གཤེགས་པ་ལྷུན་པོའི་སྒྲོན་མེའི་རྒྱལ་པོ་ཞེས་བྱ་བ་བཞུགས་ཏེ། དེའི་སྐུ་ལ་དཔག་ཚད་འབུམ་ཕྲག་བརྒྱད་ཅུ་རྩ་བཞི་ཡོད། དེའི་ཁྲིའི་
ཚད་ནི་དཔག་ཚད་འབུམ་ཕྲག་དྲུག་ཅུ་རྩ་བརྒྱད་དོ། །འཁོར་གྱི་བྱང་ཆུབ་སེམས་དཔའ་དག་གི་ལུས་ཀྱང་དཔག་ཚང་འབུམ་ཕྲག་བཞི་བཅུ་རྩ་གཉིས་སོ། །དེ་དག་གི་ཁྲི་ལ་ཡང་དཔག་ཚད་འབུམ་ཕྲག་སུམ་ཅུ་སོ་

[007B] དེ་ནས་དེ་ཐོས་མ་ཐག་ཏུ་ལི་ཙ་བའི་དྲི་མེད་གྲགས་པས་རྫུ་འཕྲུལ་གྱིས་སངས་རྒྱས་ཀྱི་ཞིང་དེ་ནས་གོང་དུ་བཤད་པའི་ཁྲི་དེ་དག་དང་མཉམ་པའི་སེང་གེའི་ཁྲི་སུམ་ཁྲི་ཉིས་སྟོང་ནམ་མཁའ་ལས་འོངས་ཏེ་
ཁོང་རང་གི་ཁྱིམ་དུ་གནས་པར་བྱས་སོ། །དེ་ནས་དྲི་མེད་གྲགས་པས་འཇམ་དཔལ་འཁོར་བཅས་ལ་ཁྱེད་རང་རྣམས་སེང་གེའི་ཁྲི་དང་འཚམ་པའི་ལུས་སྤྲུལ་ལ་ཁྲིའི་སྟེང་དུ་འདུག་ཅིག་ཅེས་སྨྲས་པས། བྱང་ཆུབ་
སེམས་དཔའ་རྫུ་འཕྲུལ་ཐོབ་པ་དག་གིས་རང་རང་གི་ལུས་དཔག་ཚད་འབུམ་ཕྲག་བཞི་བཅུ་རྩ་གཉིས་པར་སྤྲུལ་ཏེ་ཁྲིར་འཁོད་དོ། །དེ་ནས་བྱང་ཆུབ་སེམས་དཔའ་ལས་དང་པོ་པ་རྣམས་ཁྲིར་འདུག་མ་ནུས་པ་ལ་
དེ་མ་ཐག་ལི་ཙ་བའིས་ཆོས་བསྟན་པས་རྫུ་འཕྲུལ་ཐོབ་སྟེ་སྔར་བཞིན་འཁོད་དོ། །དེའི་ཚེ་ཉན་ཐོས་ཆེན་པོ་དེ་དག་ཀྱང་སེང་གེའི་ཁྲིར་འདུག་མ་ནུས་པ་ལ། དྲི་མེད་གྲགས་པས་ཤཱ་རིའི་བུ་ལ་སྨྲས་པ། ཁྱེད་རང་སེང་གེའི་ཁྲི་
ལ་འདུག་ཅིག། ཤཱ་རིའི་བུས་སྨྲས་པ། སེང་གེའི་ཁྲི་འདི་དག་རྒྱ་ཆེ་ཞིང་ཡངས་པའི་སྟོབས་ཀྱིས་བདག་ཅག་འདུག་མི་ནུས་སོ། །དྲི་མེད་གྲགས་པས་སྨྲས་པ། དེ་བཞིན་གཤེགས་པ་ལྷུན་པོའི་སྒྲོན་མེའི་རྒྱལ་པོ་
ལ་ཕྱག་འཚོལ་ཞིག་དང་འདུག་ནུས་པར་འགྱུར་རོ། །དེ་ནས་ཉན་ཐོས་རྣམས་ཀྱིས་དེ་བཞིན་བྱས་པས་སེང་གེའི་ཁྲིར་འཁོད་དེ། ཤཱ་རིའི་བུས་དྲི་མེད་གྲགས་པ་ལ་འདི་སྐད་ཅེས་རིགས་ཀྱི་བུ་ཁྱིམ་ཆུང་དུའི་ནང་དུ་

[008A]༄༅། །འདི་ལྟ་བུའི་ཁྲི་བསམ་གྱིས་མི་ཁྱབ་པ་ཤོང་བ་ནི་ངོ་མཚར་ཆེའོ་ཞེས་སྨྲས་པས། དེའི་ལན་དུ་དྲི་མེད་གྲགས་པ་ན་རེ། སངས་རྒྱས་དང་བྱང་ཆུབ་སེམས་དཔའ་རྣམས་ལ་
རྣམ་པར་ཐར་པ་བསམ་གྱིས་མི་ཁྱབ་པ་ཞེས་བྱ་བ་ཞིག་ཡོད་ཅིང། དེ་ལ་གནས་པའི་བྱང་ཆུབ་སེམས་དཔས་ཤིན་ཏུ་ཆེ་བའི་རི་རབ་ལྷུན་པོ་ཡང་ཡུངས་འབྲུའི་ནང་དུ་འཇུག་པར་བྱེད་ཅིང། དེའི་ཚེ་ཡུངས་
འབྲུ་ཆེར་མ་སོང་ལ་རི་རབ་ཆུང་དུ་སོང་བ་མེད་དོ། །ཞེས་སོགས་རྣམ་པར་ཐར་པ་བསམ་གྱིས་མི་ཁྱབ་པ་ལ་གནས་པའི་བྱང་ཆུབ་སེམས་དཔའ་རྣམས་ཀྱི་ཡུལ་ལ་འཇུག་པ་དཔེ་དང་དོན་སྣ་ཚོགས་པས་བསྟན་
དེ་ནས་ཤཱ་རིའི་བུ་འདི་སྙམ་དུ་གདུགས་ཚོད་ལ་བབ་འདུག་པ་ལ་བྱང་ཆུབ་སེམས་དཔའ་འདི་དག་ཟན་གང་དུ་བཟའ་སྙམ་མོ། །དེའི་ཚེ་དྲི་མེད་གྲགས་པས་ཤཱ་རིའི་བུའི་བསམ་པ་ཤེས་ནས། དེ་ལ་འདི་སྐད་
ཅེས་ཁྱོད་དེ་བཞིན་གཤེགས་པས་གསུངས་པའི་རྣམ་པར་ཐར་བ་བརྒྱད་ལ་གནས་པར་བྱོས་ལ་ཟང་ཟིང་དང་འདྲེས་པའི་རྒྱུད་ཀྱིས་ཆོས་མཉན་ཅིག། ཅུང་ཟད་སྡོད་དང་སྔོན་ཟམ་མྱོང་བའི་ཁ་ཟས་ཟ་བར་
འགྱུར་རོ་ཞེས་སྨྲས་སོ། །དེ་ནས་ལི་ཙ་བའི་དྲི་མེད་གྲགས་པ་ཏིང་ངེ་འཛིན་ལ་སྙོམས་པར་ཞུགས་ནས། འདི་ལྟ་བུའི་རྫུ་འཕྲུལ་མངོན་པར་འདུ་བྱས་སོ། །སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་སུ་

[008B] འཇིག་རྟེན་གྱི་
ཁམས་ཚད་མེད་པ་ཁྱབ་པའི་དྲི་འབྱུང་བའི་ཁ་ཟས་ཕུན་སུམ་ཚོགས་པ་དང་ལྡན་པ་དེ་ལྟ་བུ་བསྟན་ནས། དྲི་མེད་གྲགས་པས། འཇམ་དཔལ་གྱི་འཁོར་ན་གནས་པའི་བྱང་ཆུབ་སེམས་དཔའ་དག་ལ་སངས་རྒྱས་ཀྱི་
ཞིང་དེ་ནས་ཁ་ཟས་ལེན་དུ་སྤྲོ་བ་སུ་ཡོད་དམ་ཞེས་དྲིས་པས། སུ་ཡང་འགྲོ་བ་ལ་མི་སྤྲོའོ་ཞེས་སྨྲས་སོ། །དེ་ནས་དྲི་མེད་གྲགས་པས། ཁྱོད་ཀྱི་འཁོར་འདི་དག་ངོ་མི་ཚའམ་ཞེས་གསུངས་པ་ལ། དེའི་ལན་དུ་
འཇམ་དཔལ་གྱིས། རིགས་ཀྱི་བུ་དེ་བཞིན་གཤེགས་པས་མ་བསླབ་པ་ལ་བརྙས་པར་མི་བྱའོ་ཞེས་མ་གསུངས་སམ། ཞེས་སྨྲས་སོ། །དེ་ནས་དྲི་མེད་གྲགས་པས་མལ་དེ་ནས་མ་ལངས་བཞིན་དུ་བྱང་ཆུབ་
སེམས་དཔའ་དེ་དག་གི་མདུན་དུ་མཚན་དང་དཔེ་བྱད་བཟང་པོས་བརྒྱན་པའི་བྱང་ཆུབ་སེམས་དཔའ་རེ་རེ་སྤྲུལ་པས། འཇམ་དཔལ་གྱི་འཁོར་དེ་དག་མོག་མོག་བོར་བྱས་ཤིང། སྤྲུལ་པ་དེ་དག་ལ་དྲི་མེད་གྲགས་
པས་སྨྲས་པ། རིགས་ཀྱི་བུ་ཁྱེད་རྣམས་སྤོས་མཆོག་བརྩེགས་པའི་དྲུང་དུ་སོང་ལ། ལི་ཙ་བའི་དྲི་མེད་གྲགས་པས་བཅོམ་ལྡན་འདས་ཀྱི་ཞབས་ལ་མགོ་བོས་ལན་བརྒྱ་སྟོང་དུ་ཕྱག་འཚལ་ནས། བཅོམ་ལྡན་འདས་

[009A]༄༅། །ལ་གནོད་པ་ཉུང་ངམ། ཉམ་ང་བ་ཉུང་དམ། བདེ་བ་ལ་རེག་པར་གནས་སམ་ཞེས་སྙུན་གསོལ་ཞིང། བཅོམ་ལྡན་འདས་ཀྱིས་ཟས་གསོལ་བའི་ལྷག་མའང་བདག་ལ་སྩལ་
དུ་གསོལ། དེས་འཇིག་རྟེན་གྱི་ཁམས་འདིར་སངས་རྒྱས་ཀྱི་མཛད་པ་བགྱིད་པར་འགྱུར་རོ། །ཞེས་སོགས་ཞུས་ཤིག་ཅེས་སྨྲས་པས། སྤྲུལ་པའི་བྱང་ཆུབ་སེམས་དཔའ་དེ་དག་གིས་ཀྱང་ལེགས་སོ་ཞེས་
མཉན་ཏེ་སངས་རྒྱས་དེའི་དྲུང་དུ་སོང་ནས་དེ་བཞིན་ཞུས་པས། སངས་རྒྱས་དེས་དྲི་ཐམས་ཅད་དང་ལྡན་པའི་སྣོད་དུ་དྲི་ཐམས་ཅད་བསྒོས་པའི་ཟས་བླུགས་ཏེ་སྤྲུལ་པའི་བྱང་ཆུབ་སེམས་དཔའ་དེ་དག་ལ་བྱིན་ནོ། །
དེའི་ཚེ་ཞིང་དེའི་བྱང་ཆུབ་སེམས་དཔའ་བརྒྱ་སྟོང་ཕྲག་དགུ་བཅུས་དེ་བཞིན་གཤེགས་པ་སྤོས་མཆོག་བརྩེགས་པ་ལ་འདི་སྐད་དུ་བདག་ཅག་ཀྱང་འཇིག་རྟེན་གྱི་ཁམས་དེར་སངས་རྒྱས་ཤཱཀྱ་ཐུབ་པ་དེ་ལ་བལྟ་
ཞིང་ཕྱག་འཚལ་བ་དང་དྲི་མ་མེད་པར་གྲགས་པ་དང་བྱང་སེམས་དེ་དག་ལ་བལྟ་བའི་སླད་དུ་མཆིའོ་ཞུས་པས། རིགས་ཀྱི་བུ་དག་ཁྱེད་རྣམས་ཀྱི་ལུས་ལས་བྱུང་བའི་དྲིས་འཇིག་རྟེན་གྱི་ཁམས་མི་མཇེད་དེའི་སེམས་
ཅན་དག་མྱོས་ཤིང་གཟུགས་ཀྱིས་དེ་དག་སྤ་བཀོད་བར་འགྱུར་བས། དྲི་མེད་པ་དང་གཟུགས་བསྒྱུར་ལ་སོང་ཞིག་ཅེས་བཀའ་སྩལ་ཏོ། །དེ་ནས་སྤྲུལ་པའི་བྱང་ཆུབ་སེམས་དཔའ་དེ་རྣམས་ཀྱིས་ཞལ་ཟས་ཐོགས་ནས་

[009B] དེ་མ་ཐག་དྲི་མེད་གྲགས་བས་སེང་གེའི་ཁྲི་བརྒྱ་སྟོང་ཕྲག་དགུ་བཅུ་
སྤྲུལ་ནས་དེ་དག་གི་སྟེང་དུ་བྱང་ཆུབ་སེམས་དཔའ་རྣམས་འདུག་ཏུ་བཅུག་ཅིང། སྤྲུལ་པའི་བྱང་ཆུབ་སེམས་དཔས་སྔར་གྱི་ཞལ་ཟས་དེ་དྲི་མེད་གྲགས་པ་ལ་ཕུལ་བས་ཞལ་ཟས་དེའི་དྲིས་འཇིག་རྟེན་གྱི་ཁམས་སྟོང་གི་
བར་དུ་ཁྱབ་པར་གྱུར་ཏོ། །དེའི་ཚེ་ཡངས་པའི་གྲོང་ཁྱེར་གྱི་བྲམ་ཟེ་དང། ཁྱིམ་བདག་རྣམས་དང། ལི་ཙ་བའི་རྣམས་ཀྱི་དབང་པོ་ཟླ་གདུགས་ཀྱིས་གཙོས་ལི་ཙ་པཱི་བརྒྱད་ཁྲི་བཞི་སྟོང་ལོངས་པ་དང། ས་ལ་སྤྱོད་པའི་
ལྷའི་བུ་རྣམས་དང། འདོད་པ་ན་སྤྱོད་པ་དང། གཟུགས་ཡོད་པ་ན་སྤྱོད་པའི་ལྷའི་བུ་རྣམས་ཀྱང་དྲི་དེ་ཚོར་ནས་དྲི་མེད་གྲགས་པའི་ཁྱིམ་དུ་འོངས་སོ། །དེ་ནས་ལི་ཙ་བའི་དྲི་མེད་གྲགས་པས་ཉན་ཐོས་རྣམས་ལ་འདི་
སྐད་དུ། བཙུན་པ་རྣམས་དེ་བཞིན་གཤེགས་པའི་ཞལ་ཟས་བདུད་རྩི་ཐུགས་རྗེ་ཆེན་པོས་ཡོངས་སུ་བསྒོས་པ་ཟོ་ལ་ཉི་ཚེ་བའི་སྤྱོད་པར་སེམས་མ་འདོགས་ཤིག་ཅེས་སྨྲས་སོ། །དེའི་ཚེ་ཉན་ཐོས་འགའ་ཞིག་གིས་
འདི་སྙམ་དུ། འདི་འདྲའི་འཁོར་མང་པོས་ཞལ་ཟས་ཉུང་དུ་འདི་ཇི་ལྟར་བཟའ་སྙམ་མོ། །དེ་ནས་སྤྲུལ་པའི་བྱང་ཆུབ་སེམས་དཔའ་དེས་ཉན་ཐོས་དེ་དག་ལ། ཚེ་དང་ལྡན་པ་དག་ཁྱེད་རང་གི་ཤེས་རབ་དང་བསོད་ནམས་

[010A]༄༅། །དེ་བཞིན་གཤེགས་པའི་ཤེས་རབ་དང་བསོད་ནམས་སུ་མ་སྙོམས་ཤིག། ཅིའི་ཕྱིར་ཞེ་ན། རྒྱ་མཚོ་ཆེན་པོ་ཟད་པར་གྱུར་ཀྱང་ཞལ་ཟས་འདི་ལ་འཛད་པ་མེད་དོ། །སེམས་ཅན་
ཐམས་ཅད་ཀྱིས་འདི་ལ་ཁམ་དུ་བཅད་དེ་ཟོས་ཀྱང་འཛད་པར་མི་འགྱུར་རོ། །ཞེས་སོགས་སྨྲས་སོ། །དེ་ནས་ལི་ཙ་བའིས་ཤིས་བཞིན་དུ་སྤོས་མཆོག་བརྩེགས་པའི་ཞིང་གི་བྱང་ཆུབ་སེམས་དཔའ་རྣམས་ལ། རིགས་
ཀྱི་བུ་དག་དེ་བཞིན་གཤེགས་པ་སྤོས་མཆོག་བརྩེགས་པས་ཆོས་ཅི་འདྲ་སྟོན་ཅེས་སྨྲས་སོ། །དེ་དག་གིས་སྨྲས་པ། དེ་བཞིན་གཤེགས་པ་དེ་ནི་ཡི་གེ་དང་ངེས་པའི་ཚིག་གིས་ཆོས་མི་སྟོན་ལ། དྲིས་བྱང་ཆུབ་
སེམས་དཔའ་རྣམས་འདུལ་བར་བྱེད་ཅིང། དེ་ཡང་སྤོས་ཀྱི་ཤིང་དང་བྱང་ཆུབ་སེམས་དཔའ་དག་ལ་དྲི་ཤིན་ཏུ་ཞིམ་པ་འབྱུང་སྟེ། དྲི་དེ་མ་ནམས་མ་ཐག་ཏུ་བྱང་ཆུབ་སེམས་དཔའི་ཡོན་ཏན་ཐམས་ཅད་ཀྱི་འབྱུང་
གནས་ཞེས་བྱ་བའི་ཏིང་ངེ་འཛིན་ཐོབ་པར་འགྱུར་ཞིང། དེ་ཐོབ་མ་ཐག་ཏུ་བྱང་ཆུབ་སེམས་དཔའི་ཡོན་ཏན་རྣམས་སྐྱེའོ། །དེ་ནས་བྱང་ཆུབ་སེམས་དཔའ་དེ་དག་གིས་དྲི་མེད་གྲགས་པ་ལ་སྨྲས་པ། བཅོམ་ལྡན་
འདས་ཤཱཀྱ་ཐུབ་པ་ཇི་ལྟར་ཆོས་སྟོན། དྲི་མེད་གྲགས་པས་སྨྲས་པ། སྐྱེས་བུ་དམ་པ་རྣམས་སེམས་ཅན་འདི་དག་ནི་གདུལ་དཀའ་སྟེ་སེམས་ཅན་དམུ་རྒོད་གདུལ་དཀའ་བ་འདི་རྣམས་ལ་དམུ་རྒོད་དང་གདུལ་དཀའ་བ་

[010B] །དམུ་རྒོད་གདུལ་དཀའ་བ་རྣམས་འདུལ་བ་གང། དམུ་རྒོད་གདུལ་དཀའ་བ་འདུལ་བའི་གཏམ་དེ་གང་ཞེ་ན། འདི་ལྟ་སྟེ། འདི་ནི་སེམས་ཅན་དམྱལ་བའོ། །འདི་ནི་
དུད་འགྲོའི་སྐྱེ་གནས་སོ། །འདི་ནི་གཤིན་རྗེའི་འཇིག་རྟེན་ནོ། །འདི་ནི་མི་ཁོམ་པའོ། །འདི་ནི་དབང་པོ་ཉམས་པར་བྱེད་པའོ། །ཞེས་སོགས་ངན་སོང་གསུམ་དང། མི་དགེ་བ་བཅུ་དང། དེའི་འབྲས་བུ་དང། ཕྱིན་
དྲུག་གི་མི་མཐུན་ཕྱོགས་འབྲས་བུ་དང་བཅས་པ་དང། ཀུན་བྱང་གི་སྤང་བླང་གི་རིམ་པ་བཤད་པས་འདུལ་བར་བྱེད་དོ་ཞེས་སྨྲས་སོ། །བྱང་ཆུབ་སེམས་དཔའ་དག་གིས་སྨྲས་པ། བཅོམ་ལྡན་འདས་ཤཱཀྱ་ཐུབ་པ་
སངས་རྒྱས་ཀྱི་ཆེ་བ་བཞག་སྟེ་ངན་ཅིང་དབུལ་བའི་སེམས་ཅན་དམུ་རྒོད་རྣམས་འདུལ་བ་ནི་ངོ་མཚར་ཏོ། །ལི་ཙ་བའི་དྲི་མེད་གྲགས་པས་སྨྲས་པ། སྐྱེས་བུ་དམ་པ་དག་དེ་དེ་བཞིན་ཏེ། འཇིག་རྟེན་གྱི་ཁམས་འདིའི་
བྱང་ཆུབ་སེམས་དཔས་ཚེ་གཅིག་ལ་སེམས་ཅན་གྱི་དོན་མང་དུ་བྱེད་པ་དེ་ཙམ་འཇིག་རྟེན་གྱི་ཁམས་སྤོས་ཐམས་ཅད་ཀྱི་དྲི་མཆོག་དེར་བྱང་ཆུབ་སེམས་དཔའ་དག་གིས་བསྐལ་པ་བརྒྱ་སྟོང་གི་བར་དུ་ཡང་མི་ནུས་སོ། །
ཞེས་སོགས་གསུངས་པས་སྲོག་ཆགས་འབུམ་བླ་ན་མེད་པའི་བྱང་ཆུབ་ཏུ་སེམས་བསྐྱེད་དོ། །བྱང་ཆུབ་སེམས་དཔའ་ཆིག་ཁྲི་མི་སྐྱེ་བའི་ཆོས་ལ་བཟོད་པ་ཐོབ་པོ། །དེའི་ཚེ་བཅོམ་ལྡན་འདས་ཨ་མྲ་སྲུང་བའི་

[011A]༄༅། །ཚལ་ན་ཆོས་སྟོན་པའི་འཁོར་གྱི་ཁྱམས་དེ་ཡངས་པར་གྱུར་ཅིང་འཁོར་དེ་དག་ཀྱང་གསེར་གྱི་ཁ་དོག་ལྟ་བུར་འདུག་པ་ལ། ཀུན་དགའ་པོས་འདི་ཅི་ལགས་ཞུས་པས། བཅོམ་ལྡན་
འདས་ཀྱིས་བཀའ་སྩལ་པ། ཀུན་དགའ་བོ་འདི་ནི་ལི་ཙ་བའི་དྲི་མེད་གྲགས་པ་དང། འཇམ་དཔལ་འཁོར་བཅས་འོངས་པའི་སྔ་ལྟས་སོ། །དེ་ནས་ལི་ཙ་བའི་དྲི་མ་མེད་བར་གྲགས་པས་རྫུ་འཕྲུལ་གྱིས་འཇམ་དཔལ་
འཁོར་བཅས་ཁྲི་དང་བཅས་པ་རང་གི་ལག་པ་གཡས་པའི་སྟེང་དུ་བཞག་ནས་བཅོམ་ལྡན་འདས་ཀྱི་དྲུང་དུ་ཕྱིན་པ་དང། དེ་དག་ས་ལ་བཞག་སྟེ་ཞབས་ལ་མགོ་བོས་ཕྱག་འཚལ་ཏེ་ལན་བདུན་བསྐོར་བ་བྱས་
ནས་ཕྱོགས་གཅིག་ཏུ་འཁོད་དོ། །དེ་ནས་འཁོར་གཞན་རྣམས་ཀྱང་རང་རང་གི་ཁྲི་ལས་བབས་ཏེ་བཅོམ་ལྡན་འདས་ཀྱི་ཞབས་ལ་ཕྱག་འཚལ་ནས་ཕྱོགས་གཅིག་ཏུ་འཁོད་པའི་ཚེ། བཅོམ་ལྡན་འདས་ཀྱིས་
བྱང་ཆུབ་སེམས་དཔའ་རྣམས་ལ་རིགས་ཀྱི་བུ་དག་རང་རང་གི་ཁྲིའི་སྟེང་དུ་སྡོད་ཅིག་ཅེས་བཀའ་སྩལ་པས་དེ་དག་རང་རང་གི་ཁྲིའི་སྟེང་དུ་འཁོད་དོ། །དེ་ནས་བཅོམ་ལྡན་འདས་ཀྱིས་ཤཱ་རིའི་བུ་ལ་བཀའ་སྩལ་པ། ཤཱ་
རིའི་པུ་ཁྱོད་ཀྱིས་བྱང་ཆུབ་སེམས་དཔའ་རྣམས་ཀྱི་རྣམ་པར་འཕྲུལ་པ་མཐོང་ངམ། ཤཱ་རིའི་བུས་གསོལ་བ། བཅོམ་ལྡན་འདས་མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། དེ་ལ་ཁྱོད་འདུ་

[011B] དེས་གསོལ་པ། བདག་དེ་ལ་བསམ་གྱིས་མི་ཁྱབ་པའི་འདུ་ཤེས་སྐྱེས་ལགས་སོ། །དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་གསོལ་པ། སྔོན་མནམས་མ་མྱོང་བའི་དྲི་
འདི་སུའི་དྲི་ལགས། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ་བྱང་ཆུབ་སེམས་དཔའ་འདི་དག་གི་ལུས་ཀྱི་བ་སྤུའི་ཁུང་བུ་ནས་དྲི་བྱུང་བ་ཡིན་ནོ། །ཤཱ་རིའི་བུས་སྨྲས་པ། ཚེ་དང་ལྡན་པ་ཀུན་
དགའ་བོ་ལི་ཙ་བའི་དྲི་མེད་གྲགས་བས་དེ་བཞིན་གཤེགས་པ་སྤོས་མཆོག་བརྩེགས་པའི་ཞིང་ནས་ཞལ་ཟས་བླངས་ཏེ་བདག་ཅག་ལ་བྱིན་པས་ཟོས་ཚད་ལ་འདི་ལྟ་བུའི་དྲི་འབྱུང་ངོ་ཞེས་སྨྲས་སོ། །དེ་ནས་དེ་བཞིན་
གཤེགས་པ་སྤོས་མཆོག་བརྩེགས་པའི་ཞིང་གི་བྱང་ཆུབ་སེམས་དཔའ་རྣམས་ཀྱིས་བཅོམ་ལྡན་འདས་ལ་གསོལ་བ། བཅོམ་ལྡན་འདས་བདག་ཅག་སངས་རྒྱས་ཀྱི་ཞིང་འདི་ལ་ངན་པའི་འདུར་ཤེས་བགྱི་བ་རྣམས་
སྤངས་པར་འཚལ་ལོ། །དེ་ཅིའི་ཕྱིར་ཞེ་ན། སངས་རྒྱས་ཀྱི་ཡུལ་དང་ཐབས་མཁས་པ་ནི་བསམ་གྱིས་མི་ཁྱབ་སྟེ། སེམས་ཅན་ཡོངས་སུ་སྨིན་བར་བགྱི་བའི་སླད་དུ། ཇི་ལྟ་ཇི་ལྟར་བྱེད་པ་དེ་ལྟ་དེ་ལྟར་ཞིང་གི་བཀོད་པ་
སྟོན་ཏོ། །བཅོམ་ལྡན་འདས་བདག་ཅག་འཇིག་རྟེན་གྱི་ཁམས་སྤོས་ཐམས་ཅད་ཀྱི་དྲི་མཆོག་དེར་མཆིས་ཀྱང། སངས་རྒྱས་རྗེས་སུ་དྲན་པའི་ཆོས་ཀྱི་རྫོངས་ཞིག་བདག་ལ་སྩལ་དུ་གསོལ། བཅོམ་ལྡན་འདས་ཀྱིས་
[012A]༄༅། །བཀའ་སྩལ་པ། རིགས་ཀྱི་བུ་བྱང་ཆུབ་སེམས་དཔའི་རྣམ་པར་ཐར་བ་ཟད་པ་དང་མི་ཟད་པ་ཞེས་བྱ་བ་ཡོད་དོ། །དེ་ལ་ཁྱེད་ཀྱིས་བསླབ་པར་བྱ་སྟེ། ཞེས་སོགས་བསྟན་པས་བྱང་ཆུབ་
སེམས་དཔའ་དེ་དག་དགའ་ཞིང་མགུ་ནས་མཆོད་པས་མངོན་པར་མཆོད་ནས་འཇིག་རྟེན་གྱི་ཁམས་སྤོས་ཐམས་ཅད་ཀྱི་དྲི་མཆོག་དེར་སོང་ངོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་རིའི་བུས་གསོལ་བ་
བཅོམ་ལྡན་འདས་ལི་ཙ་བའི་དྲི་མ་མེད་པ་འདི་སངས་རྒྱས་ཀྱི་ཞིང་གང་ནས་ཤི་འཕོས་ཏེ་འདིར་མཆིས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་འདི་དེ་བཞིན་གཤེགས་པ་མི་འཁྲུགས་པའི་ཞིང་
མངོན་པར་དགའ་བ་ནས་འདིར་འོངས་སོ། །ཞེས་གསུངས་པས། འཁོར་དེ་ན་གནས་པའི་བྱང་ཆུབ་སེམས་དཔའ་དང་ཉན་ཐོས་ཆེན་པོ་དེ་དག་གིས་འཇིག་རྟེན་གྱི་ཁམས་མངོན་པར་དགའ་བ་དང་དེ་བཞིན་
གཤེགས་པ་མི་འཁྲུགས་པ་དེ་བདག་ཅག་གིས་མཐོང་བར་གྱུར་ན་སྙམ་དུ་བསམ་པ་ལས། བཅོམ་ལྡན་འདས་ཀྱིས་དེ་མཁྱེན་ནས་དྲི་མེད་གྲགས་པ་ལ། རིགས་ཀྱི་བུ་ཁྱོད་ཀྱིས་དེ་བཞིན་གཤེགས་པ་མི་
འཁྲུགས་པ་དང་དེའི་ཞིང་མངོན་དགའ་དེ་འཁོར་འདི་དག་ལ་སྟོན་ཅིག་ཅེས་བཀའ་སྩལ་པས། ལི་ཙ་བའི་དྲི་མ་མེད་པར་གྲགས་པ་སེང་གེའི་ཁྲི་ལས་མ་ལངས་བཞིན་དུ། འཇིག་རྟེན་གྱི་ཁམས་མངོན་པར་དགའ་

[012B] སུམ་ཅུ་རྩ་གསུམ་གྱི་ལྷ་རྣམས་དེ་བཞིན་གཤེགས་པ་མི་འཁྲུགས་པ་ལ་བསྙེན་བཀུར་དང་ཆོས་ཉན་པའི་ཕྱིར་འཛམ་བུ་
གླིང་དུ་འབབ་ཅིང། ཞིང་དེའི་མི་རྣམས་ཀྱང་སུམ་ཅུ་རྩ་གསུམ་གྱི་ལྷ་རྣམས་ལ་བལྟ་བའི་ཕྱིར་ལྷ་གནས་སུ་བགྲོད་པའི་རིན་པོ་ཆེའི་ཐེམ་སྐས་གསུམ་འཛམ་བུ་གླིང་ནས་སུམ་ཅུ་རྩ་གསུམ་གྱི་བར་དུ་མངོན་པར་འཕགས་
པ་དེ་ལྟ་བུའི་ཡོན་ཏན་ཚད་མེད་པ་དང་ལྡན་པའི་འཇིག་རྟེན་གྱི་ཁམས་མངོན་པར་དགའ་བ་དེ། ཆུའི་ཕུང་པོ་ནས་བཟུང་སྟེ་འོག་མིན་གྱི་བར་དུ་རྫ་མཁན་གྱི་འཁོར་ལོ་བཞིན་དུ་ལོགས་སུ་བཅད་དེ་ལག་པ་གཡས་
པས་མེ་ཏོག་གི་འཕྲེང་བ་ལྟར་ཐོགས་ཏེ་འཇིག་རྟེན་གྱི་ཁམས་མི་མཇེད་འདིར་བཅུག་ནས་འཁོར་དེ་དག་ལ་བསྟན་པས་ལྷ་དང་མི་ཁྲི་ཕྲག་བཅུ་བཞི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །
དེ་ནས་ལི་ཙ་བའི་དྲི་མ་མེད་པར་གྲགས་པས་འཇིག་རྟེན་གྱི་ཁམས་མངོན་པར་དགའ་བ་མི་འཁྲུགས་པ་དང་བཅས་པ་སླར་རང་གནས་སུ་བཞག་གོ། དེ་ནས་བཅོམ་ལྡན་འདས་ཀྱིས་ཤཱ་རིའི་བུ་ལ་བཀའ་སྩལ་པ། ཁྱོད་
ཀྱིས་དེ་བཞིན་གཤེགས་པ་མི་འཁྲུགས་པ་དང་འཇིག་རྟེན་གྱི་ཁམས་མངོན་པར་དགའ་བ་དེ་མཐོང་ངམ། དེས་གསོལ་པ། བཅོམ་ལྡན་འདས་བདག་གིས་མཐོང་ལགས་སོ། །སེམས་ཅན་ཐམས་ཅད་ཀྱང་སངས་

[013A]༄༅། །རྒྱས་ཀྱི་ཞིང་གི་ཡོན་ཏན་བཀོད་པ་དེ་འདྲ་བར་གྱུར་ཅིག། སེམས་ཅན་ཐམས་ཅད་ཀྱང་རིགས་ཀྱི་བུ་ལི་ཙ་བའི་དྲི་མ་མེད་པར་གྲགས་པ་ཇི་ལྟ་བ་དེ་འདྲ་བའི་རྫུ་འཕྲུལ་དང་ལྡན་པར་གྱུར་ཅིག་
ཅེས་སྨོན་ལམ་བཏབ་པོ། །དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ལི་ཙ་བའི་དྲི་མ་མེད་པར་གྲགས་པ་ཞེས་མཚན་སྙན་གྱི་སྒྲ་དབྱངས་སྲིད་ཞིའི་རྣ་རྒྱན་དུ་སྤུང་པ་དེ་ཉིད་ཀྱི་རྣམ་པར་ཐར་པ་བསམ་གྱིས་མི་ཁྱབ་
པ་གསུང་རབ་ལས་འབྱུང་མོད་ཀྱི་འོན་ཀྱང་འདིར་ཡི་གེས་འཇིགས་པས་རགས་རིམ་ཙམ་བསྡུས་ཏེ་སྨྲས་པ་ཡིན་ལ། རྒྱས་པར་ཤེས་འདོད་པ་དག་གིས་དྲི་མ་མེད་པར་གྲགས་པས་བསྟན་པ་ལས་ཤེས་པར་བྱོས་ཤིག་
   ༈    །རྣམ་དཔྱོད་སྙིང་སྟོབས་ཕྲག་པའི་ཁྱོགས་བླངས་ཏེ། །ཀླུ་སྒྲུབ་ལུགས་བཟང་ཟབ་ལམ་ཐལ་འགྱུར་སྲོལ། །ཇི་བཞིན་འབྱེད་མཛད་སངས་རྒྱས་བསྐྱངས་ལ་འདུད། །
དེ་ལ་བདག་ཉིད་ཆེན་པོ་འདི་རྒྱ་གར་འཕགས་པའི་ཡུལ་དུ་ངེས་པ་དོན་གྱི་པཎྜི་ཏ་ཆེན་པོ་སངས་རྒྱས་བསྐྱངས་སུ་སྐུའི་སྐྱེ་བ་བཞེས་པའི་ལོ་རྒྱུས་ནི། དེ་ཡང་ལྷོ་ཕྱོགས་ཏམྦ་ལའི་ཡུལ་གྱི་བྱེ་བྲག་དང་པའི་རྩ་བ་ཞེས་བྱ་
བར་རིགས་རུས་ཕུན་སུམ་ཚོགས་པ་ཞིག་ཏུ་སྐུ་འཁྲུངས། ཡུལ་དེ་ཉིད་དུ་བརྟན་མཁས་ཀྱི་ཡོན་ཏན་དང་ལྡན་པའི་མཁན་པོ་ཞིག་ལས་རབ་ཏུ་བྱུང། སློབ་དཔོན་ཀླུའི་བཤེས་གཉེན་གྱི་སློབ་མ་སློབ་དཔོན་དགེ་འདུན་

[013B] རྩ་བ་ཤེས་རབ་ཀྱི་འགྲེལ་པ་བུདྡྷ་པཱ་ལི་ཏ་བརྩམས་ཏེ་ཐར་པ་དང་ཐམས་ཅད་
མཁྱེན་པའི་ལམ་བཟད་གསལ་བར་བྱེད་པའི་སྒྲོན་མེ་གྲུབ་མཐའ་ཐམས་ཅད་ཀྱི་ཕྱི་མོ་དབུ་མ་ཐལ་འགྱུར་བའི་ཤིང་རྟའི་སྲོལ་ཆེན་པོ་ལེགས་པར་ཕྱེ་བ་ཡིན་ནོ། །དེ་ཡང། སྟོང་ཐུན་སྐལ་བཟང་མིག་འབྱེད་ལས་
སློབ་དཔོན་སངས་རྒྱས་བསྐྱངས་ཀྱིས་རྩ་ཤེའི་འགྲེལ་པ་མཛད་ནས་འཕགས་པ་ཡབ་སྲས་ཀྱི་དགོངས་པ་ཐལ་འགྱུར་དུ་བཀྲལ་ཞིང་ཞེས་གསུངས་སོ། །རྩེ་གཅིག་ཏུ་བསྒོམས་པས་ཡེ་ཤེས་མཆོག་བརྙེས། འཕགས་
པ་འཇམ་དཔལ་དབྱངས་ཀྱི་ཞལ་མངོན་སུམ་དུ་གཟིགས་ནས་བླ་མ་དང་སློབ་མའི་ཚུལ་གྱིས་ཆོས་གསན་པར་མཛད། ལྷོ་ཕྱོགས་ཀྱི་གཙུག་ལག་ཁང་དཎྚ་པུ་རི་ཞེས་བྱ་བར་བཞུགས་ནས་ཆོས་མང་དུ་བསྟན། འཕགས་
བ་ཡབ་སྲས་དང་སློབ་དཔོན་དཔའ་བོ་ལ་སོགས་པས་མཛད་པའི་བསྟན་བཅོས་མང་པོ་ལ་རྣམ་བཤད་མཛད། མཐར་རིལ་བུའི་དངོས་གྲུབ་བསྒྲུབ་པས་འགྲུབ་སྟེ་རིག་འཛིན་གྱི་གནས་སུ་གཤེགས་ཞེས་གྲག་གོ་དེ་ལྟར་
དུ་ཡང། འགྲེལ་པའི་འགྱུར་བྱང་ལས་ཀྱང། འཇམ་དཔལ་གཞོན་ནུའི་བཀའ་སྒྲུབ་པ། བསྟན་བཅོས་དུ་མའི་རྣམ་བཤད་མཛད་པ། ཐེག་པ་ཆེན་པོ་ལ་ཡང་དག་པར་ཞུགས་པ། རིག་སྔགས་འཆང་གྲུབ་པའི་གནས་

[014A]༄༅། །ཁྱད་པར་ཅན་དུ་གཤེགས་པའི་མཛད་པ་ཞེས་གསུངས་སོ། །རྒྱས་པར་ནི་གཏམ་རྒྱུད་ཀྱི་ཡི་གེ་ཚད་ལྡན་དག་ལས་མི་འབྱུང་བའི་ཕྱིར་སྣང་བ་གང་དྲན་གྱི་བླ་བརྡོལ་འབྲར་མ་སྤབས་སོ། །
   ༈    །འཕགས་མཆོག་འཇམ་པའི་དབྱངས་ཀྱིས་རྗེས་བཟུང་བས། །རང་གཞན་གྲུབ་མཐའ་རྒྱ་མཚོའི་མཐར་སོན་པ། །ཟླ་མདེ་ཕྱོགས་ཀྱི་གླང་པོར་གུས་
པས་འདུད། །དེ་ལ་བདག་ཉིད་ཆེན་པོ་འདི་སློབ་དཔོན་སངས་རྒྱས་བསྐྱངས་སུ་སྐུའི་སྐྱེ་བ་བཞེས་པ་དང་དུས་མཉམ་དུ་འགྲན་ཟླ་དང་བྲལ་བའི་མཁས་པ་ཆེན་པོ་ཕྱོགས་ཀྱི་གླང་པོ་ཞེས་བྱ་བར་སྐུ་འཁྲུངས། དེ་ཡང་དུས་ཀྱི་
འཁོར་ལོ་བསྡུས་པའི་རྒྱུད་ཕྱི་མ་ལས། ཕྱོགས་ཀྱི་གླང་པོ་གཞན་ལ་ཕན་པའི་བསམ་པ་བཙུན་པ་ཟླ་བ་པདྨའི་མྱུ་གུ་དང་ཞེས་རྒྱལ་བ་ཉིད་ཀྱིས་མདོ་རྒྱུད་དུམ་ནས་ལུང་བསྟན་ནོ། །དེ་ལ་སྐུ་བལྟམས་པའི་ཡུལ་ནི་རྒྱ་
གར་ལྷོ་ཕྱོགས་ཀྱི་གྲོང་ཁྱེར་ཆེན་པོ་སཾ་གྷ་བཀྟྲ་ཞེས་བྱ་བ་ཀཉྩིའི་ཡུལ་དང་ཉེ་བ་ཞིག་ཏུ་བྲམ་ཟེའི་རིགས་སུ་འཁྲུངས། ལོ་རྒྱུས་ཁ་ཅིག་ཏུ་རྒྱལ་རིགས་ལས་འཁྲུངས་པར་བཤད་པ་ནི་སྔོན་གྱི་མཁས་པ་དག་གི་གསུང་མ་
ཐོས་པས་རང་བཟོ་མགོ་ཕུར་དུ་འདུག། སྒྲ་དང་སྙན་ངག་སོགས་ཐ་སྙད་ཀྱི་རིག་གནས་ལ་ལེགས་པར་སྦྱངས་པས་མཁས་པ་ཆེན་པོར་གྱུར། དེ་ནས་མུ་སྟེགས་ཀྱི་གྲུབ་པའི་མཐའ་ལ་ཤིན་ཏུ་མཁས་པའི་གནས་མ་བུའི་

[014B] ཉན་ཐོས་ཀྱི་སྡེ་སྣོད་ལའང་ལེགས་པར་སྤྱངས། དེ་ནས་མཁན་པོ་དེ་ཉིད་ལ་སྤོང་བ་གདམས་ངག་ཞུས་པས་ཕུང་པོ་
ལས་དེ་ཉིད་དང་གཞན་དུ་བརྗོད་དུ་མེད་པའི་བདག་སྒོམས་ཤིག་གསུངས་ནས་མན་ངག་བྱིན་ནོ། །དེར་རྣམ་པར་དཔྱད་ཅིང་བརྟགས་ཏེ་ཅི་ཙམ་བཙལ་ཀྱང་བདག་ཡོད་པར་མ་མཐོང་ནས་ཉིན་མོ་སྣང་བས་བསྒྲིབས་སམ་
སྙམ་སྐར་ཁུང་ཐམས་ཅད་བསལ་ཏེ་བཙལ་ཀྱང་མ་མཐོང། མཚན་མོ་ཕྱི་ནང་གི་མུན་པས་བསྒྲིབས་སམ་སྙམ་ནས་ཕྱོགས་བཞིར་མར་མེ་ཆེན་པོ་བཞི་སྦར། ལུས་གཅེར་བུར་ཕྱུད་མིག་བགྲད་དེ་ཕྱི་ནང་ཀུན་ཏུ་
ཡང་ཡང་བལྟས་ཀྱང་མ་རྙེད་དོ། །དེ་ལྟར་བྱེད་པ་གྲོགས་ཀྱིས་མཐོང་ནས་མཁན་པོ་ལ་ཞུས་པས། མཁན་པོས་ཁྱོད་ཅིའི་ཕྱིར་དེ་ལྟར་བྱེད་དྲིས་པས། བདག་ནི་བློ་རྟུལ་ཞིང་བློ་གྲོས་དམན་པས་མཁན་པོས་གསུངས་
བའི་བདག་གང་ཡིན་པ་དེ་མ་མཐོང་སྟེ། དེའི་ཕྱིར་སྒྲིབ་བྱེད་ཀྱིས་བསྒྲིབས་སམ་སྙམ་སྟེ་དེ་ལྟར་བྱས་ཏེ་བཙལ་བ་ཡིན་ཞེས་ཞུས་པས། མཁན་པོས། ཁྱོད་རང་གིས་ངེད་ཀྱི་གྲུབ་པའི་མཐའ་སུན་འབྱིན་པར་འདུག་
པས་སོང་ཞིག་ཟེར་བ་དང། མཁན་པོ་གནས་དེ་ཉིད་དུ་རིགས་པས་ཚར་གཅད་པར་ནུས་མོད་ཀྱི་འོས་མ་ཡིན་སྙམ་སྟེ་ཕྱག་བཙལ་ནས་ཕྱིར་བྱོན། དེ་ནས་མཐར་གྱི་ཀུན་མཁྱེན་གཉིས་པར་གྲགས་པ་སློབ་དཔོན་ཆེན་

[015A]༄༅། །པོ་དབྱིག་གཉེན་གྱི་དྲུང་དུ་བྱོན་ནས་ཞབས་པད་སྤྱི་བོས་བླངས་ཏེ་ཐེག་པ་ཆེ་ཆུང་གི་སྡེ་སྣོད་མཐའ་དག་ལ་མཁས་པར་སྦྱངས། ཁྱད་པར་དུ་རྣམ་རིག་པའི་གྲུབ་མཐའ་དང་ཚད་མ་ལ་འགྲན་
ཟླ་དང་བྲལ་བའི་མཁས་པ་ཆེན་པོར་གྱུར་པས་དབྱིག་གཉེན་གྱི་སློབ་མ་ཚད་མ་རང་ལས་མཁས་པར་གྲགས། མཐར་མདོ་ལྔ་བརྒྱ་ཙམ་བཟུང། སྔགས་མཁན་གྱི་སློབ་དཔོན་གཅིག་ལས་རིག་སྔགས་མནོས་ཏེ་
བསྒྲུབས་པས་འཕགས་པ་འཇམ་དཔལ་གྱི་ཞལ་མངོན་སུམ་དུ་གཟིགས་ཤིང་དགྱེས་བཞིན་དུ་རྗེས་སུ་བཟུང་སྟེ་ཇི་ལྟར་བཞེད་པ་བཞིན་ཆོས་གསན་པར་མཛད་དོ། །དེ་ནས་ཨོཊི་བི་ཤའི་ཡུལ་ནགས་ཚལ་ཤིན་ཏུ་
དབེན་པའི་ཕྱོགས་གཅིག་ཏུ་བཧོ་ར་སཻ་ལ་ཞེས་བྱ་བའི་བྲག་རིའི་ཕུག་ཏུ་བཞུགས་ནས་རྩེ་གཅིག་ཏུ་བསམ་གཏན་འབའ་ཞིག་ལ་གནས་སོ། །དེ་ནས་ལོ་འགའ་ཞིག་འདས་པ་ན་དཔལ་ན་ལེནྡྲར་བྲམ་ཟེ་སུ་དུར་ཛ་ཡ་
ཞེས་བྱ་བ་རང་གི་བསྒྲུབ་པའི་ལྷ་མངོན་སུམ་དུ་མཐོང་བརྟོག་གེ་དང་རིག་པའི་གནས་ལ་བློ་ཤིན་ཏུ་བྱང་བ་ཞིག་རྩོད་དུ་བྱུང་བས། སངས་རྒྱས་པ་སུས་ཀྱང་རྩོད་པར་མ་ནུས་ནས་ཤར་ཕྱོགས་ནས་སློབ་དཔོན་ཕྱོགས་
ཀྱི་གླང་པོ་སྤྱན་དྲངས་ཏེ་མུ་སྟེགས་དེ་ཉིད་ལན་གསུམ་དུ་ཕམ་པར་བྱས་ཏེ་སངས་རྒྱས་ཀྱི་བསྟན་པ་ལ་བཀོད། གཞན་ཡང་མུ་སྟེགས་ཀྱི་སྨྲ་བ་ངན་པའི་བྲག་རི་ཐམས་ཅད་རིགས་པ་དྲི་མ་མེད་པའི་གནམ་ལྕགས་

[015B] གནས་དེར་མདོ་སྡེ་དུ་མ་གསུངས། མཛོད་ཀྱི་འགྲེལ་པ་མཛད་དེ་ཆོས་མངོན་པ་རྒྱས་པར་བྱས། རིགས་པའི་སྒོ་ནས་དམིགས་པ་བརྟགས་པ་སེལ་བ་བརྟགས་
པ་སོགས་ཚད་མའི་བསྟན་བཅོས་ཐོར་བུ་བརྒྱ་རྩ་བརྒྱད་མཛད་པ་ལས། ནམ་ཞིག་གི་ཚེ་རང་གི་ཐུན་མོང་མིན་པའི་བློ་གྲོས་ཀྱི་སྟོབས་ལས་བྱུང་བ་ཚད་མའི་བསྟན་བཅོས་སྔར་མང་དུ་བརྩམས་ཡོད་པ་དེ་དག་གི་བརྗོད་
དོན་རྣམས་འཐོར་བ་བཞིན་དུ་གྱུར་ཏེ་ལུས་ཡོངས་སུ་མ་རྫོགས་བར་གཟིགས་ནས་དེ་དག་གི་བརྗོད་དོན་ཐམས་ཅད་ཚང་ཞིང་ལུས་གཅིག་ཏུ་དྲིལ་ནས་སྟོན་པའི་བསྟན་བཅོས་ཆེན་པོ་ཚད་མ་ཀུན་ལས་བཏུས་པ་རྩོམ་
པར་བཞེད་ནས་ཕྱོགས་ཀྱི་གླང་པོའི་ཕུག་ཅེས་པའི་བྲག་རིའི་ངོས་ལ་རྡོ་ཐལ་གྱིས། ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབ་ལ་ཕྱག་འཚལ་ཏེ། །ཚད་མ་སྒྲུབ་ཕྱིར་རང་གི་གཞུང་ཀུན་ལས། །
བཏུས་ཏེ་སྣ་ཚོགས་འཐོར་རྣམས་འདིར་གཅིག་བྱ། །ཞེས་མཆོད་བརྗོད་དང་བཤད་པར་དམ་བཅའ་བ་གཉིས་བྲིས་པ་ཙམ་གྱིས་ས་གཡོས། ཕྱོགས་ཀུན་ཏུ་སྣང་བས་ཁྱབ། སྒྲ་ཆེན་པོ་གྲགས། མུ་སྟེགས་
ཀྱི་སྟོན་པ་རྣམས་ཀྱི་བྱིན་པ་ཤིང་བཞིན་དུ་རེངས་པ་ལ་སོགས་པའི་ལྟས་ཁྱད་པར་ཅན་དུ་མ་བྱུང། དེའི་ཚེ་ཉེ་ལོགས་ན་མུ་སྟེགས་ཀྱི་སྟོན་པ་ཐུབ་རྒྱལ་ནག་པོ་ཞེས་བྱ་བ་ཞིག་ཡོད་པ་ལ་ཅི་ཡིན་སྙམ་ནས་མངོན་

[016A]༄༅། །ཤེས་ཕྲ་མོས་བལྟས་པས། དེའི་མཐུར་ཤེས་ནས་སློབ་དཔོན་བསོད་སྙོམས་ལ་བཞུད་པའི་ཤུལ་དུ་འོངས་ཏེ་བསུབ། ཡང་གཉིས་པ་བྲིས་པས་ཀྱང་བསུབ། དེ་ནས་སློབ་དཔོན་གྱིས་
གསུམ་པ་བྲིས་ནས་མཇུག་ཏུ་ངས་བྲིས་པའི་ཚིགས་བཅད་འདི་བསུབ་པ་སུ་ཡིན། ཀུ་རེ་དང་ཀྱལ་ཀའི་ཚུལ་དུ་བསུབ་པ་ཡིན་ན་དགོས་པ་རྒྱ་ཆེན་པོ་ཡོད་པས་མ་བསུབ་ཅིག། ཕྲག་དོག་གི་དབང་གིས་ཡིན་ན་ཐོད་ལེ་
ཀོར་གྱི་རི་མོ་བསུབ་པར་ནུས་ཀྱང། བློ་གྲོས་ཀྱི་རི་མོ་བསུབ་པར་མི་ནུས་སོ། །གལ་ཏེ་དོན་ནོར་ཏེ་རྩོད་པར་འདོད་ན་ལུས་སྣད་པར་གྱིས་ཤིག་དང་བརྩད་པར་བྱའོ། །ཞེས་བྲིས་ཏེ་བསོད་སྙོམས་ལ་གཤེགས་པའི་
ཤུལ་དུ་ཁོ་བསུབ་ཏུ་འོངས་པས་རྩོད་པར་བྱའོ་ཞེས་པ་མཐོང་སྟེ་བསྡད་དོ། །དེ་ནས་སློབ་དཔོན་བསོད་སྙོམས་ལས་འཁོར་ནས་བསྟན་པ་དཔང་དུ་བཙུགས་ཏེ་བརྩད་པས་ལན་གསུམ་གྱི་བར་དུ་མུ་སྟེགས་ཕམ་
པར་བྱས་ཤིང་མི་སྨྲ་བའི་རྟུལ་ཞུགས་ལ་བཀོད་དོ། །ད་ཁྱོད་ནང་པའི་བསྟན་པ་ལ་ཞུགས་ཤིག་གསུངས་པས། ཁོ་ཁྲོས་ནས་ཁ་ནས་མེ་འབར་ཏེ་སློབ་དཔོན་གྱི་ཡོ་བྱད་ཐམས་ཅད་བསྲེགས། སློབ་དཔོན་
ཡང་ཚིག་ལ་ཁད་བྱས་པས་ཐུགས་སྐྱོ་སྟེ་བདག་གིས་སེམས་ཅན་ཐམས་ཅད་ཀྱི་དོན་བྱ་སྙམ་མོད་ཀྱི། ད་ནི་མུ་སྟེགས་འདི་གཅིག་པུའི་དོན་ཡང་བྱ་མི་ནུས་པར་འདུག་བས་རང་ཉིད་ཞི་བདེ་མངོན་དུ་བྱའོ་སྙམ་དུ་

[016B] བུ་མ་བྱེད་མ་བྱེད་ཐེག་པ་
དམན་དང་འཕྲད་པ་ལས་ནི་བློ་གྲོས་ངན་སྐྱེ་སྟེ། །ཁྱོད་ཀྱི་བསྟན་བཅོས་འདི་ལ་མུ་སྟེགས་ཚོགས་ཀྱིས་གནོད་མི་ནུས་བར་ཤེས་བྱ་སྟེ། །ཁྱོད་ཀྱིས་ས་མ་ཐོབ་ཀྱི་བར་དུ་དགེ་བའི་བཤེས་སུ་ང་འགྱུར་གྱི། །ཕྱི་མའི་
དུས་ན་བསྟན་བཅོས་ཀུན་གྱི་མིག་གཅིག་ཏུ་ནི་འདི་འགྱུར་རོ་ཞེས་གསུངས་སོ། །ཏཱ་ར་ནཱ་ཐའི་ཆོས་འབྱུང་དུ། དེའི་ལན་དུ། སློབ་དཔོན་གྱིས། བཟོད་དཀའི་སྡུག་བསྔལ་དུ་མ་དང་ལྡན་བརྣག་དཀའ་ལ། །སེམས་
ཀྱང་དམ་པ་མིན་པའི་སྤྱོད་པ་ལ་དགའ་ཞིང། །སྐྱེ་བོ་དམ་པ་འཕྲད་དཀའ་གལ་ཏེ་ཁྱོད་ཀྱི་ཞལ་མཐོང་ཡང། །བདག་ལ་བྱིན་གྱིས་མི་རློབས་དེ་ཡིས་ཅི་བགྱིར་མཆིས། །ཞེས་ཞུས་པར་བཤད་དོ། །ཁ་ཆེ་ཛྙཱ་ན་
ཤྲཱིའི་ཊཱིཀྐ་ལས། ཁྱོད་ཀྱིས་སངས་རྒྱས་མ་ཐོབ་ཀྱི་བར་དུ་ཞེས་འབྱུང་བས་ས་མ་ཐོབ་ཀྱི་བར་དུ་ཞེས་པ་མ་དག་པ་འདྲའོ་ཞེས་ཆོས་རྗེ་བུ་སྟོན་གསུངས། རྣམ་ངེས་ཊཱིཀྐ་ཆོས་མཆོག་ལས། སློབ་དཔོན་ཕྱོགས་ཀྱི་གླང་པོ་
རི་ཕུག་དབེན་པ་ཞིག་ན་བསྒོམ་པ་ལ་བརྩོན་པས་གནས་པ་ན། གནས་སྐབས་ཞིག་ཏུ་འཁོར་བ་ལས་ཡིད་བྱུང་ནས་སེམས་ཅན་གྱི་དོན་ལས་གཞན་དུ་ཕྱོགས་ཏེ་གཅིག་ཏུ་གྲོལ་བར་འདོད་པ་ན། སྐད་ཅིག་དེ་ལ་འཕགས་
[017A]༄༅། །པ་འཇམ་དཔལ་བྱོན་ནས་པུ་སྐྱེ་བོ་དན་པ་དང་རྗེས་སུ་མཐུན་པར་སེམས་སྔར་བའི་གཞན་གྱི་དབང་དུ་གྱུར་ཏེ། སེམས་ཅན་ཀུན་ལ་ཕན་པར་ནུས་པའི་སེམས་ཡོད་བཞིན་དུ་ཅིའི་ཕྱིར་
བཏང་སྙོམས་སུ་བྱེད་ཅེས་གསུངས་པ་དང། ལན་དུ་བཅོམ་ལྡན་འདས་འཁོར་བ་ནི་བཟོད་པར་དཀའ་བའི་སྡུག་བསྔལ་དུ་མ་དང་ལྡན་པ་ལ། སེམས་ཀྱང་དམ་པ་མ་ཡིན་པའི་སྐྱེ་བོ་ལ་དགའ་བས་གཡོ་བར་བྱེད་
ཅིང༑ ཁྱོད་མཐོང་ཡང་བདག་ལ་བྱིན་གྱིས་མ་བརླབས་ན་དེ་ལ་ཅི་ཞིག་བགྱིར་མཆིས་ཞེས་གསུངས་པ་དང། ལན་དུ་བུ་ཇི་སྲིད་ས་མ་ཐོབ་ཀྱི་བར་དུ་དགེ་བའི་བཤེས་གཉེན་ནི་ང་ཉིད་དོ། །ཞེས་གསུངས་ཏེ་
མི་སྣང་བར་གྱུར་ཏེ། ཞེས་འབྱུང་བ་སོགས་ལོ་རྒྱུས་མི་འདྲ་བ་མང་དུ་སྣང་མདོ། གང་ལྟར་ནའང་བསྟན་བཅོས་རྩོམ་པའི་གསུང་གི་གནང་བ་བྱིན་ཏེ། ཚད་མ་ཀུན་ལས་བཏུས་པ་རང་འགྲེལ་དང་བཅས་པ་བརྩམས་
ནས་མུ་སྟེགས་བྱེད་ཀྱི་སྟོན་པ་དྲང་སྲོང་གླིང་སྐྱེས་ལ་སོགས་པའི་གཏན་ཚིགས་ངན་པ་མཐའ་དག་ཉི་འོད་དང་འཕྲད་པའི་ཀུནྡ་བཞིན་དུ་ཟུམ་པར་མཛད་དོ། །དེ་ནས་སྐབས་ཞིས་ཅུང་ཟད་བསྙུང་ནས་གྲོང་ཁྱེར་དུ་
བསོད་སྙོམས་བླངས་ཏེ་ནགས་མཐོངས་ཞིག་ཏུ་གཟིམ་དུ་སོང་བས་མནལ་ལམ་དུ་སངས་རྒྱས་དཔག་ཏུ་མེད་པའི་ཞལ་མཐོང་ཏིང་ངེ་འཛིན་ཡང་མང་པོ་ཐོབ་པས་ལྷ་རྣམས་ཀྱིས་མེ་ཏོག་གིས་ཀྱང་མངོན་པར་གཏོར་རོ། །

[017B] ཡུལ་སོ་སོའི་ཕྱི་རོལ་བའི་རྒོལ་བ་ངན་པ་ཐམས་ཅད་ཚར་བཅད་དེ་ནང་པ་ལ་བཀོད། ཨོ་ཊི་བི་ཤའི་རྒྱལ་པོའི་མཛོད་ཀྱི་སྤྱན་
པ་བློན་པོ་བྷ་ཏྲ་བྷ་ལི་ཏ་ཞེས་བྱ་བ་དེ་སངས་རྒྱས་ཀྱི་བསྟན་པ་ལ་བཅུག་ནས་བྲམ་ཟེ་དེས་གཙུག་ལག་ཁང་ཆེན་པོ་བཅུ་དྲུག་བཞེངས། དེ་རེ་རེར་ཡང་དགེ་འདུན་གྱི་སྡེ་ཆེན་པོ་རེ་རེ་བཙུག། གཙུག་ལག་ཁང་རེ་རེ་ལ་ཡང་
ཆོས་གཞི་མང་པོ་ཡོད་པ་བྱས། དེ་ནས་ལན་ཅིག་ཚུལ་ཁྲིམས་ལྡན་པ་སྨོན་པས་འགྲུབ་ཅེས་པ་ལྟར། བྲམ་ཟེ་དེའི་སྐྱེད་མོའི་ཚལ་ན་ནད་ཐམས་ཅད་གསོ་བར་ནུས་ཤིང་སྐྱེ་བོ་མང་པོ་ལ་ཕན་པའི་མུཥྚི་ཧ་རི་ཏ་ཀ་ཞེས་
བྱ་བ་ཨུ་རུ་རའི་ཁྱད་པར་གྱི་སྡོང་པོ་ཞིག་ཡོད་པ་ལ་སྐབས་ཞིག་ཏུ་སྐམ་བར་གྱུར་པ་སུས་ཀྱང་གསོ་མ་ཐུབ་སྟེ། སློབ་དཔོན་གྱིས་སོས་པར་སྨོན་ལམ་བཏབ་པས་ཞག་བདུན་ནས་སོར་ཆུང་དོ། །དེ་ལྟར་གཞན་དྲིང་མི་
འཇོག་པའི་མཁས་པ་ཆེན་པོར་གྱུར་ཏེ་མུ་སྟེགས་ཀྱི་རྒོལ་བ་ཕལ་ཆེར་ཚར་བཅད་པས་རྩོད་པའི་ཁྱུ་མཆོག་ཏུ་གྲགས། སློབ་མ་ཡང་སློབ་དཔོན་དཀོན་མཆོག་གསུམ་གྱི་འབངས་དང་བཙུན་པ་ཆོས་སྐྱོང་སོགས་ཡོངས་རྫོགས་
ཀྱི་པཎྜི་ཏ་ཆེན་པོ་དུ་མས་ཕྱོགས་ཐམས་ཅད་ཁྱབ་པར་ཡོད། བཀའ་རྩོམ་ཡང་མཛོད་འགྲེལ་གནད་ཀྱི་སྒྲོན་མ། བརྒྱད་སྟོད་དོན་བསྡུས། སྤེལ་མར་བསྟོད་པ། བཟང་པོ་སྤྱོད་བའི་འགྲེལ་པ། འཇམ་དཔལ་གྱི་

[018A]༄༅། །བསྟོད་པ་ཡང་ངག་པའི་འཁོར་ལོ། ཚད་མ་ཀུན་བཏུས་སོགས་མང་དུ་མཛད། ཕྱི་བཞིན་འབྲངས་པའི་དགེ་སྦྱོང་ནི་གཅིག་ཀྱང་མ་བཟུང། འདོད་པ་ཆུང་ཞིང་ཆོག་ཤེས་པའི་ཇི་
སྲིད་འཚོའི་བར་དུ་སྦྱང་བའི་ཡོན་ཏན་བཅུ་གཉིས་ལ་གནས་བཞིན་དུ་ཨོ་ཊི་བི་ཤའི་ནགས་ཚལ་དབེན་པ་ཞིག་ཏུ་སྐུ་གཤེགས་ཞེས་གྲགས་སོ། །དེས་ན་བདག་ཉིད་ཆེན་པོ་འདི་རྒྱ་གར་དུ་སློབ་དཔོན་སངས་རྒྱས་
བསྐྱངས་དང་ཕྱོགས་ཀྱི་གླང་པོ་གཉིས་སུ་དུས་མཉམ་དུ་སྐུའི་སྐྱེ་བ་བཞེས་ཏེ་སངས་རྒྱས་ཀྱི་བསྟན་པ་གསལ་བར་མཛད་པ་ཡིན་ནོ། །ཞེས་རྣམ་དཔྱོད་དང་ལྡན་པ་རྣམས་ཀྱིས་ངེས་པར་བྱའོ། །དེ་ཡང་བླུན་པོ་
ཤེས་རྒྱ་ཆུང་བ་དག་གིས་དུས་མཉམ་པའི་ཕྱིར་དེ་གཉིས་སུ་སྐུའི་སྐྱེ་བ་བཞེས་པ་ནི་མི་རིགས་སོ་ཞེ་ན་སྐྱོན་མེད་དེ། བྱང་སེམས་རྣམས་ཀྱིས་ས་དད་པོའི་གནས་སྐབས་སུ་སྐད་ཅིག་མ་གཅིག་ལ་སངས་རྒྱས་བརྒྱའི་ཞལ་
མཐོང་བ་རྣམ་སྨིན་གྱི་སྐྱེ་བ་བརྒྱ་འཛིན་པ་སོགས་ཡོན་ཏན་བརྒྱ་ཕྲག་བཅུ་གཉིས་དང། གཉིས་པའི་སྐབས་སུ་དེ་ལས་སྟོང་འགྱུར་སོགས་ཐོབ་པར་མདོ་སྡེ་དུ་མ་ལས་བཤད་པ་ལྟར་ཡིན་པས། དེ་ལ་བསྐལ་
བའི་བར་དུ་བསམས་ཀྱང་ཀླན་ཀའི་གླགས་མི་རྙེད་དོ། །རྒྱས་པར་ཤེས་འདོད་པ་དག་གིས་ས་བཅུ་བའི་མདོར་ལྟོས་ཤིག་དང། གཞུང་བཀླགས་པ་ཙམ་གྱིས་གོ་བར་འགྱུར་རོ། །ཁ་ཅིག་གིས་དེ་གཉིས་དུས་

[018B]
གུས་པར་བྱའོ།།    ༈    །།འཕགས་པའི་དགོངས་ཟབ་བུདྡྷ་པཱ་ལི་ཏས། །ཇི་བཞིན་བཀྲལ་བ་ཉི་ལྟར་གསལ་མཛད་ཅིང། །རིག་གནས་རྒྱ་མཚོའི་མཐར་སོན་པཎྜི་ཏ། །སྨྲ་བའི་ཁྱུ་མཆོག་ཟླ་བ་གྲགས་
པར་འདུད། །དེ་ནས་བདག་ཉིད་ཆེན་པོ་འདི་སློབ་དཔོན་ཟླ་བ་གྲགས་པར་སྐུའི་སྐྱེ་བ་བཞེས་ཏེ། དེ་ཡང་རྒྱ་གར་ལྷོ་ཕྱོགས་ཀྱི་ཡུལ་ས་མནྟར་འཁྲུངས། ཆུང་དུ་ཉིད་ནས་རིག་པའི་གནས་མཐའ་དག་ལ་སྦྱངས་ཏེ་
རབ་ཏུ་བྱུང། སངས་རྒྱས་བསྐྱངས་ཀྱི་སློབ་མ་ཀ་མ་ལ་བུདྡྷི་ལ་སློབ་དཔོན་ཀླུ་སྒྲུབ་ཀྱི་གཞུང་ལུགས་དང་མན་ངག་ཐམས་ཅད་མནོས་པས། མཁས་པ་ཆེན་པོར་གྱུར་ཏེ་ན་ལེནྡྲའི་མཁན་པོ་མཛད་ཅིང་བཞུགས་སྐབས་
ན་ལེནྡྲ་ན་པཎྜི་ཏ་མང་པོ་ཡོད་ཀྱང་མུ་སྟེགས་ཀྱི་རྒོལ་བ་ལ་སྐྲག་ནས་ཕྱི་རུ་ཆོས་འཆད་མི་ནུས་ལ། སློབ་དཔོན་འདི་ནི་མུ་སྟེགས་བྱེད་ཀྱི་རྒོལ་བ་ཐམས་ཅད་ཚར་གཅོད་པ་ལ་བློ་གྲོས་ཀྱི་མཐུ་ཆེན་པོ་གྲུབ་པས་དོགས་
པ་མེད་པར་ཕྱི་རུ་ཆོས་འཆད་པ་ཡིན་ནོ། །དེའི་ཚེ་རྒྱ་གར་ལྷོ་ཕྱོགས་ཀྱི་མཁས་པ་ཆེན་པོ་ཙནྡྲ་གོ་མི་ཆོས་འཆད་པའི་སར་འོངས་ཏེ་འདུད་པ་མ་བྱས་པར་བསྡད་པ་དང། ཟླ་གྲགས་ཀྱི་ཐུགས་དགོངས་ལ་རྩོད་དམ་

[019A]༄༅། །རྒོལ་བར་འདོད་པ་ཞིག་འདིར་འོང་བ་ཡིན་ནམ་སྙམ་ཕྱོགས་གང་ནས་འོངས་ཆོས་ཅི་ཤེས་དྲིས་པས། ཡུལ་ལྷོ་ཕྱོགས་ནས་འོངས། ཆོས་སྒྲ་པཱ་ཎི་པ། བསྟོད་པ་བརྒྱ་ལྔ་བཅུ་པ་
འཇམ་དཔལ་མཚན་བརྗོད་གསུམ་ཤེས་ཟེར་བས། སློབ་དཔོན་གྱི་ཐུགས་དགོངས་ལ་འདིས་གཞུང་གསུམ་ལས་མི་ཤེས་ཞེས་ཚིག་ཁེངས་སྐྱུངས་ཀྱང་སྒྲ་དད་མཚན་ཉིད་དང་སྔགས་ཀྱི་རྩ་བ་གསུམ་སྨོས་པས་
མདོ་སྔགས་རིག་གནས་ཀུན་ལ་མཁས་པར་ཁས་བླངས་པ་ཡིན་འདུག་པས་ཙནྡྲ་གོ་མི་ཡིན་ནམ་དགོངས་ནས་མིང་དྲིས་བས་ཙནྡྲ་གོ་མི་ཞེས་འཇིག་རྟེན་པ་རྣམས་འདོགས་སོ་ཟེར། འོ་ན་པཎྜི་ཏ་ཆེན་པོ་ཐོག་བབས་
སུ་བྱོན་པ་མ་ལེགས་ཀྱི་རེ་ཤིག་གྲོང་ཁྱེར་དུ་བྱོན་ཅིག་གསུངས་པས། ཙནྡྲ་གོ་མིས་བདག་དགེ་བསྙེན་ལ་དགེ་འདུན་གྱིས་བསུ་བ་བྱར་ག་ལ་རུང་ཟེར། སློབ་དཔོན་གྱིས་འདི་ལ་ཐབས་ཞིག་ཡོད་དེ་འཕགས་པ་
འཇམ་དཔལ་གྱི་སྐུ་ཞིག་སྤྱན་འདྲེན་པ་ཡིན་པས་དེ་ལ་རྔ་ཡབ་གཡོབ་ཅིང་བྱོན་ཅིག་དང། དགེ་འདུན་གྱིས་འཇམ་དཔལ་གྱི་སྐུ་ལ་བསུ་བ་བྱས་པར་འགྱུར་རོ་གསུངས་ནས། ཆོས་འཆད་འཕྲོ་བཅད། གཎྜི་
བརྡུངས། པཎྜི་ཏ་རྣམས་བསགས་ཏེ་འདིར་མཁས་པ་ཆེན་པོ་ཙནྡྲ་གོ་མི་བྱོན་གྱིས་བསུ་བ་བྱ་དགོས་པས་ཤིང་རྟ་གཉིས་ཆོས་ལ་གཅིག་ལ་འཇམ་དཔལ་གྱི་སྐུ་བཞུགས། གཅིག་ལ་ཙནྡྲ་གོ་མི་བཞུགས་སུ་ཆུག་

[019B] འཇམ་དབྱངས་ཕྱོགས་བཅུའི་དེ་བཞིན་གཤེགས་པ་བྱེ་བ་རྣམས་ཀྱིས་བསྟོད་པར་
འགྱུར་མོད་དེ་ལྟ་ནའང། །བསམ་པ་བླུན་པོ་བླ་མ་ལ་གུས་ཞེས་སོགས་ཀྱིས་བསྟོད་པས་འཇམ་དཔལ་གྱི་སྐུ་བརྙན་ཞལ་ཕྱིར་ལོག་ནས་གསན་པར་མཛད་པ་ད་ལྟ་ཡང་ན་ལེནྡྲ་ན་ཤིང་སྐུ་མཇིངས་ཡོན་མང་གྲགས་
སོ༑ ༑དེ་ནས་ན་ལེནྡྲར་བྱོན། ཟླ་གྲགས་དང་གདན་འཛོམས། ཙནྡྲ་གོ་མིས་ཐོགས་མེད་ཀྱི་སྲོལ་ལ་བརྟེན་ཏེ་རྣམ་རིག་པའི་ཕྱོགས་བཟུང། སློབ་དཔོན་ཆེན་པོ་ཟླ་གྲགས་ཀྱིས་ཀླུ་སྒྲུབ་ཀྱི་གཞུང་སངས་རྒྱས་
བསྐྱངས་ཀྱིས་བཀྲལ་བ་ལ་བརྟེན་ཏེ་ངོ་བོ་ཉིད་མེད་པར་སྨྲ་བའི་ཕྱོགས་བཟུང་སྟེ་ཕན་ཚུན་ཆོས་ཀྱི་བགྲོ་གླེང་ལོ་བདུན་གྱི་བར་དུ་མཛད་པས་ཟླ་གྲགས་ཀྱིས་ལན་རྣམས་ཐོགས་མེད་དུ་བཏབ། ཙནྡྲ་གོ་མིས་སྤྱན་རས་
གཟིགས་ལ་དྲིས་ཤིང་ཐོགས་བཅས་སུ་བཏབ་པ་ལ། ནམ་ཞིག་ཟླ་གྲགས་ཀྱིས་འདི་ལ་སློབ་མཁན་ཞིག་ཡོད་པ་ཡིན་ནམ་སྙམ་ནས་ཙནྡྲ་གོ་མིའི་ཕྱི་བཞིན་བྱོན་ཏེ་སྒོའི་ཕྱི་ལོགས་ནས་ཕག་ཉན་བྱས་པས། སྤྱན་
རས་གཟིགས་ཀྱི་རྡོ་སྐུ་དེས་ཙནྡྲ་གོ་མི་ལ་ཟླ་གྲགས་ཀྱིས་དྲིས་པའི་ལན་རྣམས་སློབ་ཀྱིན་ཡོད་པ་ལ། སློབ་དཔོན་གྱིས། འཕགས་པ་ལ་ཉེ་རིང་མངའ་འམ། ཁོང་ལ་ཞལ་བསྟན་པ་ལྟར་བདག་ལ་ཡང་ཞལ་བསྟན་

[020A]༄༅། །དུ་གསོལ་ཞེས་གསོལ་བ་བཏབ་པས། ཞལ་མ་བསྟན་པར་མནལ་ལམ་དུ་ཁྱོད་འཇམ་དཔལ་གྱིས་བྱིན་གྱིས་བརླབས་པའི་མཁས་པ་ཆེན་པོ་ཡིན་པས་ངས་བྱིན་གྱིས་བརླབས་མི་དགོས་
ཙནྡྲ་གོ་མི་ལ་ཅུང་ཟད་བྱིན་གྱིས་བརླབས་པ་ཡིན། དེ་སྐད་མ་ཟེར་བར་སོང་ཞིག་ཟེར་བ་རྨིས། གཉིད་སད་ཚེ་དེ་ལྟར་ལགས་ཀྱང་ཞལ་བསྟན་པར་ཞུས་པས་ཞལ་མངོན་སུམ་དུ་བསྟན། དེ་ནས་སློབ་དཔོན་གྱིས་
འཕགས་པ་བདག་གི་སྤྱི་གཙུག་ཏུ་བཞུགས་ལ་སེམས་ཅན་ཐམས་ཅད་ཀྱིས་མཐོང་བར་མཛོད་ཅིག་ཅེས་གསོལ་བས། བདག་སེམས་ཅན་ཐམས་ཅད་ཀྱི་དྲུང་དུ་སོངས་ཀྱང་ལས་སྒྲིབ་ཀྱི་དབང་གིས་མི་མཐོང་གསུངས་
ཅིས་ཀྱང་བཞུགས་ཤིག་ཅེས་གསོལ་བ་བཏབ་ནས་འཕགས་པ་སྤྱི་བོར་ཁྱེར་ཏེ་གྲོང་ཁྱེར་རྣམས་སུ་བདག་གི་སྤྱི་བོ་ན་འཕགས་པ་སྤྱན་རས་གཟིགས་བཞུགས་སོ་ཐམས་ཅད་ཀྱིས་ཕྱག་དང་མཆོད་པ་གྱིས་ཤིག་ཅེས་
བསྒྲགས་པ་དང། ལ་ལས་ནི་ཅི་ཡང་མ་མཐོང། ལ་ལས་ཁྱི་རོ་ཞིག་མཐོང། ཕལ་ཆེ་བས་ཟླ་བ་གྲགས་པ་ཆོས་མང་པོ་བཤད་པས་རླུང་སྨྱོ་ཡིན་ཟེར། ཆང་འཚོང་མ་ཞིག་གིས་ཞབས་ཙམ་མཐོང་བས་
ཐུན་མོང་གི་དངོས་གྲུབ་ཐོབ། དེ་འདྲའི་སློབ་དཔོན་དེས་ཀུན་རྫོབ་ཀྱི་སྣང་བ་རྫུན་པར་མཉམ་གསུངས་པས། པཎྜི་ཏ་གཞན་དག་ན་རེ། དངོས་པོའི་བ་ལས་འོ་མ་འབྱུང་བ་བཞིན་དུ་རི་མོའི་བ་ལས་འོ་མ་འབྱུང་དམ་ཟེར་

[020B] རི་མོའི་བ་ལས་འོ་མ་བཞོས་ཏེ་དགེ་འདུན་ཐམས་ཅད་འོ་ཐུག་གིས་ཚིམ་པར་མཛད། གཙུག་ལག་ཁང་གི་རྡོའི་ཀ་བ་ལ་འདི་སྟོང་པ་ཡིན་ནམ་ཟེར་བ་ལ། ཡིན་གསུངས་ཏེ་རྔོའི་ཀ་པ་ལ་ཕྱག་
བརྒྱབ་པས་ཐོགས་པ་མེད་པར་ཐལ་བྱུང་དུ་མཛད། སྐབས་ཤིག་རྡོའི་སེང་གེ་ལ་ཆིབས་ནས་དུ་རུཥྐའི་དམག་བཟློག་པ་སོགས་ཡོན་ཏན་བརྗོད་ཀྱིས་མི་ལང་བ་ཞིག་སྟེ་རྒྱས་པར་མ་བྲིས་སོ། །བཀའ་རྩོམ་ཡང་སློབ་
དཔོན་ཡབ་སྲས་ཀྱི་གདམས་ངག་ལ་བརྟེན་ནས་རྒྱུད་འགྲེལ་སྒྲོན་གསལ། དབུ་མ་ཚིག་གསལ། འཇུག་པ། བཞི་བརྒྱ་པའི་འགྲེལ་པ་སོགས་མང་དུ་མཛད་ཅེས་གྲག་གོ་སློབ་དཔོན་འདི་ཀླུ་སྒྲུབ་ཀྱི་སློབ་མ་མ་ཡིན་
པར་སྨྲ་བ་ནི་རྣམ་པར་མ་བརྟགས་པའི་བབ་ཆོལ་ཏེ། རྩོད་དུས་ཀྱི་ཐམས་ཅད་མཁྱེན་པ་བུ་སྟོན་རིན་པོ་ཆེ་དང། རྗེ་ཡབ་སྲས་སོགས་མཁས་པ་མང་པོས་ཀླུ་སྒྲུབ་ཀྱི་དངོས་སློབ་རྩོད་མེད་དུ་མགྲིན་གཅིག་གིས་གསུངས་
པའི་ཕྱིར་དེ་དག་ལ་བསམ་པར་བྱ་བ་ཁོ་ན་ཡིན་ནོ།།    ༈    །།རྗེ་བཙུན་འཇམ་དཔལ་དབྱངས་ཀྱིས་བྱིན་བརླབས་པས། །རིག་གནས་ཀུན་ལ་ཐོགས་མེད་བློ་གྲོས་རྒྱས། །མདོ་སྔགས་རྒྱ་མཚོའི་དགོངས་
དོན་གསལ་མཛད་པ། །དགྲ་ལས་རྣམ་པར་རྒྱལ་བའི་ཞབས་ལ་འདུད། །དེ་ནས་བདག་ཉིད་ཆེན་པོ་འདི་མཁས་པ་དང་གྲུབ་པའི་དབང་ཕྱུག་ཆེན་པོ་སློབ་དཔོན་ཛེ་ཏཱ་རི་དགྲ་ལས་རྣམ་པར་རྒྱལ་བ་ཞེས་བྱ་བར་སྐུའི་སྐྱེ་

[021A]༄༅། །བ་བཞེས་ཏེ། དེ་ཡང་རྒྱ་གར་ཤར་ཕྱོགས་ཀྱི་ཡུལ་ཝ་ལེནྡྲར་རྒྱལ་ཕྲན་ས་ན་ཏ་ན་ཟེར་བ་ཞིག་བྱུང། དེ་ཉིད་ཀྱི་བཙུན་མོ་གཟུགས་དང་བློ་གྲོས་ཕུན་སུམ་ཚོགས་པ་ཞིག་ཡོད་པ་དེ་རྒྱལ་པོས་
སློབ་དཔོན་ཀུན་དགའ་སྙིང་པོའི་ཞབས་ལ་ཕུལ་བས། དུས་གཞན་ཞིག་ན་བཙུན་མོ་དེ་ལ་སློབ་དཔོན་གྱི་སྲས་མཚན་དང་ལྡན་པ་ཞིག་བཙས། ལོ་བདུན་ལོན་པ་ན་བྲམ་ཟེ་ཡི་གེ་སློབ་པའི་གྲྭར་བརྫངས་པས། ཁྱེའུ་
གཞན་རྣམས་ཀྱིས་ཁྱོད་ནི་རིགས་ངན་ཡིན་ནོ་ཞེས་བརྙས་སོ། །རྒྱུ་མཚན་དྲིས་པས། ཁྱོད་ཀྱི་ཕ་ནང་པའི་སྔགས་པ་ཡིན་པས་དམངས་རིགས་ཀྱི་བཙུན་པ་གྲལ་མགོར་འཇོག། མཆོད་པ་བྱེད་པའི་གནས་སྐབས་
སུ་རིགས་བཟང་ངན་གྱི་དབྱེ་བ་མེད་པར་བསྲེས་སོ་ཞེས་ལན་མང་དུ་གཙོས་པས། གནས་དེར་སྐྱོ་བར་གྱུར་ནས་དུ་ཞིང་རང་ཁྱིམ་དུ་ལོག་པ་ན་ཡབ་ཀྱིས་རྒྱུ་མཚན་དྲིས་པས། སྔར་ལྟར་གྱུར་ཚུལ་ཞུས་སོ། །དེ་ནས་ཡབ་
ཀྱིས་འོ་ན་འདི་དག་ཟིལ་གྱིས་གནོན་པའི་ཐབས་ཤིག་བྱ་དགོས་གསུངས་ཏེ། འཇམ་དཔལ་གྱི་དབང་བསྐུར་རྗེས་གནང་སྩལ། མན་ངག་བྱིན་ནས་སྒྲུབ་ཏུ་བཅུག་པས་ལོ་གཅིག་ཏུ་ཉེ་བར་སོང་བ་ན། ཏིང་ངེ་
འཛིན་གྱི་གསལ་སྣང་མཆེད་ཅིང་གྲུབ་པའི་རྟགས་བྱུང། སྤྱིལ་བུའི་ཕྱི་ནང་ཐམས་ཅད་འོད་དམར་སེར་གྱིས་ཁྱབ། མས་ཁ་ཟས་སྐྱེལ་དུ་འོང་བས་དེ་ལྟར་མཐོང་སྟེ། སྤྱིལ་བུ་ལ་མེ་ཤོར་རོ་སྙམ་ནས་ཆོ་ངེས་བཏབ་

[021B] །དེར་ཡབ་ན་རེ། དེ་ལྟར་གསལ་སྣང་དེ་ལ་ཞག་བདུན་དུ་གནས་ན་འཕགས་པ་འཇམ་དཔལ་དངོས་དང་མཉམ་པ་ཞིག་འོང་ནའང་རིག་པའི་གནས་ཐམས་ཅད་ལ་ཐོགས་པ་
མེད་པའི་བློ་གྲོས་རྒྱས་པ་ཞིག་འོང་གསུངས། དེ་ནས་སློབ་དཔོན་ཀུན་སྙིང་སོགས་བླ་མ་ཡང་མང་དུ་བསྟེན། ཁྱད་པར་འཕགས་པ་འཇམ་དཔལ་ལ་དངོས་སུ་ཆོས་ཐམས་ཅད་གསན་པར་མཛད། རིག་པའི་གནས་
ཐམས་ཅད་ལ་གཞན་དྲིང་མི་འཇོག་པའི་མཁས་པ་ཆེན་པོར་གྱུར་ཏོ། །ཡབ་གཤེགས་པའི་འོག་ཏུ་རྒྱལ་པོ་མ་ཧཱ་པཱ་ལའི་དུས་ས་ཏྲ་མ་ཐོབ་པ་ཡུལ་སྣ་ཚོགས་སུ་ལྷ་ཁང་རྣམས་ལ་ཕྱག་མཛད་པ་དང། པཎྜི་ཏ་
རྣམས་དང་རིགས་པ་འགྲན་པའི་ཕྱིར་བྱོན་པ་ལས། ལན་ཅིག་ཁ་སར་པ་ཎིའི་སྒོ་དྲུང་ན་མི་གཡོ་བའི་སྐུ་ཞིག་འདུག་པ་གཟིགས་པས་སྲིན་པོའི་གཟུགས་ཅན་འདི་ལྟ་བུ་སྙམ་ནས་མ་དད་པ་སྐྱེས། དེ་ནུབ་མནལ་ལམ་
དུ༑ ཐུབ་པའི་དབང་པོའི་ཐུགས་ཀ་ནས་མི་གཡོ་བ་མང་པོ་སྤྲོས་ཏེ་ཚར་གཅོད་པ་རྨིས། མནལ་སད་མ་ཐག་འགྱོད་པ་སྐྱེས་ཏེ་བཤགས་བསྔམས་མཛད་པས་སྒྲོལ་མ་ཞལ་གཟིགས། རིགས་ཀྱི་བུ་ཁྱོད་ཀྱིས་ཐེག་པ་
ཆེན་པོའི་བསྟན་བཅོས་མང་དུ་གྱིས་ཤིག་དང་སྡིག་པ་བྱང་བར་འགྱུར་རོ་ཞེས་ལུང་བསྟན། དེ་ནས་ཕྱིས་རྒྱལ་པོ་མ་ཧཱ་པཱ་ལའི་དུས་པྲིཀྵ་པུ་རི་ཞེས་བྱ་བའི་གནས་གཞི་བཟང་པོ་ཞིག་ཕུལ། བི་ཀཱ་མ་ལ་ཤཱི་ལའི་པཎྜི་ཏའི་
[022A]༄༅། །ས་ཏྲ་ཡང་ཐོབ། གནས་དེར་ཐེག་པ་ཆེན་པོའི་ཆོས་མང་དུ་གསུངས། རྗེ་བཙུན་མའི་བཀའ་བཞིན། བསླབ་བཏུས་དང། སྤྱོད་འཇུག། ནམ་མཁའི་སྙིང་པོའི་མདོ་སྡེ་སོགས་ལ་
བསྡུས་འགྲེལ་རེ་དང་མདོ་སྔགས་ཀྱི་བསྟན་བཅོས་བརྒྱ་རྩ་ཙམ་མཛད་དེ། སངས་རྒྱས་ཀྱི་བསྟན་པ་ཉི་མ་ལྟར་གསལ་བར་བྱས། ཇི་སྲིད་བར་རྟེན་དགེ་བསྙེན་དུ་གནས་ཤིང་རྩེ་གཅིག་ཏུ་སྒྲུབ་པ་ལ་གཞོལ་བར་མཛད་
དེ་ནས་སྐབས་ཤིག་ཏུ་འཇམ་དཔལ་བྱོན་ནས་ད་ཁྱོད་ཀྱིས་ལོ་བརྒྱ་དང་བཅུ་ལོན། ང་ལོ་བཅུ་ལས་མི་ཐུབ་པས་སྣོད་ལྡན་ཞིག་ཚོལ་ལ་ངའི་གདམས་པ་རྣམས་བྱིན་ཅིག་ཅེས་ལུང་བསྟན། དེ་ནས་སློབ་དཔོན་གྱིས་
ཕྱོགས་ཀུན་ཏུ་རྫུ་འཕྲུལ་གྱིས་ཉུལ་ནས་བཙལ་བས། མ་ག་དཧའི་ཡུལ་ན་མ་ཧེའི་རྫི་བོ་རྒས་ཤིང་འཁོགས་པ་ཞིག་སྣོད་ལྡན་དུ་གཟིགས་ནས། ལས་འདི་ཞོག་ལ་ཆོས་སྒོར་ཞུགས་གསུངས་པས། ཁོ་ན་རེ། ང་ནི་རྒས་
ཤིང་འཁོགས་ལ་འཚོ་བའང་མེད་ཡི་གེའང་མི་ཤེས་པས་དེ་འདྲ་མི་ནུས། ཚེ་ཕྱི་མར་རྗེས་སུ་འཛིན་པར་ཞུ་ཟེར། སློབ་དཔོན་གྱིས་དེ་ལ་ཐབས་ཡོད་གསུངས་ནས། འཇམ་དཔལ་གྱི་དབང་བསྐུར། རྗེས་གནང་སྩལ་
མན་ངག་བྱིན་ནས་སྒྲུབ་ཏུ་བཅུག་པས་ཞག་ལྔ་ན་ཆོས་ཐམས་ཅད་རང་གྲོལ་དུ་ཤེས་པའི་པཎྜི་ཏ་ཆེན་པོ་མ་ཏི་ཞེས་བྱ་བར་གྱུར་ཅིང་གྲགས། གསང་མཚན་སྒེག་པའི་རྡོ་རྗེ་དང། རབ་ཏུ་བྱུང་བའི་མཚན་མངོན་པར་

[022B] ནོར་དུ་གླིང་དུ་འཁྲུངས་པས་ནོར་བུ་གླིང་བ་ཞེས་ཀྱང་གྲགས་སོ། །དེ་ནས་སློབ་དཔོན་ལ་ཕྱག་འཚལ་ཏེ་ཁྱོད་ཀྱིས་རྗེས་སུ་བཟུང་བས་བདག་མཁས་པར་གྱུར་ཀྱང་རྒས་པས་མི་ཁོམ་
སྒྲུབ་པ་ཞིག་བྱེད་ཞུས་པས། སློབ་དཔོན་གྱི་ཞལ་ནས། ཁྱོད་རང་ལ་ཚེ་ལྷག་མ་ལོ་བཅུ་འདུག། ང་ལ་ཡི་དམ་གྱིས་ལུང་བསྟན་པའི་ལོ་བཅུ་ཡོད་པའི་སྟེང་ནས་གཉིས་སོང། ད་ལོ་བརྒྱད་ཡོད་པ་ཁྱོད་ལ་བྱིན་པ་
ཡིན༑ ལོ་བཅོ་བརྒྱད་བར་དུ་འགྲོ་དོན་གྱིས། དེ་ནས་ཡི་དམ་ལ་གསོལ་བ་བཏབ་ན་ཚེ་ཉི་ཟླ་དང་མཉམ་པའང་འབྱུང་ཞེས་ལུང་བསྟན་ནས་སློབ་དཔོན་ཉིད་མཁའ་སྤྱོད་དུ་འཇམ་དཔལ་རྡོ་རྗེའི་ཐུགས་ཀར་གཤེགས་
སོ༑ ༑དེ་ལྟར་བདག་ཉིད་ཆེན་པོ་འདི་རྒྱ་གར་འཕགས་པའི་ཡུལ་དུ་པཎ་གྲུབ་མང་པོར་སྐུའི་སྐྱེ་བ་བཞེས་ཏེ་སངས་རྒྱས་ཀྱི་བསྟན་པ་ལ་བྱ་བ་བྱས་ཚུལ་མདོ་ཙམ་བརྗོད་ཟིན་ཏོ།།    ༈    །།ཤིང་རྟ་ཆེན་
པོའི་ཐུགས་བཅུད་གདམས་པའི་ཕུལ། །སྐྱེས་བུ་གསུམ་གྱི་ལམ་གྱི་རིམ་པ་ཡིས། །ཐུགས་ཀྱི་བུམ་བཟང་ཡོངས་སུ་གང་གྱུར་པ། །རྒྱལ་སྲས་ཆེན་པོ་རིན་ཆེན་གསལ་བར་འདུད། །ད་ནི་བོད་གངས་ཅན་གྱི་ལྗོངས་
སུ་སྐྱེ་བ་བཞེས་ཚུལ་བརྗོད་པ་ལ། དེ་ཡང་མཉམ་མེད་ཇོ་བོ་ཆེན་པོ་དཔལ་ལྡན་ཨ་ཏི་ཤ་བོད་དུ་བྱོན་ནས་སངས་རྒྱས་ཀྱི་བསྟན་པའི་མེ་རོ་གསོ་བར་མཛད་དུས་བདག་ཉིད་ཆེན་པོ་འདི་དགེ་བའི་བཤེས་གཉེན་རྒྱལ་སྲས་

[023A]༄༅། །པུ་ཏོ་པ་ཞེས་བྱ་བར་གྱུར་ཏོ། །དེའི་གདུང་གཉོས། ཡབ་སྲིད་པོ། ཡུམ་ལི་མོར་གྲགས་པ་གཉིས་ཀྱི་སྲས་སུ་མེ་མོ་ཡོས་ལ་སྤྲས་ཀྱི་བའོ་ཐང་དུ་སྐུ་བལྟམས། བྱིས་པའི་དུས་ནས་
འཁོར་བ་ལ་ཞེན་པ་དད་གིས་ལོག། རྒྱ་ལམ་གྱི་མགྲོན་པོའི་སར་བྱོན་ནས། མགྲོན་པོ་ཁྱེད་ཅག་ཀུན་ཡུལ་དུ་ལོ་ལེགས་པར་ཤོག། བྱེས་སུ་དོན་འགྲུབ་པར་ཤོག་ཅེས་སྨོན་ལམ་འདེབས་པར་མཛད། ཡབ་
བོན་པོ་ཡིན་པས་བོན་བསླབ་འདོད་ཀྱང་ཞལ་གྱིས་མ་བཞེས། དེ་དུས་ཤར་པ་པ་ཤཱཀ་དབང་ཟེར་བ་ཞིག་གྲོངས་པས་སྤུར་མེ་ལ་སྦྱངས་དུས། འཇའ་འོད་སོགས་ལྟས་ཡ་མཚན་ཅན་བྱུང། དེ་ཅི་ཡིན་ཞེས་
ཡབ་ལ་དྲིས་པས། སྒོམ་ཆེན་ཞིག་གྲོངས་བ་ཡིན་ཟེར་བས། སྒོམ་ཞིག་ངས་བསླབ་ཀྱང་འོང་སྙམ་པ་ཞིག་བྱུང། བྱིས་པའི་དུས་སུ་སྦ་སྒོམ་གྱི་མདུན་དུ་བསྙེན་གནས་ཀྱི་སྡོམ་པ་བླངས་ནས་སང་བསྲུང་བའི་དེ་
རིང་ཆང་གསོལ་བས་བད་ཀན་ལ་ཕོག་ནས་སྐྱུགས་པ་བྱུང། དེར་ཡབ་ན་རེ། ཁམས་ངན་པར་འདུག་པས་དེ་རིང་མ་སྲུངས་སང་སྲུངས་བྱས་པས། ཁོ་བོ་དུས་ནམ་ཡིན་པ་ན་བསྲུངས་པ་ཡིན། ཁམས་བཟང་
དུས་བསྲུངས་པས་ག་ན་འོད་གསུང། དེ་ལ་སྦ་སྒོམ་མཉེས་ནས། མཉེན་པོ་ཞིག་འོང་བར་འདུག། རབ་ཏུ་བྱུང་ལ་ཆོས་ཞིག་བྱེད་དུ་གཞུག་དོགས་གསུངས་ནས། ཡེར་བ་རང་དུ་རྡོག་བྱང་ཆུབ་འབྱུང་གནས་

[023B] མཚན་རིན་ཆེན་གསལ་བར་བཏགས། དེ་ནས་སྦ་སྒོམ་ལ་བདག་ལ་སྒོམ་ཞིག་སློབ་ཞུས་པས། ཁོང་གི་ཞལ་ནས་སྒོམ་གཤའ་མ་ཞིག་བྱེད་ན་
ཆོས་ཅུང་ཟད་ཉན་དགོས། དེ་ལྟ་མིན་ན་སྒོམ་ཆེན་གྱི་སྒོམ་མཆན་ཁུང་བས་ཕུ་ཐག་ཐུང་དུ་འགྲོ་བ་ཡིན་གསུངས་པས། ཁུ་སྟོན་ལ་མཚན་ཉིད་ཀྱི་ཆོས་མང་པོ་ཞིག་དང། གླན་ལ་འདུལ་བ་གསན། ཇོ་བོ་ལ་ནག་
ཚོས་ལོ་ཙཱ་བྱས་ནས་སྒོམ་རིམ་བར་བ་གསན། དེ་ནས་སྒོམ་ཞིག་བྱའོ་དགོངས་ནས། ར་སྒྲེང་དུ་དགེ་བཤེས་སྟོན་པ་དང་མཇལ་བར་བྱོན་པས་མི་ལྡོག་པའི་དང་བསྐྱེས་ཏེ་ལོ་བདུན་གྱི་བར་ལ་ཞབས་པད་བསྟེན། སྒོམ་སྒྲུབ་
འབའ་ཞིག་གིས་དུས་འདའ་བར་མཛད། དགེ་བཤེས་སྟོན་པ་རིན་པོ་ཆེའི་ཐུགས་ཀྱང་ཁེངས། ངའི་ཇོ་བོ་ཆེན་པོ་གསུངས་ནས་ཡང་ཡང་བསྔགས་བརྗོད་མཛད། འདའ་ཁར་སུ་ལ་བསྟེན་ཞུས་པས། བོད་ཕུ་ཐུང་
ཙམ་འདི་ན་ཁྱོད་ཀྱི་དགེ་བཤེས་ངས་མ་མཐོད་གི། དགེ་བཤེས་མདོ་སྡེ་ལ་གྱིས་གསུངས། དགེ་བཤེས་སྟོན་པ་མྱ་ངན་ལས་འདས་པའི་སྐབས་རྨི་ལམ་དུ། རྩེ་འཕྱིང་དཀར་གྱི་སྟེང་དུ་བྱོན་ནས་རལ་གྲི་གཅིག་ལེག་
ཏུ་ཐོགས་ཏེ། དུང་ཞིག་བུས་པ་རྒྱ་དཀར་ནག་ཐམས་ཅད་དུ་ཐོས་སམ་སྙམ་པ་ཞིག་རྨིས། མནལ་སད་མ་ཐག་དཔྱད་པས། རལ་གྲི་ཐོགས་པ་ནི་ཤེས་རབ་ཇེ་ཆེ་ཇེ་ཆེར་འགྲོ། དུང་བུས་པ་ནི་ཆོས་འགའ་དེ་ཙམ་

[024A]༄༅། །འཆད་པ་ཞིག་འོང་བར་འདུག་གསུང། དེ་ནས་ར་སྒྲེང་དུ་ཚོགས་པ་བསྐྱངས། སྐབས་ཤིག་བསླབ་བཏུས་གསུངས་པས་གཞན་གྱི་ཤེས་པ་བསྒྱུར་ཐུབ་པ་ཞིག་བྱུང། ར་སྒྲེང་ནས་
བྱོན་ཏེ་སྐུ་མཆེད་ལྷན་ཅིག་ཏུ་ན་མགོ་དང། ལ་མོ་ར་སྒྱེ་སོགས་སུ་བཞུགས། དེ་ནས་སྒྲོ་ལག་དགོན་པར་བཞུགས་ནས་ཚོགས་པ་བསྡུས་ནས་ལམ་སྒྲོན་དང། བཤེས་སྤྲིངས། ཡོན་ཏན་མཐའ་ཡས་བར་བསྟོད་
པ་སོགས་གསུངས་པས་གྲྭ་པ་སུམ་བརྒྱ་ཙམ་འདུས། དགུང་ལོ་དྲུག་ཅུ་རྩ་གཅིག་པ་ལ་སྤྲས་ཀྱི་པུ་ཏོ་དགོན་པར་བཞུགས་པས་མཚན་ཡང་པུ་ཏོ་བར་གྲགས། ན་མགོན་བཞུགས་དུས་ས་དེ་གཉན་པས་སྤྱིལ་པོ་བརྩིགས་
བ་དང། རྐོ་རློག་བྱས་པས་གྲྭ་བ་རྣམས་ཀྱི་རྨི་ལམ་དུ་སྡིག་པ་རྭ་ཅན་དང། སྦལ་སྦྲུལ་སོགས་རྨིས་པ་ལ། ཉིད་ཀྱི་ཞལ་ནས། ཁྱེད་རྣམས་འཇིགས་མི་དགོས། ངའི་རྒྱབ་ན་ནུབ་ཕྱོགས་ཀྱི་རྒྱལ་པོ་སྤྱན་མི་
བཟང་ལུས་དང་གྲིབ་མ་བཞིན་དུ་རྟག་ཏུ་ཡོད་གསུངས། ན་ཚ་ཡེ་མ་བྱུང་སྐད། བར་ཆད་ཀྱིས་མི་ཚུགས་པའི་རྒྱུ་ཡང་བྱང་ཆུབ་སེམས་དཔའ་ཉན་ཐོས་ཀྱི་ཆ་ལུགས་ཀྱིས་སེམས་ཅན་གྱི་དོན་མཛད་པའི་གནས་བརྟན་
བཅུ་དྲུག་གི་གཅིག་ཡིན་གསུང། རམ་སྡིངས་མ་པ་ལ་ཁྱོད་ཡི་ཆད་མི་དགོས། ང་གནས་བརྟན་བཅུ་དྲུག་གི་གཅིག་ཡིན་ང་དང་མཇལ་བ་ཁྱོད་བསོད་ནམས་མི་ཆུང་གསུང། ཡང་ཞལ་ནས་གནས་བརྟན་བཅུ་

[024B] ད་ལྟ་ཡང་སེམས་ཅན་གྱི་དོན་འབའ་ཞིག་མཛད་དེ་གཅིག་རི་རབ་ཀྱི་རྩེ་ན་བཞུགས། གཅིག་ལུས་འཕགས་པོ་ན་བཞུགས། གཅིག་བ་ལང་སྤྱོད་ན་
བཞུགས། གཅིག་གླིང་གཡོག་གཅིག་ན་བཞུགས། གཞན་ཐམས་ཅད་འཛམ་བུ་གླིང་རི་བོ་གངས་ཅན་གྱི་རྒྱུད་བྱ་བ་འོ་སྐོལ་གྱི་གླིང་འདི་ན་བཞུགས་པར་གདའ། དེ་རྣམས་ཀྱི་ནང་ནས་དགྲ་བཅོམ་པ་སྤེད་བྱེད་བྱ་བ་
དང༑ ཡན་ལག་འབྱུང་བྱ་བ་གཉིས་ལས། གཅིག་ལ་འཁོར་དགྲ་བཅོམ་བ་ལྔ་བརྒྱ་ཙམ་ཡོད། གཅིག་ལ་ཕྱེད་དང་སུམ་བརྒྱ་ཙམ་ཡོད་དེ། གཅིག་ང་ཡིན་པར་གསལ་གསུངས་ནས་ལྗགས་ནར་མཛད་སྐད། དེས་
ན་དགེ་བཤེས་ཆེན་པོ་སྤྲུལ་པའི་ཉན་ཐོས་སེམས་ཅན་གྱི་དོན་ལ་བྱོན་པ་ལགས་པར་གདའ། དེ་ཡང་བོད་ན་སྟོང་ཕྲག་རེ་རེ་གཉིས་གཉིས་རྣམ་པར་ཐར་པ་གཅིག་ལ་འགོད་ནུས་པའི་དགེ་སློང་ཡོད་ཅེས་དགེ་བཤེས་
འདི་རྒྱ་གར་དུའང་གྲགས། འོལ་བ་སྟོན་ཆུང་གིས་དཔལ་ལྷ་མོ་རྦད་བས་དགེ་བཤེས་མཁར་ཕུ་བ་འདས། འཁོར་རྗེས་ན་འདུག་པ་རྣམས་ལ་ཡང་གཙེས་པས། དགེ་བཤེས་ཀྱིས། དཔལ་ལྷ་མོ་ལ། ཁྱེད་སངས་
རྒྱས་ལ་ཆོས་དངོས་སུ་ཉན་པས་འདི་ལྟར་བྱེད་ན། ངེད་ཅག་ལུང་ལ་བརྟེན་པས་ཇི་ལྟར་བྱེད་ཅེས་བཀའ་བཀྱོན་མཛད་པས་ལྷ་མོ་འང་འཇིགས་ཟེར། དེ་ནས་ནུབ་གཅིག་རྨི་ལམ་ན་བུ་མོ་གཅིག་གིས་གཡག་རྒོད་

[025A]༄༅། །གཉིས་གཉའ་བཅག་ནས་དེད་སོང། ཕ་ཚད་སོང་བ་དང་དེ་ཐམས་ཅད་ནམ་མཁའ་ལ་འཕུར་སོང་བ་ཞིག་རྨིས། དེ་ཕྱིན་ཆད་གནོད་པ་ཡེ་མ་བྱུང་གསུང། གཞན་གྱིས་གནོད་པ་
བྱེད་པ་བྱུང་ན་ཡང། སྤྱིར་དགེ་སློང་ཁས་ཉེན། བྱེ་བྲག་ཏུ་བྱང་ཆུབ་སེམས་དཔའ་ཁས་ཉེན་གསུངས་ནས། གནོད་ལན་གཏན་མི་མཛད། ཆོས་འཆད་པ་ན་རྩལ་བཏོན་ནས་གསུངས་པས། དང་པོ་ཕྱམ་ཚེ་
བཤུས། དེ་ནས་བླ་གོས་ཀྱི་རྐེད་སོ་ཙམ་དུ་ཤུས་ནས་འགྲོ། ཤེས་རབ་ཤིན་ཏུ་ཆེ་བས། ཚིག་བཞི་རེ་ལའང་འདིའི་ཆ་ནས་དཔྱད་ན་འདི་ལྟར་འགྲོ། འདིའི་ཆ་ནས་དཔྱད་ན་འདི་ལྟར་འགྲོ་ཞེས་དོན་མི་འདྲ་བ་བཅུ་
བཅུ་ཙམ་གསུངས། དགེ་བཤེས་ཀྱི་ཆོས་འདི་ཙམ་སུ་ལ་བསླབ་ཞུས་པས། སློབ་དཔོན་པྲཛྙཱ་ལ་བསླབ་གསུང། བཤད་ཆོས་ལ་ལམ་སྒྲོན་གཙོ་བོར་བྱས་ནས། གཞན་མདོ་སྡེ་རྒྱན་དང་བྱང་ཆུབ་སེམས་དཔའི་
ས༑ བསླབ་པ་ཀུན་ལས་བཏུས་པ་དང་སྤྱོད་འཇུག། སྐྱེས་རབས་དང་ཆེད་དུ་བརྗོད་པའི་ཚོམ་དྲུག་ནན་ཏན་དུ་གསུངས་པས། དེ་དག་ལ་བཀའ་གདམས་གཞུང་དྲུག་ཏུ་གྲགས། དེ་ཡང་ས་ཆེན་པོའི་ཁྱོན་ལ་བཀའ་
གདམས་ཞེས་གྲགས་ཆེ་ཞིང་རྣམ་ཐར་གཙང་བ་དང་ཁྱབ་བདལ་ཆེ་བའང་སྐུ་མཆེད་གསུམ་གྱི་ནང་ནས་དགེ་བཤེས་པུ་ཏོ་པ་ཁོ་ནའི་བཀའ་དྲིན་དུ་གདའ། ཐུགས་ཤིན་ཏུ་སྒམ་པས། ང་ལ་ཡོན་ཏན་འདི་ལྟ་བུ་ཡོད་

[025B] བྱང་ཆུབ་ཀྱི་སེམས་མངའ་བ། ཡི་དམ་གྱི་ལྷའི་ཞལ་གཟིགས་པ། གནས་བརྟན་ཆེན་པོའི་གྲགས་པ་ཅན། སྡེ་སྣོད་ཀྱི་དོན་ལ་མཁས་པ། འདུལ་བའི་ཕྱག་ལེན་ཐེབས་པ། མཁྱེན་རབ་ཀྱི་
ཀློང་རྡོལ་བ། ཟབ་མོའི་གནས་ལུགས་རྟོགས་པ། བྱིན་རླབས་ཀྱི་སྤྲིན་ལས་ཕན་བདེའི་ཆར་པ་འབེབས་པ། འཕྲིན་ལས་ལ་མངའ་བརྙེས་པས་མཐོང་ཐོས་དོན་ལྡན་དུ་བྱེད་པ། སངས་རྒྱས་ཀྱི་བསྟན་པའི་བདག་པོར་
གྱུར་པ་ལགས། དེ་ནས་དགུང་ལོ་བདུན་ཅུ་དོན་དགུ་པ་ཤིང་མོ་བྱའི་དབྱར་ཟླ་འབྲིང་པོའི་ཉི་ཤུ་གསུམ་གྱི་ནུབ་མོ་ནས་བསྙུང་བའི་ཚུལ་བསྟན། དེའི་ཚེ་ནམ་མཁའི་ཁམས་གང་བའི་སངས་རྒྱས་དང་བྱང་ཆུབ་སེམས་
དཔའི་ཞལ་གཟིགས། གྲྭ་སློབ་རྣམས་ཀྱིས་ཞབས་བརྟན་ལ་འབད་ཀྱང་ཞིང་གཞན་དུ་གཤེགས་པར་བཞེད་དེ་ཟླ་བ་དེ་ཀའི་གནམ་སྟོང་གི་སྔ་དྲོ་ཕྱག་ཐལ་མོ་སྦྱར་ནས། སེམས་ཅན་སྐྱབས་མེད་པའི་སྐྱབས། མགོན་
མེད་པའི་མགོན། དེ་བཞིན་དུ་གནས་དང། གླིང་དང། དཔུང་གཉེན་མེད་པ་རྣམས་ཀྱི་དཔུང་གཉེན་དུ་གྱུར་ཅིག་གསུངས་ནས་ཐལ་མོ་ཕྱིར་ལ་ཤིག་གིས་སོང་སྟེ་ཐུགས་དམ་གློད་ནས་གཟུགས་སྐུའི་བཀོད་པ་ཆོས་
དབྱིངས་སུ་བསྡུས་སོ། །སྦུར་སྦྱངས་པས་གདུང་རུས་ལ་ཐུགས་ལྗགས་སྤྱན་གསུམ་རིང་བསྲེལ་སོགས་མང་དུ་བྱུང། གདུང་ཁང་དུ་དངུལ་གྱི་མཆོད་རྟེན་བྱེད་པ་ཕུ་ཆུང་བས་གསན་ནས། དངུལ་ལ་བྱས་ན་དངུལ་མི་

[026A]༄༅། །ངན་གྱིས་ཁྱེར་ནས། ངའི་གྲོགས་པོའི་གདུང་གྲོག་ནང་དུ་སྤུང་ངེ་འོང་དོགས་གསུངས་ཀྱང་གྲུབ་ཚར་བས་ཕུ་ཆུང་བ་སྤྱན་དྲངས་ནས་རབ་གནས་མཛད་དེ་སྐྱེ་དགུའི་བསོད་ནམས་ཀྱི་ཞིང་དུ་ལེགས་
པར་བཞུགས་སོ། །གསུང་གི་བདུད་རྩི་ལས་སྐྱེས་པའི་སློབ་མ་ཉིས་སྟོང་ཙམ་འདུས་པའི་ནང་ནས་བཀའ་བབས་ཀྱི་བུ་ཆེན་བརྒྱད་དུ་གྲགས་པ་ནི། དང་ཚུགས་མཆོག་ཟུང་གཅིག་ལ་འགྲན་པ་ཞིག་ཡོད་པའི་བཀའ་དགེ་
བཤེས་ཕོ་བྲང་སྡིངས་པ་ལ་བབས། རྩོད་པ་པཎྜི་ཏའི་རྒོལ་བ་ཡང་ཟློག་ནུས་པའི་བཀའ་དགེ་བཤེས་དོལ་བ་ཆེན་པོ་ལ་བབས། བྱམས་སྙིང་རྗེ་བྱང་ཆུབ་ཀྱི་སེམས་བདག་གཞན་བརྗེ་ནུས་པའི་བཀའ་དགེ་བཤེས་གླང་རི་ཐང་
བ་ལ་བབས། བཀའ་འགྱུར་རོ་ཅོག་ལ་གཞུང་བཤད་བྱེད་པ་ཐམས་ཅད་མཁྱེན་པའི་ཡེ་ཤེས་ལ་མངའ་བརྙེས་པ་འདྲ་བ་ཞིག་ཡོད་པའི་བཀའ་ཞང་ཤར་བ་པ་ལ་བབས། སྟོང་ཉིད་ཀྱི་ལྟ་བས་དངོས་པོ་དང་མཚན་མར་འཛིན་
པ་ཐམས་ཅད་འཇིག་ནུས་པའི་བཀའ་རམ་སྡིངས་མ་པ་ལ་བབས། གསུང་རབ་ཐམས་ཅད་སྐྱེས་བུ་གསུམ་གྱི་གདམས་ངག་ཏུ་དྲིལ་ནས་སྨན་པ་མཁས་པས་ནད་བརྟགས་ཏེ་ནད་ཐོག་ཏུ་སྨད་གཏོང་པ་འདྲ་བ་ཞིག་ཡོད་
པའི་བཀའ་སྣང་དྲེའུ་ལྷས་པ་ཡེ་ཤེས་རྒྱལ་མཚན་ལ་བདས། མཆོད་པ་ཀུན་ཏུ་བཟང་པོའི་མཆོད་སྤྲིན་ལ་འགྲན་ནུས་པ་ཞིག་ཡོད་པའི་བཀའ་དགེ་བཤེས་སྟག་དཀར་བ་ལ་བབས། བལ་མ་ལ་སངས་རྒྱས་ཀྱི་མོས་

[026B] །གཞན་ཡང་ཁ་རག་སྒོམ་ཆུང། ཞང་སྡིངས་པ། གླང་བྱ་རབ་པ། འབེ་མོན་བུ་ཆུང་བ། བྱ་ལུང་གཉིས། ཞད་དགོན་པ་གོད་འོག་གཉིས་
གྲུ་ལུང་པ་སོགས་ཁྱད་པར་དུ་འཕགས་པ་དྲུག་ཅུ་ཙམ་བྱོན་པར་གདའ། དེ་ལྟར་བསམ་གྱིས་མི་ཁྱབ་པའི་རྣམ་པར་ཐར་པ་རྒྱ་མཚོ་ལྟ་བུ་ལས་ཆུ་ཐིགས་ཙམ་ཞིག་དད་པའི་གསོས་སུ་བཀོད་པའོ།།    ༈    །།འཇམ་དཔལ་
རྡོ་རྗེས་མངོན་སུམ་རྗེས་བཟུང་བས། །མཐར་འཛིན་འཆིང་བའི་དྲ་བ་ཀུན་ཞིག་ནས། །ཆོས་ཀུན་སྒྱུ་མར་གཟིགས་པའི་དབུ་མ་བ། །རྣལ་འབྱོར་དབང་ཕྱུག་བརྩོན་འགྲུས་སེང་གེར་འདུད། །དེ་ནས་བདག་ཉིད་ཆེན་པོ་འདི་
མཐའ་བྲལ་ནམ་མཁའི་རྣལ་འབྱོར་པ་ཆེན་པོ་དབུམ་པ་བརྩོན་འགྲུས་སེང་གེ་མཚན་གཞན་དཔའ་བོ་རྡོ་རྗེ་ཞེས་བྱ་བར་སྐུའི་སྐྱེ་བ་བཞེས་ཏེ། དེ་ཡང་མདོ་ཁམས་སྨད་དུ་རིགས་རུས་ཕུན་སུམ་ཚོགས་པ་ཞིག་ཏུ་སྐུ་འཁྲུངས་
ཆུང་དུའི་དུས་ནས་རྗེ་བཙུན་འཇམ་པའི་དབྱངས་ལ་མོས་པ་ཆེར་བྱུང་བས། སྐབས་ཤིག་ཕྱུགས་རྫི་མཛད་པའི་ཚེ། རང་གི་ཁོད་བའི་ནང་ནས་ཨ་ར་བ་ཙ་ནའི་སྔགས་ཀྱི་སྒྲ་འུར་འུར་བ་གྲགས་ཤིང། དེ་ནམ་
བྱུང་རེས་ཀྱིས་ལུས་ཀྱི་བ་སྦུ་ལྡང་ཞིང་ཐུགས་འཕར་ནས་གནོན་མི་ཐུབ་པ་འདྲ་བ་ཞིག་འབྱུང། ལན་ཅིག་དེ་ལྟར་བྱུང་བའི་རྐྱེན་བྱས་བརྒྱལ་བར་གྱུར་ཅིང། བརྒྱལ་སངས་པ་དང། མདུན་ན་རྗེ་བཙུན་འཇམ་པའི་
[027A]༄༅། །དབྱངས་སྐུ་མདོག་ནག་པོ་ཞིག་འདུག་པ་དངོས་སུ་གཟིགས། དེ་ནས་བླ་མ་ཞིག་ལས་འཇམ་དབྱངས་ཀྱི་སྒྲུབ་ཐབས་དང་རྗེས་གནང་སོགས་གསན་ནས་བསྙེན་སྒྲུབ་ལ་ཤིན་ཏུ་བརྩོན་བར་
མཛད་པས་སྐུ་དང་གསུང་གི་སྣང་བ་མང་དུ་བྱུང་ཡང་དེ་ལ་ཐུགས་ངེས་རང་མ་མཛད་པར་དབུས་སུ་བྱོན། ཆོས་གྲྭ་ཆེན་པོ་དཔལ་ལྡན་གསང་ཕུར་བཞུགས་ཏེ་སློབ་གཉེར་ལ་འབད་བས་བརྒལ་བརྟག་ལ་ཤིན་ཏུ་བྱང་
ཆོས་སྐད་ཕུན་སུམ་ཚོགས་པ་བྱུང། དེར་གྲྭ་སྐོར་མཛད་པར་དགོངས་པ་ལ་རྗེ་བཙུན་གྱི་ཞལ་ནས། ཡོ་བྱད་གང་ཡོད་ཚོགས་སུ་ཐོངས་གསུངས། དེ་ལྟར་བྱེད་ན་སློབ་གཉེར་བྱེད་པའི་ཆས་མི་འོང་བར་འདུག་ཞུས་
པས༑ དེ་ལ་འཇིགས་མི་དགོས་གཏེར་ཅིག་འདོན་རྒྱུ་ཡོད་པས་གོང་ལྟར་གྱིས་གསུངས། དེ་ནས་ཡོ་བྱད་ཐམས་ཅད་ཚོགས་སུ་བཏང་ནས། ད་གཏེར་འདོན་འཚལ་ཞུས་པས། ཡི་དམ་གྱི་ཞལ་ནས། ད་བྱ་
བྲལ་ཐག་ཆོད་གྱིས་ལ་དགེ་སྦྱོར་མཛོད་ཅིག་ཅེས་བསྐུལ་ལོ། །དེ་ནས་རྗེ་བཙུན་གྱི་བཀའ་བཞིན་བྱ་བྲལ་མཛད་ནས་ཀོང་པོ་ཕྱོགས་ལ་བྱོན། ཀརྨ་ཀཾ་ཚང་གི་ཆོས་སྐོར་ཕྱག་རྒྱ་ཆེན་པོ་སོགས་ཞུས། དེའི་ཚེ་ཡི་
དམ་སྒྲུབ་པ་ལ་རྩེ་གཅིག་ཏུ་གཞོལ་བར་མཛད་པས་སྔར་ལས་ཀྱང་ཡི་དམ་གྱི་སྐུ་དང་གསུང་གི་སྣང་བ་གསལ་ཞིང་བརྟན་པ་བྱུང། དེ་ནས་བསམ་ཡས་སུ་ཕེབས། རྟོགས་ལྡན་མཚོ་དཀར་མལ་སྦྱོར་དྲུག་གསན་

[027B] དེའི་ཚེ་ཡི་དམ་གྱི་རྣམ་འཕྲུལ་གསལ་ཞིང་བརྟན་པ་དཔག་ཏུ་མེད་པ་བྱུང། རྟོགས་ལྡན་པ་ལ་ཞུས་ན་བྱས་པས་མ་ཞུ་གསུང། དེ་ནས་དཔལ་རི་བའི་བླ་མ་གཞོན་རྒྱལ་བ་ལ་ཞུས་ན་བྱས་པས་
ཆོག་གསུང། ཁོང་གིས་ལམ་འབྲས་ནས་བཤད་པའི་མན་ངག་དབང་བཞིའི་བརྡའ་རྣམས་བསྟན་པས་བརྡ་ལན་རྒྱུད་ནས་བཤད་པ་ལྟར་འཇལ་གི་ན་འདུག། བརྡ་ལན་འཇལ་ལུགས་རྣམས་ཞུས་པས། ཁྱེད་ཀྱི་
འདི་རྣམ་དག་ཅིག་ཡིན་པ་འདུག་ཅེས་གསུངས། ཡི་དམ་གྱི་ཞལ་ནས། བརྡ་སྟོན་པ་ལ་ཕྱག་རྒྱ་རྣམས་ཡིད་ལ་བསམ་པས་ཆོག། ལུས་ཀྱི་རྣམ་འགྱུར་མི་དགོས་པ་ཡིན་ཏེ་ཁོ་རང་གིས་མི་ཤེས་འདུག་ཅེས་གསུང་
ངོ༑ ༑དེ་ནས་གཙང་ལ་འབྱོན་པར་བཞེད་པ་ལ། དེ་དུས་འབར་འཇག་གཉིས་གྲགས་ཆེ་བར་འདུག་པས་སུའི་དྲུང་དུ་ཕྱིན་པ་དགའ་ཞེས་ཡི་དམ་ལ་ཞུས་པས། ཁྱོད་རང་སོང་དང། འབུམ་ཚོ་གདོང་གི་འཕྲང་དེར་མི་ཅིག་
དང་འཕྲད་པར་འདུག། ངེས་གང་ཟེར་བ་ལྟར་གྱིས་གསུང། དེར་བྱོན་པས་འཕྲང་དེར་བཙུན་པ་ཅིག་དང་ཕྲད། དེ་ལ་དྲིས་པས་འབའ་ར་བའི་དྲུང་དུ་སོང་ཟེར། དེ་ནས་གྲུབ་པའི་དབང་ཕྱུག་ཆེན་པོ་འབའ་རབ་རྒྱལ་མཚན་
དཔལ་བཟང་པོའི་སྤྱན་སྔར་བྱོན་ནས། ཕྱག་ཆེན་སོགས་མང་དུ་ཞུས། ཁོང་སྐྱོ་ཤས་ཅན་ཞིག་འདུག་པས། དེའི་སྟོབས་ཀྱིས་ངེས་འབྱུང་དང་སྐྱོ་ཤས་དྲག་པོ་སྐྱེས། སྣང་ཤས་ཆུང་དུ་འགྲོ་བའི་ཚབས་ཆེན་པོ་བྱུང། དེ་ལ་དགོངས་པར་འདུག་

[028A]༄༅། །ཁོང་གིས་བསྟན་པའི་ལྷག་མཐོང་དེ་ལྷག་མཐོང་མཚན་ཉིད་པ་ཨེ་ཡིན་ཞུས་པས། རྗེ་བཙུན་གྱི་ཞལ་ནས། ཅིས་ཀྱང་མིན་གསུང་ངོ། །དེ་ནས་ཡི་དམ་གྱིས་ལུང་བསྟན་ནས་ས་སྐྱར་
བྱོན་གངས་རིའི་ཁྲོད་ཀྱི་ཤིང་རྟ་ཆེན་པོ་མཉམ་མེད་རྗེ་བཙུན་རེད་མདའ་པ་ལ་དབུ་མ་དང་འདུལ་བ་གསན་པས། ལྷག་མ་མེད་པར་ཁོང་དུ་ཆུད། དེ་ནས་མར་བྱོན་རོང་ཆོས་ལུང་དུ་བཞུགས། རྗེ་རྩོང་ཁ་པ་ཆེན་པོ་ལ་
འཇུག་པ་རང་འགྲེལ་ཚར་གཅིག་གསན། དེ་ནས་བླ་མ་འདིས་ལོ་ཙཱ་བ་མཛད། རྗེ་རིན་པོ་ཆེས་དྲི་བ་པོ་མཛད་ནས། རྗེ་བཙུན་འཇམ་པའི་དབྱངས་ལ་མདོ་སྔགས་ཀྱི་ཆོས་མང་པོ་དང། ཁྱད་པར་དུ་དབུ་མའི་ལྟ་བ་ལ་
དྲི་གཏུགས་ཆེར་མཛད་པས། ཡི་དམ་གྱི་ཞལ་ནས། སྣང་ཕྱོགས་དང་སྟོང་ཕྱོགས་ལ་ཉེ་རིང་གཏན་ནས་བྱེད་མི་ཉན། ཁྱད་པར་སྣང་བ་ལ་གཙིགས་སུ་བྱེད་དགོས་གསུང། ཕྱིས་སྐྱིད་ཤོད་དགའ་བ་གདོང་དུ་རྗེ་
རིན་པོ་ཆེ་དང་ཐབས་ཅིག་ཏུ་བཞུགས་ནས་དཔོན་སློབ་གཉིས་པོ་འཚམས་དམ་པོར་བཅད། གཉིས་པོ་གཟིམས་ཁང་སོ་སོར་མཛད་ནས། གསོལ་ཇ་སོགས་ལ་འཚོགས་པ་མཛད། གསོལ་ཇ་བཞེས་པའི་
སྐབས་སུ་བླ་མ་འདིས་ལོ་ཙཱ་མཛད་ནས། རྗེ་རིན་པོ་ཆེས་རྗེ་བཙུན་ལ་ཆོས་མང་དུ་གསན། དེ་དུས་བླ་མ་འདིས་འཇམ་དབྱངས་ཆོས་སྐོར་གྱི་ལུང་དང་རྗེས་གནང་སོགས་གདམས་ངག་གི་རིགས་རྗེ་ཙོང་ཁ་པར་གནང་བ་དེང་

[028B] །དེ་ལྟར་སྔོན་ལན་གཅིག་མ་ཡིན་པར་ཚོགས་གཉིས་རླབས་པོ་ཆེ་ལ་ཡུན་རིང་དུ་གོམས་ཤིང། སྐྱེ་བ་མང་པོར་ལྷག་པའི་ལྷས་བྱིན་
གྱིས་བརླབས་པའི་མཐུས། སྐུ་ཚེ་འདིར་བསྙེན་སྒྲུབ་སོགས་ཀྱི་འབད་པ་ལ་མ་ལྟོས་པར་ཆུང་དུའི་དུས་ནས་རྗེ་བཙུན་འཇམ་པའི་དབྱངས་ཀྱིས་རྗེས་སུ་བཟུང་སྟེ་དགེ་བའི་བཤེས་གཉེན་མཛད་ནས་ཟབ་པ་དང་རྒྱ་ཆེ་བའི་
དམ་པའི་ཆོས་ཀྱི་དགའ་སྟོན་ཉིན་རེ་བཞིན་སྩོལ་བར་མཛད་ཅིང་ཁྱད་པར་ཐོ་རངས་མནལ་སད་རེས་ཀྱིས་ཤླཽ་ཀ་རེ་མ་ཆག་པར་གསུང་བ་ཞལ་གྱིས་བཞེས། འཕྲལ་གྱི་བྱ་བ་ཐམས་ཅད་ཀྱང་ཡི་དམ་ལ་མ་ཞུས་པར་རང་
དགར་མི་འཇུག་པ་སོགས་གསང་བ་གསུམ་གྱི་ཡོན་ཏན་སྐྱེ་བོ་ཕལ་པོ་ཆེའི་སྨྲ་བསམ་གྱི་རྭ་བ་ལས་འདས་པ་ཡིན་ནོ། །འགྲོ་དོན་ཕལ་ཆེར་རྫོགས་ནས་མྱ་ངན་ལས་འདས་པ་ན། གདུང་མེ་ལ་སྦྱངས་པའི་ཚེ། དུ་བ་དང་
མེ་ལྕ་རལ་གྲི་དང་ཨུཏྤ་ལའི་གཟུགས་སུ་འོངས་ནས་ནམ་མཁར་ཡལ་འགྲོ་བ་སོགས་ཀུན་ལ་མཐུན་སྣང་དུ་གྲུབ་ཅིང། རིང་བསྲེལ་གུར་ཀུམ་གྱི་མདོག་ཅན་མང་དུ་འཕེལ་པ་ལས། ཁ་ཅིག་རིང་བསྲེལ་ཕྲ་མོ་མང་པོ་
གཅིག་ལས་གཅིག་འཕེལ་བ་འཁོར་ལོ་རྩིབས་དྲུག་ལྟེ་བ་མུ་ཁྱུད་དང་བཅས་པའི་རྣམ་པ་ཅན་དུ་བྱུང་བ་སོགས་གཤེགས་རྗེས་སུའང་ངོ་མཚར་བའི་ལྟས་ཀྱིས་གདུལ་བྱ་རྣམས་མཆོག་ཏུ་དཀར་བའི་འཕྲིན་ལས་ལ་འགོང་

[029A]༄༅། །པར་མཛད་དོ་ཞེས་གྲགས་སོ། །གྲུབ་ཆེན་འདིའི་རྣམ་པར་ཐར་པའི་ཡི་གེ་རྒྱས་པ་ཁོ་བོས་མ་མཐོང་བས་རང་བཟོའི་རྫུན་གྱི་ཕྲེང་བ་མ་བཀོད་དོ།།    ༈    །།ཡབ་སྲས་གཉིས་
ཀྱིས་གསང་མཛོད་ཀུན་གཏད་ནས། །མཐུ་སྟོབས་ནུས་པའི་བདག་པོར་མངའ་གསོལ་ཞིང། །མཁས་ཤིང་གྲུབ་བརྙེས་རྣལ་འབྱོར་དབང་ཕྱུག་ཆེ། །ལེགས་པ་རྒྱལ་མཚན་ཞབས་ལ་གུས་པས་འདུད། །དེ་ནས་
བདག་ཉིད་ཆེན་པོ་འདི་མཐུ་སྟོབས་ནུས་པའི་དབང་ཕྱུག་ཞ་ལུ་ཅོག་ཆུང་བ་ལེགས་པ་རྒྱལ་མཚན་ཞེས་བྱ་བར་སྐུའི་སྐྱེ་བ་བཞེས་ཏེ། དེ་ཡང་ཤིང་མོ་ཡོས་ལ་གཙང་ཞ་ལུ་ར་འཁྲུངས། །རྗེ་འདུལ་བ་འཛིན་པ་འཁྲུངས་
པའི་ཕྱི་ལོ་དང། མཁས་གྲུབ་རྗེ་ལས་ལོ་བཅུས་སྒྲེས། དེ་ནས་ཞ་ལུར་རབ་ཏུ་བྱུང་དབུ་མཛད་ཡུན་རིང་མཛད། ཞ་ལུ་རིན་པོ་ཆེ་གྲགས་པ་རྒྱལ་མཚན་དང། ཤངས་པ་ཀུན་མཁྱེན་ཤེས་རབ་དཔལ་བཟང་བསྟེན་
ནས་མདོ་སྔགས་མང་པོར་གསན་སྦྱོང་བྱས། དེ་ནས་འཇམ་མགོན་ཆོས་ཀྱི་རྒྱལ་པོའི་གྲགས་པ་གསན་ནས་མཇལ་དུ་བྱོན་པས་མི་ལྡོག་པའི་དད་པ་འཁྲུངས་ཏེ་སྐུ་ཞབས་སུ་རྒྱུན་མཐུད་དེ་བཞུགས། ཆོས་བཀའ་ཡང་
མང་དུ་ཞུས། རྗེའི་ཞལ་ནས་ནམ་ཞིག་ཆོས་ཀྱི་སྐུ་གཅིག་ཏུ་མ་གྱུར་གྱི་བར་དུ་ངས་ཁྱོད་ཀྱི་དགེ་བའི་བཤེས་གཉེན་བྱེད་པ་ཡིན་ནོ་ཞེས་དབུགས་ཕྱུངས། གདམས་ངག་ཀྱང་ཕལ་ཆེར་གནང་ནས་དོན་གྱིས་བསྟན་པ་

[029B] གཞན་ཡང། རྒྱལ་ཚབ་དར་མ་རིན་ཆེན། འདུལ་བ་འཛིན་པ་གྲགས་པ་རྒྱལ་མཚན། མཁས་གྲུབ་སྨྲ་བའི་སེང་གེ། བླ་མ་བཟང་སྐྱོང་བ། ཤར་བ་རིན་ཆེན་རྒྱལ་མཚན་སོགས་ལས་མདོ་སྔགས་ཀྱི་གཞུང་
ལུགས་མཐའ་དག་ལ་གསན་སྦྱངས་མཛད་པས་མཁས་པ་ཆེན་པོར་གྱུར། རིམ་གཉིས་ཀྱི་རྣལ་འབྱོར་བརྟན་པོ་དང་ལྡན། ཕྱག་ན་རྡོ་རྗེ་འཁོར་ཆེན་གྱི་གྲུབ་ཐོབ་ཏུའང་གྲགས། ཁྱད་པར་མཁས་གྲུབ་རྗེའི་དྲུང་ནས་རྟོག་བདུན་
རྟོག་གསུམ། ཤོག་དྲིལ་ཆེ་ཆུང་སོགས་འཇིགས་བྱེད་ཀྱི་སྐོར་ཀུན་གསན། མཁས་གྲུབ་ཐམས་ཅད་མཁྱེན་པས་ཀྱང་བརྟག་གཉིས་ཊཱིཀ་ཆེན་དུ་ལུང་དང་མངོན་པར་རྟོགས་པའི་ཡོན་ཏན་རིན་པོ་ཆེའི་ཚོགས་ཀྱི་མཛོད་
འཛིན་པའི་གནས་བརྟན་ཡོངས་ཀྱི་དགེ་བའི་བཤེས་གཉེན་ཆེན་པོ་བླ་མ་ལེགས་པ་རྒྱལ་མཚན་པ་ཞེས་བསྔགས་བརྗོད་མཛད། གསུང་ཤིན་ཏུ་ལེགས་པས་དགའ་ལྡན་གྱི་དབུ་མཛད་གནང། མཁས་གྲུབ་རྗེ་
གཤེགས་ནས་གྲ་དགོན་དཀའ་བཞི་པ་དང་འདུལ་ནག་པ་སོགས་ཀྱི་གདན་སར་བཞུགས་པའི་གསོལ་བ་བཏབ་པས་ཞལ་གྱིས་བཞེས་ཏེ། དགུང་ལོ་དྲུག་ཅུ་རྩ་ལྔ་པས་མོ་ལུག་ལ་དགའ་ལྡན་རྣམ་པར་རྒྱལ་བའི་
གླིང་དུ་མི་འཇིགས་སེང་གེས་བཏེགས་པའི་ཁྲི་འཕང་མཐོན་པོར་ཞབས་སེན་གྱི་པདྨོ་ཉེ་བར་བཀོད་དེ། ཚོགས་པ་ལོ་བཅུ་གཉིས་ཀྱི་བར་དུ་བསྐྱངས། ལེགས་པར་བཤད་པའི་བདུད་རྩིའི་བགོ་སྐལ་གྱིས་སྐལ་བ་དང་ལྡན་

[030A]༄༅། །པའི་མཁས་གྲུབ་ཕལ་མོ་ཆེའི་བློ་གྲོས་ཀྱི་བུམ་བཟང་ཡོངས་སུ་བཀང་ནས་རྒྱལ་བ་གཉིས་པའི་རིང་ལུགས་ཀྱི་རྒྱལ་མཚན་སྲིད་རྩེའི་བར་དུ་བསྒྲེངས། དེའི་རིང་ལ་དགེ་འདུན་གྱི་འདུ་
འཚོགས་དང་ལོངས་སྤྱོད་ཀྱི་འདུ་ལོང་དབྱར་མཚོ་ལྟར་བྱུང། རྗེ་བཙུན་ཙོང་ཁ་པ་ཆེན་པོའི་རིང་ལུགས་ལ་ལོག་པར་འཁུ་བའི་ས་འབྲིའི་མི་བསྲུན་པ་རྣམས་ཀྱང་དྲག་པོའི་མངོན་སྤྱོད་ཀྱི་སྒོ་ནས་འཆི་བདག་གཤིན་རྗེའི་
ཟས་སྐལ་དུ་གཏད་དེ་ཚར་བཅད་པས་བདུད་ཀྱི་དཀྱིལ་འཁོར་མྱ་ངན་གྱི་ཁང་བུར་བཙུད་ཅིང་མ་རུངས་པའི་སྐྱེ་བོ་ཕལ་ཆེར་སྐྲག་ནས་ཞབས་སྤྱི་བོར་ལེན་པར་གྱུར་ཏོ། །དོན་འདི་ལ་དགོངས་ནས་ཕྱིས་ཀྱི་ཐམས་ཅད་
མཁྱེན་པ་ཆེན་པོས་ཀྱང། མཐུ་སྟོབས་ནུས་པའི་དབང་ཕྱུག་ཞ་ལུ་བ། །ཞེས་བསྔགས་པ་མཛད་པ་ནི་རང་བཞིན་བརྗོད་པ་ཁོ་ན་ཡིན་ནོ། །གསེར་ཐོག་གི་འཕྲོ་ཡང་ཁུར་ལེན་གནང་ནས་ལེགས་པར་བསྒྲུབས། དེའི་བླུགས་
ཕུད་ལ་གཟིམས་ཁང་ཤོད་དུ་པདྨ་མཁར་བས་གསང་བདེ་དུས་འཁོར་གསུམ་གྱི་གསེར་སྐུ་མི་ཚད་ཙམ་རེ་བཞེངས། འཕགས་ཡུལ་གྱི་རྒྱལ་རིགས་ཤིང་སཱ་ལ་ཆེན་པོ་ཟ་ཧོར་གྱི་རིགས་ལས་སོན་པ་འཕྱོང་རྒྱས་པ་ཧོར་
དཀོན་མཆོག་རིན་ཆེན་པས་གདན་དྲངས། སྲས་མ་བྱུང་བར་རྗེ་འདི་ཉིད་ལ་ཞུས་པས་གཤེད་དམར་གྱི་སྒོ་ནས་རིགས་སྲས་བསྐྲུན་པའི་ཆོ་ག་མཛད་པས་ཧོར་རྡོ་རྗེ་ཚེ་བརྟན་འཁྲུངས། དེའི་གདུང་རྒྱུད་ལ་རྒྱལ་དབང་

[030B] སྐབས་ཤིག་ཏུ་ལྷ་མོ་འོད་ཟེར་ཅན་མའི་ལས་ཚོགས་ལ་བརྟེན་ནས་རྒྱ་ཁབ་རྩེར་བརྒྱུས་དགྲ་ཕྱོགས་སུ་བསྟན་པས་དམག་གི་དཔུང་ཆེན་པོར་མཐོང་བ་དང། རྫོང་
ལ་ཆུ་མེད་པར་དབྱངས་འཆར་གྱི་སྒོ་ནས་ལུ་མ་འདོན་པ་སོགས་ངོ་མཚར་བའི་མཛད་པ་དུ་མ་བསྟན། སྣེའུ་གདོང་བ་དང་འཕྱོང་རྒྱས་པ་གཉིས་གཡུལ་བཤམས་དུས་ཧོར་རྡོ་རྗེ་ཚཻ་བརྟན་པས་སྐུ་ཞབས་སུ་འཇིགས་
སྐྱོབ་ཀྱི་བསྲུང་མདུད་སོགས་ཞུས་ནས་དམག་ནང་དུ་ཕྱིན་པ་གཡུལ་ཉེས་ནས་གྲོག་ཕུག་གཅིག་ལ་བཀར་དུས་ཕྱག་ཕྱི་གཅིག་གི་རྟ་ལ་མདུང་རིང་བརྒྱབ་བས་ཕ་རིར་མཆོངས་ནས་ཉེས་སྐྱོན་མ་བྱུང་སྐད། དེ་ལྟར་
འཕྱོང་རྒྱས་བ་རྗེ་འདི་ལ་དང་པོ་ཐབ་སྟེ་དགེ་ལུགས་པའི་སྦྱིན་བདག་ཏུ་གྱུར། རང་ལོ་དོན་དྲུག་པ་ལྕགས་རྟ་ཧོར་ཟླ་དྲུག་པའི་ཉེར་བཞི་ལ་འཇའ་འོད་དང་མེ་ཏོག་གི་ཆར་སོགས་ངོ་མཚར་བའི་ལྟས་དང་བཅས་ནས་དག་
པའི་ཞིང་དུ་གཤེགས། གདུང་མེར་སྦྱངས་པས་དབུ་ཀླད་ལ་རྡོ་རྗེ་འཇིགས་བྱེད་ཞལ་ཕྱག་ཡོངས་རྫོགས་བྱོན་པ་ནང་རྟེན་བྱས་ནས་དངུལ་གདུང་བཞེངས་ཏེ་ཆོས་རྗེ་ཆོས་གྲགས་བཟང་པོའི་གདུང་གི་གཡས་སུ་
བཞུགས་སོ། །དུས་མཆོད་ཀྱང་འཕྱོང་རྒྱས་ནས་འཛིན་བཞིན་པ་ཡིན་ནོ།།    ༈    །།རྒྱལ་བ་གཉིས་པའི་ཐུགས་བཅུད་གདམས་པའི་སྲོག་སྙན་བརྒྱུད་རིན་ཆེན་བྱེ་བའི་མཛོད་བཟུང་ནས། །སྐུ་གསུམ་

[031A]༄༅། །དངོས་གྲུབ་འདོད་དགུའི་ཆར་འབེབས་པ། །རྡོ་རྗེ་འཆང་དབང་བརྩོན་འགྲུས་འཕགས་པར་འདུད། །དེ་ནས་བདག་ཉིད་ཆེན་པོ་འདི་རིག་སྔགས་འཆང་པའི་རྗེ་བོ་དཀྱིལ་འཁོར་རྒྱ་མཚོའི་མངའ་
བདག་རྒྱུད་ཆེན་བརྩོན་འགྲུས་འཕགས་ཞེས་བྱ་བར་སྐུའི་སྐྱེ་བ་བཞེས་ཏེ། དེ་ཡང་ལྷུན་པོ་རྩེར་འཁྲུངས། བརྟན་མཁས་ཀྱི་ཡོན་ཏན་དང་ལྡན་པའི་མཁན་པོ་ཞིག་ལས་རབ་ཏུ་བྱུང། དབུས་སུ་ཕེབས་ནས་
མཁས་གྲུབ་དུ་མའི་ཞབས་པད་སྤྱི་བོར་བླངས་ཏེ་མདོ་སྔགས་ཀྱི་ཆོས་ཚུལ་རྒྱ་མཚོ་ལྟ་བུ་ལ་གསན་སྦྱངས་བྱས་པས་མཁས་པ་ཆེན་པོར་གྱུར། དཔལ་ལྡན་སྨད་རྒྱུད་གྲྭ་ཚང་དུ་ཕེབས་ནས་གྲུབ་པའི་དབང་ཕྱུག་
རྡོ་རྗེ་འཆང་ཆོས་སྐྱོང་རྒྱ་མཚོ་ལ་གསང་སྔགས་ཐམས་ཅད་ཀྱི་ཕྱི་མོ་གསང་བ་འདུས་པའི་རྩ་རྒྱུད་འགྲེལ་པ་མཐའ་དཔྱོད་མཆན་སོགས་དང་བསྐྱེད་རྫོགས་ཀྱི་ཁྲིད་ཆ་ལག་དང་བཅས་པ་ལེགས་པར་གསན། རྒྱུད་སྨད་ཀྱི་
བླ་མ་དབུ་མཛད་ཡང་གནང། དེ་ནས་སྲད་རྒྱུད་དུ་འདུལ་ནག་སྤྲུལ་སྐུ་པཎ་ཆེན་བསམ་གྲུབ་རྒྱ་མཚོའི་དྲུང་དུ་བྱོན། དབུས་ནས་ཁྲིད་གསན་ཚུལ་སོགས་ཀྱི་གསུང་གླེང་ཞིབ་པར་མཛད་པས་པཎ་ཆེན་ཐུགས་
དགྱེས་ནས་རྒྱུད་ལ་ཕེབས་གསུངས། དེར་རྒྱུད་ལ་བཞུགས་ཏེ་རྡོ་རྗེ་འཆང་བཀྲ་ཤིས་འཕགས་ལ་མདོ་སྔགས་ཀྱི་ཆོས་ཁ་ཤས་གསན། དེ་ནས་པཎ་ཆེན་བསམ་འགྲུབ་རྒྱ་མཚོས་ཁོང་རང་གི་རྗེས་ལ་སྲད་རྒྱུད་ཀྱི་

[031B] བརྩོན་འགྲུས་འཕགས་ནས་བརྩོན་འགྲུས་བསྐྱེད་དགོས་པ་ཡོད་གསུངས། གསང་སྔགས་རྡོ་རྗེ་ཐེག་པའི་སྙིང་པོ་དབང་ཁྲིད་ལུང་རྗེས་གནང་སོགས་ཀྱི་སྒོ་ཕྱེ་ནས་སྐལ་བ་དང་ལྡན་པ་རྣམས་ཆིམ་པར་མཛད་
དེའི་ཚེ་འདྲི་འཚམས་ཀྱི་ནང་བ་ཆེ་བ་གཅིག་གི་བུ་སྟོན་ཡོན་ཏན་ཅན་ཞིག་ཡོད་པ་མ་བསྐོས་པས་ཁོང་རྣམས་ཁྲོས་ཏེ། རྒྱུད་པ་འབྲི་འཚམས་ལ་ཕེབས་དུས་ཁོང་ཚོས་ཐམས་ཅད་ལ་རྡོ་བརྡེག་བྱས། རྒྱུད་ཆེན་གྱི་རྟ་ལའང་
རྡོ་བརྒྱབ་པས། རྒྱུད་ཆེན་ཐུགས་འུར་ནས་དྲུག་ཅུ་པ་བསྔོས། ཁོང་ཚོས་མཐུ་ཟློག་ལ་རྙིང་མའི་སྔགས་པ་གཅིག་བོས་ཏེ་ཁང་པའི་ངོས་ལ་ཧཱུཾ་དང་གཡག་མགོ་གཅིག་བཞག་ནས་མཐུ་ཟློག་བྱས་པས། རྒྱུད་ཆེན་གྱིས་
གསན་ནས། ཁྱོད་ཀྱི་ཡི་གེ་ཧཱུཾ་དང་གཡག་མགོས། ངའི་ཆོས་རྒྱལ་ཁོག་ནད་ལྟོས་ཞེས་མ་ཐུ་བསྡིགས་གནང། ཟླ་བ་གཅིག་ལས་མ་འགྱང་བར་ཁོང་ཚོ་ཚང་མ་ཚད་རིམས་གཅིག་གིས་ཤི། རྒྱུད་པ་དཔོན་སློབ་
ཚུར་ཕེབས་དུས་ཁང་པ་ལས་མི་འདུག་སྐད། དེ་ལྟར་ལོག་པར་འཁུ་བའི་གདུག་པ་ཅན་ཐམས་ཅད་ཚར་བཅད་ནས་རྒྱུད་ཀྱི་བཤད་ཉན་དང་ཕྲིད་རྣམས་ས་དར་རྡོ་དར་དུ་བཏང། དར་རྒྱས་ཆེ་བར་བྱུང། འདི་ནས་རྒྱུད་པ་
གཉིས་འབྲེལ་གྱི་བཤད་པ་དང་ཁྲིད་རྒྱུན་ཡང་བྱུང་བ་ཡིན། རིམ་གཉིས་བརྟན་པོ་དང་ལྡན་ཞིང་རྒྱུད་སྡེའི་གནད་ལ་མི་འཆུགས་པའི་གཟེར་ཐེབས། ཆོས་སྐྱོང་བྲན་དུ་བཀོལ་ཞིང་མཐུ་སྟོབས་ནུས་པའི་བདག་པོར་
[032A]༄༅། །གྱུར་ཏེ་སངས་རྒྱས་ཀྱི་བསྟན་པ་ལ་བྱ་བ་ཡང་དག་པར་མཛད་དོ། །ཞིང་འདིར་མཛད་པ་རྫོགས་ནས་ངོ་མཚར་བའི་ལྟས་དུ་མ་དང་བཅས་ཏེ་དགའ་ལྡན་མཁའ་སྤྱོད་དུ་གཤེགས་སོ།། །།
   ༈    །སྨིན་བྱེད་དབང་དང་གྲོལ་བྱེད་རིམ་གཉིས་སོགས། །ཟབ་གསང་གདམས་ངག་རྒྱ་མཚོའི་ཕ་རོལ་སོན། །སྔགས་འཆང་དཀོན་མཆོག་རྒྱ་མཚོར་གུས་པས་འདུད། །
དེ་ནས་བདག་ཉིད་ཆེན་པོ་འདི་རིགས་དང་དཀྱིལ་འཁོར་ཀུན་གྱི་བདག་པེ་དཀོན་མཆོག་རྒྱ་མཚོ་ཞེས་བྱ་བར་སྐུའི་སྐྱེ་བ་བཞེས་ཏེ། དེ་ཡང་རྟ་ལོར་གཙང་དབང་ལྡན་དུ་འཁྲུངས། རབ་ཏུ་བྱུང་ནས་གངས་ཅན་དུ་ཆོས་ཀྱི་
གྲགས་པའི་གཞུང་ལུགས་དྲི་མ་མེད་པ་ཚད་མ་སྔེ་བདུན་མདོ་དང་བཅས་པ་ལ་ལེགས་པར་སྦྱངས། སྲང་རྒྱུད་དུ་ཕེབས། མཁས་ཤིང་གྲུབ་པའི་དབང་ཕྱུག་རྗེ་རྡོ་རྗེ་བཟང་པོ་ལའང་ཆོས་ཁ་ཡར་གསན། ཁྱད་པར་དུ་
རབ་འབྱམས་རྒྱུད་སྡེའི་བང་མཛོད་ངེས་པ་དོན་གྱི་རྡོ་རྗེ་འཛིན་པ་ཆེན་པོ་སངས་རྒྱས་རྒྱ་མཚོ་བསྟེན་ནས། བདེ་མཆོག་གསང་འདུས་འཇིགས་བྱེད་དུས་འཁོར་སོགས་ཀྱི་དབང་ལུང་དང། གསང་འདུས་རིམ་ལྔའི་དམར་ཁྲིད་
བདེ་མཆོག་ལོ་དྲིལ་གྱི་ཁྲིད་གཉིས། འཇིགས་བྱེད་རྣལ་འབྱོར་བཞི་རིམ་གྱི་ཁྲིད། དུས་འཁོར་སྦྱོར་དྲུག་གི་ཁྲིད། ཕྱག་རྡོར་འཁོར་ཆེན་གྱི་ཁྲིད། ནཱ་རོ་ཆོས་དྲུག་གི་ཁྲིད། འཕོ་ཁྲིད་གསེར་གྱི་སྒོ་འབྱེད་དེ་ཁྲིད་ཆེན་

[032B] གཞན་ཡང་འཇིགས་བྱེད་ཀྱི་འཁྲུལ་འཁོར་དྲུག་ཅུ་པ་ལས་བཞིའི་སྦྱིན་སྲེག་ཐུན་མོང་དང་ཐུན་མོང་མ་ཡིན་པ་ཀུན་དང་བཟློག་ཆེན་བཞི་སོགས་ཀྱི་མན་ངག་ལག་
ལེན་དང་བཅས་པ་རྣམས་རྒྱུད་ཆེན་གྱི་ཕྱག་གཡོག་ཞུས་ནས་ལེགས་པར་བསླབ། དེ་ལྟར་ཡང་དབང་གི་རྒྱལ་པོའི་ཕྲེང་མཛས་ལས། དང་པོའི་སངས་རྒྱས་རྡོ་རྗེ་འཆང་བསྟེན་ནས། །ཟབ་དོན་སྙན་བརྒྱུད་ནོར་བུ་
བཞིན་དཀོན་ཆོས། །མཆོག་ཏུ་སྤེལ་མཛད་དཀྱིལ་འཁོར་རྒྱ་མཚོའི་བདག་ཐུབ་བསྟན་སྲོག་ཤིང་འཛིན་ལ་གསོལ་བ་འདེབས། །ཞེས་གསུངས་སོ། །སྐབས་འདིར་ལ་ལ་དག་ཐུབ་བསྟན་སྲོག་ཤིང་འཛིན་
ཞེས་པ་སྲོག་ཤིང་གསུམ་ཞེས་པར་བསྒྱུར་ཏེ་འདོན་པ་ནི་མ་དག་པས་ངག་པ་སུན་འབྱིན་པ་ཡིན་པས་དཔྱོད་ལྡན་རྣམས་ཀྱིས་ཡིད་ཆེས་པའི་གནས་སུ་མི་བཟུང་ངོ། །གསང་སྔགས་རྡོ་རྗེ་ཐེག་པ་དཔྱིས་ཕྱིན་པར་ཤེས་པ་
ནི་རིག་གནས་ལ་རག་ལས་པར་དགོངས་ནས་སྒྲ་སྙན་ངག་རྩིས་མངོན་བརྗོད་སོགས་ལ་སྦྱངས་པས་མཁས་པ་ཆེན་པོར་གྱུར། ཁྱད་པར་དུ་རྩིས་ལ་ཤིན་ཏུ་མཁས་པས་ལྔ་བསྡུས་ཁྱད་འཕགས་ཤོག་གཅིག་བཀོད། དུས་
འཁོར་གྱི་ཐིག་རྩ་མཁས་གྲུབ་ཀྱིས་མཛད་པ་དེ་ཤློ་ཀ་གཅིག་གི་ནང་དུ་འདུས་པར་མཛད་པ་སོགས་ངོ་མཚར་བ་དུ་མ་ཡོད། རྒྱུད་ཆེན་གཤེགས་རྗེས་སུ་རྒྱལ་རི་ཁྲོད་དུ་ཕེབས་ནས། ཐོས་པའི་རྗེས་འཇུག་སྒྲུབ་པ་སྙིང་པོར་བྱེད་

[033A]༄༅། །ཅེས་པའི་དོན་ལྟར། ལོ་བཅུ་གཉིས་ལ་གསང་འདུས་ཀྱི་བསྐྱེད་རྫོགས་དང་ལམ་རིམ་ལ་ཐུན་བཞིར་བཅད་ནས་ཐུགས་དམ་མཛད། རྟགས་ཡ་མཚན་ཅན་མང་དུ་བྱུང་ཡང་བུ་མ་ནད་གི་བུང་བ་
ལྟར་སྦེད་པ་ཁོ་ན་གནང། སློབ་དཔོན་དཀོན་མཆོག་ཡར་འཕེལ་བའི་ཞལ་ནས། དེ་དུས་སྦས་ནས་མི་གསུང་ཡང། དམའ་ནའང་ལམ་དུས་ཀྱི་སྐུ་གསུམ་མན་ཆད་ངེས་པར་ཐོབ་རྟགས་མང་དུ་གསུང་ཞེས་འཇིགས་བྱེད་
ཆོས་འབྱུང་ལས་སོ། །སྐབས་ཤིག་རྒྱུད་ཀྱི་བླ་མར་བཞུགས་དགོས་པའི་ངོ་ཤར་བས། དེ་སྐབས་དབུས་གཙང་ཁྲིམས་མེད་ཡིན་པ་དང། ལྷག་ཏུ་རྒྱུད་པར་མཐོ་དམན་གང་ཐད་ནས་གནོད་པ་བྱེད་ཀྱིན་འདུག་པས་
རྒྱུད་ཀྱི་བླ་མར་འགྲོ་ཕྱིན་སྲིད་གསུམ་ཆམ་ལ་འབེབས་པའི་མཐུ་སྟོབས་ནུས་པའི་དབང་ཕྱུག་ཅིག་བྱའོ་སྙམ་དུ་དགོངས་ནས། དེར་འཇིགས་བྱེད་ལ་ཟླ་བ་བཅུ་གཉིས། མགོན་པོ་ལ་ཟླ་བ་དྲུག་ཏུ་བསྙེན་པ་མཛད་པས་
ནུས་མཐུའི་ཕ་རོལ་ཏུ་སོན། དེ་ནས་རང་ལོ་ཞེ་བཞི་པའི་དུས་རྒྱུད་ཀྱི་གདན་འདྲེན་འོངས་ནས་དྭགས་པོ་དང་འོལ་ཁ་སོགས་རྗེའི་སྒྲུབ་གནས་རྣམས་ལ་མཇལ་གྱིན་ཕེབས། ལམ་དུ་དྭགས་པོ་རབ་འབྱམས་པ་དགུང་
ལོ་ཤིན་ཏུ་སྒྲེས་པ་གཅིག་འདུག་པ་དེའི་ནང་དུ་ཞག་བཞུགས་བྱས། དཔོན་སློབ་ཕན་ཚུན་མདོ་སྔགས་ལ་གླེང་མོ་མཛད་པས་རབ་འབྱམས་པ་ཁོ་ཤིན་ཏུ་དད་པར་གྱུར་ནས་ཕེབས་ཁར་རྒྱུད་ཆེན་ལ་ཁྱེད་གསང་སྔགས་ཀྱི་

[033B] དེ་ནས་སྲད་རྒྱུད་ཀྱི་ཁྲིར་བཞུགས་ཏེ་
གསང་སྔགས་ཀྱི་ཆོས་འཁོར་བསྐོར། དེ་ཀའི་སྔོན་དུ་ཆོས་རྗེ་བྱམས་པ་རྒྱ་མཚོའི་གཅུང་བོས་རྒྱུད་པའི་ཆས་ཀ་ཐམས་ཅད་འཕྲོག་ནས་ད་དུང་ཡང་གནོད་པ་བྱེད་པའི་ཁས་ལེན་བྱེད་འདུག་པར། གྲྭ་པ་རྣམས་ཀྱིས་འདི་གསོན་
ཕྱིན་གྲྭ་ཚང་སྡོད་ཐབས་མི་འདུག་ཟེར་བས། རྒྱུད་ཆེན་རིན་པོ་ཆེ་སྡེ་སྲིད་གཙང་བའི་དྲུང་དུ་བྱོན། ཕྲན་བུར་རྒྱུད་ཀྱི་བླ་མར་དགོས་ཚུལ་བྱུང་ཡང་གྲྭ་ཚང་གི་ཐེབས་མི་འདུག་པས་དཀའ་བར་སྣང་ཞུས་པས། ཁྱེད་ལ་
རྒྱུད་པ་སྔགས་རམ་པ་ཞེས་གྲགས་ཆེ་བར་གདའ་བས་ཆོས་ལ་མི་སྡུག་པ་ཞིག་ཡོང་འགྲོ། འཇིག་རྟེན་ཕྱོགས་ནས་དགོས་ཆས་བྱུང་ན་ངེད་ལ་འཕྲོས་གྱིས་དང་མཐུན་རྐྱེན་སྦྱོར་ཞེས་བཀའ་མཆིད་ལེགས་པོ་གནང། ཚུར་
ཕེབས་ནས་མགོན་པོའི་གཏོར་ཆེན་གྱི་སྒོ་ནས་ལས་སྦྱོར་མཛད་པས་ཟླ་བར་མ་འགྱད་པར་བྱམས་རྒྱམ་པའི་གཅུང་པོ་བསྟན་པ་ཤིག་དེ་ཤུལ་མེད་དུ་བཏང། ཆོས་རྗེ་བྱམས་པ་རྒྱ་མཚོར་ཐུགས་སྐྱོན་མེད་དགོངས་ཀྱང་ཁོང་
གི་ཕུགས་མི་བཟང་བའི་སྟབས་མ་འགོར་བར་གཤེགས། དེ་ནས་སྡེ་སྲིད་ལ་གྲྭ་ཚང་གི་ཆ་རྐྱེན་ཞུས་པས་དབང་ལྡན་གྱི་དུང་ཉི་ཤུ་ས་ཆ་དང་བཅས་པ་གནང། ལན་ཅིག་སྔར་གྱི་དྭགས་པོ་རབ་འབྱམས་དེ་ཁོང་རང་གི་ཞལ་

[034A]༄༅། །བཞེས་ལྟར་འཁྲུངས་ཨེ་ཡོད་དགོངས་ནས་ཐུགས་དམ་བརྟགས་པས་མནལ་ལམ་དུ། རབ་འབྱམས་པ་དེ་དྭགས་པོ་ནས་ཚུར་སྲད་དགའ་ལྡན་གྱི་ངོས་སུ་འོངས་ནས་དབང་ལྡན་གྱི་ཆུ་མིག་
ཁར་དོ་མར་བཞེས་ཏེ་ཆ་བ་གཏོར་གཅིག་གནང། དེ་ནས་གར་འགྲོ་དགོངས་ཙ་ན་གནས་བུམ་གྱི་མོ་ཡན་མ་གཅིག་གི་ནང་དུ་བྱོན་སོང་བ་ཤར་གསུང། ཕྱིས་ཀྱང་དེ་ཁོ་ན་ལྟར་བྱུང་སྟེ་འོག་ཏུ་འཆད་དོ། །རྒྱུད་པ་
གནས་བུམ་ལ་ཕེབས་སྐབས་མོ་ཡན་མ་དེ་ཇ་འདྲེན་བྱུང་བར་བསྲུང་མདུད་དང་བུམ་ཆུ་སོགས་གནང་ནས་རེ་ཞིག་བརྟག་པ་ལྟར་མཛད། སྐབས་ཤིག་རྒྱུད་ཆེན་གྲྭ་དཔོན་སློབ་འབྲི་འཚམས་ལ་ཕེབས། དེ་དུས་འབྲི་
འཚམས་ཀྱི་སྦྱིན་བདག་དེ་ལ་སྡེ་པ་ལྕང་ར་བས་འཕྲོག་བཅོམ་གླེང་འགེལ་སོགས་གནོད་པ་མང་དུ་བསྐྱལ་འདུག་པར་སྦྱིན་བདག་གིས་ཞུས་ནས། དཔོན་སློབ་འཁོར་བཅས་ཀྱིས་མགོན་པོའི་གཏོར་ཆེན་བཙུགས་
གཏོར་མ་འཕེན་དུས་ཁྱི་དཀར་པོ་ཞིག་མདུན་དུ་བརྒྱུག་འོང་ནས་འཕེན་སར་འགྱེལ་བ་གཟིགས་པས་དེའི་མགོ་ལ་གཏད་དེ་གཏོར་མ་འཕངས། ལྕང་ར་རྒྱལ་བོ་མ་འགྱང་པར་གཤེགས། ཁྱི་དཀར་པོ་དེ་ལྕང་ར་བའི་
ཕོ་ལྷ་ཡིན་གསུང། ལན་ཅིག་ཇོ་ནང་སྤྲུལ་སྐུ་ཏཱ་ར་ནཱ་ཐ་རྒྱུད་པར་ཐུགས་མཉེས་པོ་ཡོད་པས་མཇལ་བར་ཕེབས་པས། དྲུང་ན་ཨ་ཙ་རའི་པཎྜི་ཏ་གཅིག་ཀྱང་འདུག། རྒྱུད་ཆེན་གྱི་ཐུགས་དགོངས་ལ་ཀུན་མཁྱེན་ཇོ་མོ་

[034B] ཁོང་གིས་མཁྱེན་པ་ཡིན་ནམ་ཇི་ལྟར་ཡང་སྒྲོན་གསལ་གྱི་གཞུང་སོ་སོར་དྲི་བ་མང་དུ་མཛད། མདུན་ངོས་སུ་ཟླ་གྲགས་
ཀྱི་སྐུ་ཞིག་ཀྱང་བཀྲམ་འདུག། ཁོང་རྣམ་གཉིས་ཀྱི་གསུང་འཕྲོས་ཨ་ཙ་ར་ལ་རྒྱ་སྐད་ཀྱིས་མོལ་པས། པཎྜི་ཏ་དེ་བཞེངས་ནས་རྒྱུད་ཆེན་ལ་ཕྱག་མཛད། རྒྱུད་ཆེན་གྱིས་དེ་འདྲ་མི་རུང་གསུངས་ཀྱང་སྤྲུལ་པའི་སྐུས་ཆོག་
གསུངས་ནས་ཕྱག་དབང་བཞག། གཞན་ཡང་དྲུག་ཅུ་པ་སོགས་ལ་གསུང་གླེང་ཞིབ་པར་མཛད། དེ་ནས་རྒྱུད་ཆེན་གྱི་ཐུགས་ལ་ཟླ་གྲགས་ཀྱི་སྐུ་ཕྱག་རིས་མ་འདི་བདག་ལ་གནང་བྱུང་ན་སྙམ་དུ་དགོངས་ཀྱང་ཞུ་མ་ནུས་
དེར་སྤྲུལ་བའི་སྐུས་མཁྱེན་ནས་ཁྱོད་ཟླ་བ་ལ་དད་པར་འདུག་པས། ངེད་ཀྱིས་བྲིས་པའི་ཐད་ཀ་འདི་ཁྱེད་ལ་བྱིན་པ་ཡིན་གསུངས། ཕྱག་གིས་པཎ་ཞྭ་སེར་པོར་བསྒྱུར་ནས་གནང་བྱུང་བས་དགའ་སྤྲོ་དཔག་མེད་སྐྱེས་ཏེ་ཕྱག་
ཕུལ༑ ཕེབས་ཁར་སྤྲུལ་པའི་སྐུའི་ཞལ་ནས་རྒྱུད་ཀྱི་འཆད་ཉན་སྔར་ལུགས་ལྟར་གང་ལེགས་ལེགས་མཛོད་གསུངས། ཞལ་ཏ་གནང། མར་ལམ་རྗེ་འགོས་ཀྱི་སྒྲུབ་ཁང་སྒྱུ་ལུས་ཕུག་པར་མཇལ། འགོས་ཀྱི་ཐུགས་
དམ་རྟེན་བསིལ་བ་ཚལ་གྱི་རྡོ་ནག་ལས་གྲུབ་པའི་སྐུ་དེ་གང་དུ་ཡོད་ཅེས་དཀོན་གཉེར་ལ་དྲིས་པས་དེ་འདྲ་མ་ཤེས་ཟེར། སྒྲུབ་ཁང་གི་ཕུག་ཀུན་ཏུ་བཙལ་བས་ཁུང་བུ་ཞིག་གི་ཁ་སས་བཀབ་འདུག་པ་བྲུས་པའི་ནང་ནས་མགོན་

[035A]༄༅། །པོའི་སྐུ་ཞིག་རྙེད། དེ་སྐུ་འབག་ཏུ་བཅུག་ནས་སྨོན་ལམ་མང་དུ་བཏབ། སྒོར་བསྣམས་ཡོང་ནས་གཟིགས་པ་ན་སྔར་བཙལ་བའི་སྐུ་དེ་ཡིན་འདུག་པར་རྗེ་འགོས་ཀྱི་བཀའ་དྲིན་དང་མགོན་པོའི་
བྱིན་རླབས་ཡིན་སྙམ་དད་གུས་ཚད་མེད་འཁྲུངས། རྒྱུད་ཀྱི་ཁྲིར་ཕེབས་ནས་ལོ་ལྔ་སོང་བའི་སྐབས་ཤིག་དབོན་པོ་ལ་ཆིབས་པ་ལོང་དང། སང་གནས་བུམ་ལ་འགྲོ་དགོས། མགྲོན་པོ་དྲེགས་པ་ཅན་ཞིག་ཡོང་བར་
ཡོད་གསུང། འབྲོག་ནས་ཆིབས་དྲེལ་རྣམས་བླངས་ཏེ་ཕྱི་ཉིན་གནས་བུམ་ལ་ཕེབས་པས། དབོན་པོས་གཞི་གཉེར་ལ་འགྲུལ་བའི་སྐད་ཆ་ཡོད་དམ་དྲིས་པས་མེད་ཟེར། ཁོ་ཚིག་ནས་དེ་རིང་དེ་འདྲའི་འགྲོས་ལོག་
བྱས་ནས་ཅི་བྱེད། འདི་ན་འགྲུལ་བའི་སྐད་ཆ་ཡང་མི་སྣང་ཞེས་ཡུས་བདས། དེའི་སང་ཞོག་རྒྱུད་ཆེན་གྱི་ཞལ་ནས། ཁ་སང་མ་ཡོང་བའི་མི་ཆེན་དེ་རིང་ཡོང་བར་ཡོད་པས་སུ་བྱུང་ཡང་མ་འགོག་པར་ཐོངས་གསུང་
ཉི་མ་དྲོས་ཙ་ན་སྔར་གྱི་མོ་ཡན་དེས་དྭགས་པོ་རབ་འབྱམས་པའི་སྐུ་སྐྱེས་དགུང་ལོ་བརྒྱད་པ་དེ་ཁྲིད་འོངས་ནས་རབ་ཏུ་འབྱུང་དགོས་ཞུས་པས། རབ་བྱུང་དང་དགེ་ཚུལ་བསྒྲུབས་མཚན་དཀོན་མཆོག་ཡར་འཕེལ་དུ་
བཏགས། སྐུ་འཁོར་རྣམས་ལ་སྔར་བཤད་པའི་མི་ཆེན་དེ་འདི་ཡིན་གསུངས་ནས་དགྱེས་དགྱེས་མཛད། ཞལ་བཀོད་གནང་ནས་ཀློག་དང་སློབ་གཉེར་ལ་སྦྱངས་བཅུག་པས་མདོ་སྔགས་ཡོངས་སུ་རྫོགས་པའི་མཁས་

[035B] །དེ་ལྟར་རྒྱུད་ཀྱི་ཁྲི་ལོ་བཅུ་དྲུག་ཙམ་མཛད་ནས་མདོ་སྔགས་ཀྱི་བསྟན་པ་ཡར་
ཟླ་ལྟར་འཕེལ་བར་བྱས། རྒྱུད་ཀྱི་ཁྲི་བཞག་ནས་གནས་བུམ་དུ་རི་ཁྲོད་མཛད། དེར་བཞུགས་རིང་ལ་གསོལ་དབོན་མགྲོན་གཉེར་ཇ་མ་ཀུན་རྡོ་རྗེ་འཆང་དཀོན་མཆོག་ཡར་འཕེལ་བས་མཛད་ནས་ཞབས་ཏོག་ཕུན་
སུམ་ཚོགས་པ་བསྒྲུབས་པས་དགྱེས་ནས་ཁྱོད་ངའི་པང་ལ་མགོ་སྔས་ནས་ཤི་བ་དེ་ཡིན་ཨང་ཞེས་ཡང་ཡང་གསུངས། དེ་སྐབས་ཕྱོགས་ཕྱོགས་ནས་ཁྲིད་གསན་མཁན་གྱི་མཁས་པ་མང་པོ་ཕེབས་པར་ཉམས་ཁྲིད་སྨིན་
རྒྱས་སུ་སྩལ་ནས་སྒོམ་དུ་བཅུག་པས་བསྐྱེད་རིམ་ཕྲ་རགས་ལ་བརྟན་པ་ཐོབ་པ་མང་དུ་བྱུང། གཞན་ཡང་སྐྱེ་བོ་ཀུན་གྱིས་བཀུར་སྟི་ཆེན་པོ་བྱས་པས་དབང་ལྡན་གྱི་བོན་པོ་ཁུ་མཚན་ལྔ་ཕྲག་དོག་སྐྱེས་ནས་རྒྱུད་ཆེན་ལ་
མཐུ་བྱས། རྡོ་རྗེ་ལེགས་པའི་ལྷ་ཐོའི་རྩར་མནན་པ་བརྒྱབ། དེ་འགའ་ཞིག་གིས་ཐོས་ནས་རྒྱུད་ཆེན་ལ་ཞུས་པས། དྲུག་ཅུ་པའི་སྒོ་ནས་མནན་གསད་བྱེད་ཚུལ་གྱི་མན་ངག་དཀའ་ཆེན་སེང་གེ་སོགས་ལ་གནང་ནས་
བཟློག་གསད་ཀྱི་མནན་པ་མཛད། དེ་དུས་ཡུལ་དེའི་སེར་བ་བསྲུང་མཁན་ཡིན་པས། གནམ་ངོ་བྱུང་ཙ་ན་རྒྱུད་ཆེན་དཔོན་སློབ་ལྷ་ཐོའི་རྩར་ཕེབས་ནས་འགོག་པར་མཛད། དཀའ་ཆེན་སེང་གེས་བོན་པོ་འདི་ཚོ་ལ་

[036A]༄༅། །ག་འདྲ་འབྱུང་ངམ་ཞུས་པས། ཞལ་ནས། ཁོང་ཚོ་རུལ་ཚར་འདུག་རྡོ་རྗེ་ལེགས་པ་འདི་ཡང་དགའ་མོ་རེད་གཏད་མ་བླངས་པས་ཕས་ཀྱི་ནུས་པས་ལྷ་ཐོ་གས་གསུང། ཟླ་བ་ཕྱེད་མ་
ལོན་པར་བུ་ཆུང་གཅིག་མ་གཏོགས་བོན་དན་ཁུ་མཚན་ལྔ་ག་རིམས་གཅིག་གིས་གློ་བུར་དུ་རྗེས་མེད་དུ་བཏང། བུ་ཆུང་དེ་མས་ཁྲིད་འོངས་ནས་རྟ་ནོར་སྣམ་རས་སོགས་ཕུལ་ནས་འདི་ཁྱེད་ཀྱི་སྐྱབས་འོག་ལ་འཛིན་
དགོས་ཞེས་གསོལ་བ་བཏབ་པས། ཨ་ཙ་མ་སྙིང་རེ་རྗེ་གསུངས་ནས། བསྲུང་མདུད་རྗེས་གནང་སོགས་སྩལ་ནས་རྗེས་སུ་བཟུང། དེའི་རྒྱུད་པ་ད་ལྟར་ཡང་ཡོད་ཅེས་གྲགས། དེ་དུས་སློབ་མ་ཉམས་རྟོགས་
འབུལ་མཁན་མང་དུ་བྱུང་བར། ལྷུན་པོ་རྩེའི་དཀའ་ཆེན་དང། འབྲོང་རྩེ་རབ་འབྱམས་པ་སོགས་མང་པོས་ལྷའི་ང་རྒྱལ་དང་གསལ་སྣང་ཁྱད་པར་ཅན་ཞུས་པས། ལེགས་པོ་བྱུང་འདུག་གསུང། རྡོ་རྗེ་འཆང་
དཀོན་མཆོག་ཡར་འཕེལ་བས་བདག་ཕྱུག་གཡོག་སོགས་ཀྱི་སྟབས་ཉིན་མོ་མ་ཁོམ། མཚན་མོ་རྒྱ་མཐོངས་ཁར་བསྡད་ནས་བསྒོམས་པས་ང་རྒྱལ་གསལ་སྣང་རྗེས་ཐོབ་ཏུའང་འཆར་གིན་འདུག། ཕྲ་མོའི་རྣལ་
འབྱོར་གྱི་ཕྱག་མཚན་འགྲོ་འདུག་གང་གི་ཚེ་ཡང་སྣ་རྩེར་ཡོང་བ་མིག་ལམ་དུ་འཆར་བ་བསྡུས་ཀྱང་དེ་མ་ཐག་ཡང་རེ་རེ་འབྱུང་ཞུས་པས། རྒྱུད་ཆེན་གྱི་ཞལ་ནས། ངས་རྡོ་རྗེ་འཆང་སངས་རྒྱས་རྒྱ་མཚོའི་ཕྱག་གཡོག་

[036B] དཀོན་རྒྱམ་པ་ཁྱོད་ལ་འཕྲིན་ལས་ཆེན་པོ་འོང། སློབ་མ་ཡང་སྔགས་ཀྱི་ལམ་ཟིན་ངེས་དུ་མ་འབྱུང། ཁྱད་པར་དུ་གསང་འདུས་ལ་རྩལ་ཐོན་པའི་སློབ་མ་མཆོག་གཅིག་འོང་གསུངས་
པ་དེ་ཁྱོད་ཡིན་པ་འདྲ། ཕྲ་མོ་བརྟན་པའི་ཚང་ལ་སླེབ་འདུག་གསུངས་དགྱེས་པའི་རང་བཞིན་ཁོ་ན་མཛད། རང་ལོ་བདུན་ཅུ་པ་ས་ཕོ་འབྲུག་གི་ལོར་ད་ལོ་ངའི་ཚེ་ཚད་ཡིན་གསུང་ཞིང་བསྙུང་ནས་ཞག་བདུན་སོང་བ་དང་
ཡེ་ཤེས་གོང་འཕོ་མཛད་ནས་ངོ་མཚར་བའི་ལྟས་ས་གཡོ་བ་མེ་ཏོག་གི་ཆར་འབབ་པ་སོགས་དང་བཅས་ཏེ་མཁའ་སྤྱོད་དུ་གཤེགས། སློབ་མ་ཡང་རྒྱུད་ཆེན་དཀོན་མཆོག་ཡར་འཕེལ། ལྷུན་པོ་རྩེའི་དཀའ་ཆེན་
སེང་གེ། བདེ་འབྱོར་པ་དགེ་འདུན་རྒྱལ་པོ། གནས་རྙིང་ཆོས་རྗེ། ལྷུན་རྩེ་རབ་འབྱམས་པ་བཟོད་པ་སེང་གེ་སོགས་སློབ་མ་མཁས་ཤིང་རིམ་གཉིས་ཀྱི་རྣལ་འབྱོར་ལྷུར་ལེན་པ་མང་པོས་མདོ་དབུས་གཙང་གསུམ་
དུ་བསྐྱེད་རྫོགས་ཉམས་སུ་ལེན་པའི་སྒྲུབ་པ་པོས་བཀང་སྟེ་དགའ་སླྡན་སྙན་བརྒྱུད་ཀྱི་རྒྱལ་མཚན་ལེགས་པར་བཙུགས་པ་ཡིན་ནོ། །དེ་ལྟར་ན་རྗེ་རང་ཉིད་ཀྱིས་གདུལ་བྱ་ཁྱད་པར་དུ་འཕགས་པ་འགའ་ཞིག་གི་ངོར་ཞལ་
གྱིས་འཆེས་པའི་སྐུ་ཚེ་སྔ་མ་རྣམས་ཀྱི་རྣམ་པར་ཐར་པ་རང་བཟོ་དང་སྒྲོ་སྐུར་སྤངས་ཏེ་ཚད་ལྡན་གྱི་དེབ་ཐིར་ཁུངས་མ་ལས་འབྱུང་བ་ཇི་ལྟ་བ་བཞིན་དུ་བཀོད་པ་ཡིན་པས་ཚད་མའི་གནས་སུ་ཟུངས་ཤིག། སྨྲས་པ་
[037A]༄༅། །འཇམ་དཔལ་སྒྱུ་འཕྲུལ་མངལ་ལས་འོངས་པའི་ཁམས། །ཐུགས་བསྐྱེད་གངྒཱའི་ལྷོ་བར་བསྐྱེད་བསྲིངས་པ། །སྐལ་བཟང་གདུལ་བྱའི་མ་མར་རྗེས་ཆགས་པས། །མཁས་མང་གདོང་བ་
དྲུག་པའི་རོལ་གར་འཛིན། །རབ་འབྱམས་ཞིང་དུ་མཐའ་ཡས་གཟུགས་བཟུང་ནས། །སྣ་ཚོགས་སྐད་ཀྱིས་གྲངས་མེད་གདུལ་བྱ་ལ། །རང་རང་མོས་པའི་སྣོད་དང་འཚམ་པ་ཡི། །བགྲང་ཡས་ཆོས་ཚུལ་རྒྱ་མཚོ་
སྟོན་པས་ཚིམ། །ཁྱད་པར་འཕགས་པའི་ཡུལ་དང་གངས་ལྗོངས་འདིར། །མཁས་གྲུབ་ཉིན་བྱེད་དུ་མའི་རྣམ་རོལ་ཏེ། །རྒྱལ་བ་དགྱེས་པའི་ལམ་བཟང་ཡོངས་རྫོགས་པ། །རྟག་ཏུ་ཉམས་པ་མེད་པའི་བཀའ་
དྲིན་མཛད། །བློ་གྲོས་ཙནྡན་ལྗོན་པའི་ཡལ་འདབ་ལས། །ཟག་པའི་ལེགས་བཤད་ག་བུར་བདུད་རྩིའི་རྒྱུན། །གང་གི་སྙིང་ལ་རེག་པ་ཙམ་གྱིས་ཀྱང། །བདག་འཛིན་རྨོངས་པའི་ཚ་གདུང་དྲུངས་ནས་
འབྱིན། །དབྱངས་ཅན་ཞལ་གྱི་པདྨོ་དགོད་པའི་དབུས། །རོ་འཛིན་བུང་བའི་འདུ་འགོད་སྟོང་སྤྲོས་ནས། །དར་དིར་དབྱངས་ཀྱིས་བརྗོད་ཀྱང་འཛད་མིན་པའི། །མཐུ་ཆེན་རྣམས་ཀྱི་ངང་ཚུལ་ཨེ་མ་ཧོ། །
ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ།། །།སརྦ་མངྒ་ལཾ།། །།།

[037B][BLANK PAGE]



﻿
[001A]༄༅། རྒྱུད་སྡེ་ནས་གསུངས་པའི་ལྷ་ཚོགས་དུ་མའི་སྒྲུབ་ཐབས་ཀྱི་རིམ་པ་ཕྱོགས་གཅིག་ཏུ་བཀོད་པ་ཕན་བདེའི་འདོད་རྒུ་སྟེར་བ་ཡོངས་འདུའི་ཁྲི་ཤིང་ཞེས་བྱ་བ་བཞུགས་སོ།།

[001B]༄༅། །རབ་དཀར་ཟླ་གཞོན་འབུམ་གྱི་ལང་ཚོ་ཅན། །འཆི་མེད་འདོད་པ་འཇོ་མཛད་ལྷག་པའི་ལྷ། །རྒྱལ་པ་ཀུན་ཡུམ་ཡིད་བཞིན་འཁོར་ལོ་ཡིས། །རྟག་ཏུ་སྐྱོངས་ལ་མཆོག་ཐུན་དངོས་གྲུབ་
སྩོལ། །དེ་ལ་འདིར་རྗེ་བཙུན་མ་ཚེ་སྦྱིན་ཡིད་བཞིན་འཁོར་ལོ་སྒྲུབ་པའི་ཐབས་ཉམས་སུ་ལེན་པ་ལ་ཡིད་མཐུན་གྱི་གནས་སུ་རྗེ་བཙུན་མའི་བྲིས་འབུར་གྱི་སྐུ་གང་ཡང་རུང་བའི་མདུན་དུ་མཆོད་གཏོར་དང་བདག་བསྐྱེད་ཀྱི་མཆོད་པ་སོགས་
གཙང་ཞིང་རྒྱས་པར་བཤམ། ཤ་དང་སྒོག་བཙོང་ལ་ཕུག་མི་ཟ་བ་སོགས་བྱ་རྒྱུད་སྤྱིའི་སྤང་བླང་གི་དམ་ཚིག་ལས་མི་འདའ་ཞིང་ཁྲུས་དང་གཙང་སྦྲ་དང་ལྡན་པས་ཉམས་སུ་ལེན་པ་ལ།  སྔོན་འགྲོ་དངོས་གཞི་རྗེས་ཀྱི་རིམ་པ་གསུམ་
ལས༑ དང་པོ་སྔོན་འགྲོ་ལ་སྐྱབས་དང་སེམས་བསྐྱེད་སྤྱི་ལྟར་བྱས་རྗེས།། །།རང་སྐད་ཅིག་གིས་རྗེ་བཙུན་མར་གསལ་བཏབ་པའི་ཐུགས་ཀའི་ཏཱཾ་ཡིག་ལས་འོད་འཕྲོས། རང་བཞིན་གྱི་གནས་ནས་བླ་མ་འོད་དཔག་མེད་བདག་པོར་བཞུགས་པའི་རྗེ་བཙུན་མ་པ་སངས་

[002A]༄༅། །རྒྱས་དང་བྱང་ཆུབ་སེམས་དཔའི་ཚོགས་ཐམས་ཅད་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། ན་མོ་གུ་རུ་བྷྱ་ན་མ་ཨཱརྱ་ཏཱ་རེ་ས་པ་རི་ཝཱ་རེ་བྷྱ་ཞེས་པས་ཕྱག་བྱ། ཨོཾ་ཨཱརྱ་
ཏཱ་རེ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱ་ཧཱ། ཞེས་པ་ནས། ཤཔྡའི་བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི།  །ཞེས་སོགས་དང།  སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་
གྱུར་ཅིག་ །ཅེས་སོགས་ཚད་མེད་བཞི་བསྒོམ། གཉིས་པ་དངོས་གཞི་ལ།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉྷཾ། ཆོས་ཐམས་ཅད་རང་གི་ངོ་བོས་གྲུབ་པས་སྟོང་པའི་སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་
པད་མ་དཀར་པོ། དེའི་སྟེང་དུ་ཨ་ལས་བྱུང་བའི་ཟླ་བའི་དཀྱིལ་འཁོར་གྱི་དབུས་སུ་རང་གི་སེམས་ཉིད་ཡི་གེ་ཏཱཾ་ཡིག་དཀར་པོ། དེ་ལས་འོད་འཕྲོས་འཕགས་པ་མཆོད་སེམས་ཅན་གྱི་དོན་བྱས་ཚུར་འདུས་

[002B] གཡོན་
ཨུཏྤལ་དཀར་པོའི་ཡུ་བ་ནས་མཐེབ་སྲིན་གྱིས་ཐུགས་ཀར་བཟུང་བ་ཡལ་ག་གསུམ་དུ་གྱེས་པ་སྙན་གྱི་ཐད་ཀར་མེ་ཏོག་འབྲས་བུ་གང་བུ་གསུམ་གྱིས་དུས་གསུམ་སངས་རྒྱས་མཚོན་པ། དབུ་སྐྲ་རལ་པའི་ཟུར་ཕུད་ལྟག་པར་
བཅིངས་པ་རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟའ་གསོལ་བ་ཟླ་བའི་དཀྱིལ་འཁོར་གྱི་རྒྱབ་ཡོལ་ལ་སྐུ་དྲང་པོར་བརྟེན་པ། དངས་གསལ་འོད་ཀྱི་རང་བཞིན་ཅན་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པའི་སྤྱི་
བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ་དང། ཟླ་བའི་དཀྱིལ་འཁོར་གྱི་སྟེང་དུ་ཏཱཾ་ཡིག་དཀར་པོ། དེ་ལས་འོད་འཕྲོས་རང་བཞིན་གྱི་གནས་ནས་འཕགས་མ་སྒྲོལ་མ་ལ་སངས་རྒྱས་དང་
བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། ཛཿ་ཧཱུཾ་བཾ་ཧོཿ་ས་གཉིས་སུ་མེད་པར་གྱུར། སླར་ཡང་ཐུགས་ཀའི་ས་བོན་ལས་འོད་འཕྲོས་དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་
པར་དབང་བསྐུར་དུ་གསོལ། །ཞེས་གསོལ་བ་བཏབ་པས་དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས་ཨོཾ་སརྦ་ཏ་ཐཱ་ག་ཏ་ཨ་བཧི་ཥེ། ཏ་ས་མ་ཡ་ཤྲཱི་ཡེ་ཨཿ་ཧཱུཾ། ཞེས་གསུང་ཞིང་བདུད་

[003A]༄༅། །རྩིའི་ཆུས་དབང་བསྐུར་ལུས་གང་དྲི་མ་དག་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་འོད་དཔག་མེད་ཀྱིས་དབུ་བརྒྱན་པར་གྱུར། བདག་བསྐྱེད་ཀྱི་མཆོད་པ་རྣམས། ཨོཾ་སྭ་བྷཱ་
ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉྷཾ་གིས་སྦྱངས། སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་
བསིལ། མེ་ཏོག་བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ། ནས། ཨོཾ་ཤཔྡ་ཨཱ་ཧཱུཾ་གི་བར་གྱིས་བྱིན་གྱིས་བརླབ་
ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་སཱ་ཧཱ། དེ་བཞིན་དུ་ཤཔྡའི་བར་གྱིས་མཆོད། འཁོར་བ་ལས་སྒྲོལ་ཏཱ་རེ་མ། །ཏུ་ཏྟཱ་ར་ཡིས་འཇིགས་བརྒྱད་སྒྲོལ། །ཏུ་རེས་ན་བ་རྣམས་ལས་སྒྲོལ། །སྒྲོལ་མ་ཡུམ་ལ་ཕྱག་འཚལ་ལོ། །
པད་མ་དཀར་པོའི་དབུས་གནས་པའི། །ཟླ་བ་ཡི་ནི་གདན་སྟེང་དུ། །རྡོ་རྗེ་སྐྱིལ་ཀྲུང་བཅས་མཛད་མ། །མཆོག་སྦྱིན་མ་ལ་ཕྱག་འཚལ་ལོ། །སྟོན་ཀའི་ཟླ་བའི་མདངས་དང་ལྡན། །ཟླ་བ་ཡི་ནི་རྒྱབ་ཡོལ་ཅན། །སྣ་
ཚོགས་རྒྱན་གྱིས་རྣམ་པར་བཀྲ། །ཨུཏྤ་ལ་བསྣམས་ལ་ཕྱག་འཚལ་ལོ། །བཅུ་དྲུག་ལོ་ལོན་ལུས་དང་ལྡན། །རྫོགས་སངས་རྒྱས་ཀུན་དེ་ཡི་སྲས། །འདོད་སྦྱིན་སྐུ་དེ་འཆང་བའི་ཡུམ། །འཕགས་མ་སྒྲོལ་མར་

[003B] །འཁོར་ལོ་དཀར་པོ་འོད་ཟེར་འབར། །རྩིབས་བརྒྱད་ལ་ནི་ཡི་གེ་བརྒྱད། །ཡོངས་སུ་བསྐོར་བའི་རྣམ་པ་ཅན། །འཁོར་ལོ་ཅན་ལ་ཕྱག་འཚལ་ལོ། །འཕགས་མ་སྒྲོལ་མ་སྒྲོལ་མཛད་ཡུམ། །ཡིད་བཞིན་འཁོར་ལོ་ཚེ་འཕེལ་མ། །
ལྷ་མོ་ཁྱོད་ལ་གསོལ་བ་འདིས། །བདག་གི་ཚེ་ཡི་བར་ཆད་དང། །ནད་དང་སྡུག་བསྔལ་ཐམས་ཅད་ལས། །ནུས་ལྡན་ཁྱོད་ཀྱིས་སྐྱོབ་ཏུ་གསོལ། །མཆོག་དང་ཐུན་མོང་དངོས་གྲུབ་ཀུན། །མ་ལུས་བདག་ལ་གནང་བར་མཛོད། །འཕགས་མ་ཁྱོད་
ལ་དད་བྱས་པས། །དེ་ལ་རྟག་ཏུ་བུ་བཞིན་དགོངས། །བདག་ཀྱང་ཁྱོད་ལ་གསོལ་འདེབས་ཀྱི། །ཐུགས་རྗེའི་ལྕགས་ཀྱུས་བཟུང་དུ་གསོལ། །ལྷ་མོ་སྐུ་མདོག་ཟླ་འདྲའི་མདོག་སྒེག་ཅིང་དུལ་བའི་ཆ་བྱད་ཅན། །གཟུགས་ལྡན་རིན་ཆེན་རྒྱན་
གྱིས་སྤྲས། །མཛེས་པའི་དར་གྱི་སྨད་གཡོགས་ཅན། །པད་མ་ཟླ་བའི་དབུས་གནས་སུ། །ཞབས་གཉིས་རྡོ་རྗེའི་སྐྱིལ་ཀྲུང་མཛད། །ཞལ་གཅིག་ཕྱག་གཉིས་འཛུམ་བག་ཅན། །དུས་གསུམ་སངས་རྒྱས་བསྐྱེད་པའི་ཡུམ། །ལྷ་མོ་ཁྱོད་ལ་རྟག་
ཏུ་འདུད། །ཁྱོད་ལ་ཆ་ཙམ་བསྟོད་པ་ཡིས། །བདག་ཅག་བྱང་ཆུབ་བསྒྲུབ་པ་ལ། །དུས་འདི་ནས་བཟུང་བྱང་ཆུབ་བར། །མི་མཐུན་རྐྱེན་རྣམས་ཞི་གྱུར་ཏེ། །མཐུན་རྐྱེན་ཕུན་སུམ་ཚོགས་པར་ཤོག་རང་གི་སྙིང་གར་འཁོར་ལོ་དཀར་པོ་རྩིབས་
བརྒྱད་པ་ལྟེ་བ་དང་བཅས་པ་མུ་ཁྱུད་རིམ་པ་གསུམ་དང་ལྡན་པ་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཏཱཾ་ཡིག་དཀར་པོ། དེའི་མཐར། ཨོཾ་བདག་གི་ཚེ་དང་བསོད་ནམས་འཕེལ་བར་གྱུར་ཅིག་སཱ་ཧཱ། ཞེས་པས་བསྐོར་བ། རྩིབས་

[004A]༄༅། །བརྒྱད་ལ་མདུན་ནས་བརྩམས་ཏེ་གཡས་བསྐོར་དུ། ཏཱ་རེ་ཏུ་ཏྟ་རེ་ཏུ་རེ་སཱ་ཧཱ། ཞེས་པའི་ཡི་གེ། མུ་ཁྱུད་ནང་མ་ལ་ཨཱ་ལི་གཡོན་བསྐོར། བར་མ་ལ་ཀཱ་ལི་གཡས་བསྐོར། ཕྱི་མ་ལ་རྟེན་འབྲེལ་སྙིང་པོས་གཡས་བསྐོར་དུ་བསྐོར་
བ། སྔགས་ཐམས་ཅད་ཀྱང་དབུ་ཅན་གྱི་རྣམ་པ་གྱེན་སྒྲེང་དཀར་པོ་འོད་ཟེར་མུ་མེད་དུ་འཕྲོ་བ། དེ་རྣམས་ལས་འོད་ཟེར་དཀར་པོ་ཟླ་འོད་འབུམ་ཕྲག་ལྟ་བུ་འཕྲོས་ལུས་ཀྱི་ནང་ཐམས་ཅད་གང། ནད་གདོན་སྡིག་སྒྲིབ་དང་ཚེའི་བར་གཅོད་སོགས་ཞི་བར་བྱས་
འོད་ཟེར་བ་སྤུའི་སྒོ་ཐམས་ཅད་ནས་ཕྱིར་འཕྲོས། ལུས་ཀྱི་ཕྱི་ནས་འོད་ཟེར་དཀར་པོའི་གུར་ཁང་འདོམ་གང་ཁོར་ཡུག་ཙམ་གྱིས་བསྐོར་བས་ཞི་བའི་ལས་ཐམས་ཅད་གྲུབ་པར་གྱུར། ཡང་སྙིང་གའི་ཡིག་འབྲུ་རྣམས་ལས་འོད་ཟེར་སེར་པོའི་ཚོགས་འཕྲོས་
ལུས་ཀྱི་ནང་ཐམས་ཅད་གང། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐོས་བསམ་སྒོམ་གསུམ་གྱི་ཤེས་རབ་སོགས་རྒྱས་པར་བྱས། འོད་ཟེར་ཕྱིར་འཕྲོས། འོད་དཀར་པོའི་གུར་ཁང་གི་ཕྱི་རོལ་ཏུ་འོད་ཟེར་སེར་པོའི་གུར་ཁང་དུ་གྱུར་པས་རྒྱས་པའི་
ལས་ཐམས་ཅད་གྲུབ་པར་གྱུར། ཡང་སྙིང་གའི་ཡིག་འབྲུ་རྣམས་ལས་འོད་ཟེར་དམར་པོའི་ཚོགས་འཕྲོས། ཁམས་གསུམ་དབང་དུ་སྡུད་པའི་མཐུ་དང་ལྡན་པར་བྱས། འོད་ཟེར་ཕྱིར་འཕྲོས་སེར་པོའི་གུར་ཁང་གི་ཕྱི་རོལ་ཏུ་འོད་ཟེར་དམར་པོའི་གུར་ཁང་
དུ་གྱུར་པས་དབང་གི་ལས་ཐམས་ཅད་གྲུབ་པར་གྱུར། ཡང་སྙིང་གའི་ཡིག་འབྲུ་རྣམས་ལས་འོད་ཟེར་མཐིང་གའི་ཚོགས་འཕྲོས། མངོན་སྤྱོད་ཀྱི་ལས་ཐམས་ཅད་འགྲུབ་པའི་མཐུ་དང་ལྡན་པར་བྱས། འོད་ཟེར་ཕྱིར་འཕྲོས་དམར་པོའི་གུར་ཁང་གི་ཕྱི་རོལ་ཏུ་

[004B] ཡང་སྙིང་གའི་ཡིག་འབྲུ་རྣམས་ལས་འོད་ཟེར་ལྗང་གུའི་ཚོགས་འཕྲོས་མཆོག་དང་ཐུན་མོང་གི་དངོས་གྲུབ་ཐམས་ཅད་འགྲུབ་པར་བྱས། འོད་ཟེར་ཕྱིར་འཕྲོས་མཐིང་
གའི་གུར་ཁང་གི་ཕྱི་རོལ་ཏུ་འོད་ཟེར་ལྗང་གུའི་གུར་ཁང་དུ་གྱུར་པས་འཕྲིན་ལས་ཐམས་ཅད་གྲུབ་པར་གྱུར། ཡང་སྙིང་གའི་ཡིག་འབྲུ་རྣམས་ལས་འོད་ཟེར་མཆིན་ཁའི་ཚོགས་འཕྲོས། ལུས་ཀྱི་ནང་ཐམས་ཅད་གང། དངོས་གྲུབ་ཐམས་ཅད་བརྟན་པར་
བྱས། འོད་ཟེར་ཕྱིར་འཕྲོས་ལྗང་གུའི་གུར་ཁང་གི་ཕྱི་རོལ་ཏུ་འོད་མཆིན་ཁའི་གུར་ཁང་དུ་གྱུར་པས་དངོས་གྲུབ་དང་བྱིན་རླབས་ཐམས་ཅད་བརྟན་པར་གྱུར། གུར་ཁྱིམ་དྲུག་པོ་ཐམས་ཅད་ཀྱང་དབྱིབས་སྒོ་ང་ལྟ་བུ་དུམ་བུ་གཅིག་ཏུ་གྱུར་ཅིང། སྲ་མཁྲེགས་
བསྐལ་པའི་རླུང་གིས་ཀྱང་གཞིག་ཏུ་མེད་པ། དེ་དག་གི་བར་མཚམས་ཐམས་ཅད་ཨུཏྤལ་སྔོན་པོས་མཚམས་མེད་པར་འཁྲིགས་པའི་བསྲུང་བ་ཆེན་པོར་གྱུར།  སླར་ཡང་རང་  གི་སྙིང་གའི་སྔགས་འཕྲེང་ལས་བདུད་རྩིའི་ཆུ་རྒྱུན་དང་འོད་ཟེར་དཀར་པོ་
འཕྲོས་པས་ལུས་ཀྱི་ནང་ཐམས་ཅད་གང་བས་ནད་གདོན་སྡིག་སྒྲིབ་ཐམས་ཅད་དག་འཆི་མེད་ཚེའི་དངོས་གྲུབ་ཐོབ་པར་མོས་ཤིང།  ཡིད་གཞན་དུ་གཡེང་བ་དང། སྔགས་མདག་པ་སོགས་ཀྱི་སྐྱོན་དང་བྲལ་བའི་ངང་ནས།  ཨོཾ་ཏཱ་རེ་ཏུ་ཏྟཱ་རེ་ཏུ་རེ་བདག་གི་ཚེ་དང་བསོད་ནམས་
འཕེལ་བར་གྱུར་ཅིག་སཱ་ཧཱ།  ཞེས་པ་དང། སྤེལ་ཚིག་ལེགས་སྦྱར་གྱི་སྐད་དུ་བྱེད་ན།  ཨོཾ་ཏཱ་རེ་ཏུ་ཏྟཱ་རེ་ཏུ་རེ་མ་མ་ཨཱ་ཡུཿ་པུཎྱེ་ཛྙཱ་ན་པུཥྚིཾ་ཀུ་རུ་སཱ་ཧཱ།  ཞེས་པ་གང་རིགས་ཤིག་བཟླ། སྤེལ་ཚིག་ཅན་ཐོག་མཐར་བརྒྱ་རྩ་ཙམ་རེ་བཟླས་རྗེས་ཡི་གེ་བཅུ་པ་ཉིད་བཟླ་རུང་བརྗེ་དགེ་འདུན་རྒྱ་མཚོའི་

[005A]༄༅།  །ཡི་དམ་སྒྲུབ་སྐོར་དུ་གསལ། མཇུག་གི་རིམ་པ་ལ་ཡིག་བརྒྱ་བརྗོད་དེ་ལྷག་ཆད་ཁ་བསྐང་ཞིང། བྱིན་བརླབས་བརྟན་པར་བྱས་རྗེས་མཆོད་བསྟོད་སྔ་མ་བཞིན་དུ་བྱ། དེ་ནས་གཏོར་མ་འབུལ་བ་ལ་མདུན་དུ་དཀར་གསུམ་མངར་གསུམ་སོགས་ལས་སྒྲུབ་པའི་གཏོར་མ་
གཙང་ཞིང་ཡིད་དུ་འོང་བར་བཤམས་ལ།  སྭ་བྷཱ་ཝ་ས་སྦྱངས། སྟོང་པའི་ངང་ལས་གཏོར་མའི་སྣོད་ཀྱི་སྟེང་དུ་ཏཱཾ་ཡིག་དཀར་པོ་དེ་ལས་འོད་འཕྲོས། སྣོད་ལ་ཕོག་པས་རིན་པོ་ཆེའི་སྣོད་ཡངས་ཤིང་རྒྱ་ཆེ་བར་གྱུར། བཅུད་ལ་ཕོག་པས་ཡེ་ཤེས་ཀྱི་བདུད་རྩིའི་རྒྱ་མཚོ་
ཆེན་པོར་གྱུར། ཨོཾ་ཨཱ་ཧཱུཾ་ལན་གསུམ་བརྗོད་པས་བྱིན་གྱིས་བརླབ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས་མདུན་གྱི་ནམ་མཁར་པཾ་ལས་པདྨ་དཀར་པོ། དེའི་སྟེང་དུ་ཨ་ལས་བྱུང་བའི་ཟླ་བའི་དཀྱིལ་
འཁོར་གྱི་དབུས་སུ་ཏཱཾ་ཡིག་དཀར་པོ་ ཞེས་པ་ནས་རང་ཉིད་ཅེས་པ་དོར་ཏེ་མཆོད་པའི་བར་དཀྱུས་བཞིན་བྱ། དེ་ནས་རང་གི་སྙིང་གའི་ཏཱཾ་ཡིག་ལས་འོད་འཕྲོས་སེམས་ཅན་ཐམས་ཅད་ལ་ཕོག་པས་སྡིག་སྒྲིབ་སྦྱངས། རྗེ་བཙུན་མར་གྱུར་པ་དང།  མདུན་བསྐྱེད་ཀྱི་
 ལྷའི་ལྗགས་འོད་ཟེར་གྱི་སྤུ་གུས་གཏོར་མའི་བཅུད་དྲངས་ཏེ་གསོལ་བར་བསམས་ལ། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨི་དཾ་བ་ལི་ཏཾ་ཁ་ཁ་ཁཱ་ཧི་ཁཱ་ཧི།  ཞེས་པ་བདུན་ནམ་ཉེར་གཅིག་གིས་འབུལ། གཏོར་མགྲོན་སེམས་ཅན་ཐམས་ཅད་ལྷར་བསྐྱེད་པ་ལ་འབུལ་བ་འདི་རྗེ་དགེ་འདུན་
གྲུབ་པའི་སྒྲོལ་དཀར་སྒྲུབ་པའི་ཐབས་སོགས་ལས་གསུངས་ཤིང་ཁུངས་དང་འབྲེལ་བས་ལེགས་པ་ཡིན་ནོ། །དེ་ནས་མཆོང་བསྟོད་སྔར་ལྟར་བྱ་ཞིང་འདོད་དོན་ལ་གསོལ་བ་བཏབ།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་ནོངས་བཤགས་དང་དགེ་བ་བསྔོ་ཞིང་བཀྲ་ཤིས་སྨོན་ལམ་

[005B] མདུན་བསྐྱེད་ཀྱི་ཡེ་ཤེས་བརྟེན་ཡོད་ན། འདིར་ནི་གཟུགས་དང་ལྷན་ཅིག་ཏུ། །ཞེས་སོགས་ཀྱིས་བརྟན་བཞུགས་དང། རྟེན་མེད་ན། བཛྲ་མུཿ་ས་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་རང་ལ་ཐིམ་པའི་མོས་པ་དང། བདག་བསྐྱེད་
ཀྱི་ཡེ་ཤེས་པ་བཛྲ་མུཿ་ས་རང་བཞིན་གྱི་གནས་སུ་གཤེགས། དམ་ཚིག་གི་འོད་ཀྱི་འཁོར་ལོ་ཕྱི་ནས་རིམ་བཞིན་ནང་མར་ཐིམ། རང་ཡང་སྐུའི་སྟོད་སྨད་ནས་འོད་དུ་ཞུ་སྟེ་སྙིང་གའི་ས་བོན་ལ་ཐིམ། དེ་ཡང་འོད་དུ་ཞུ་སྟེ་འཇའ་ཡལ་བ་ལྟ་
བུར་གྱུར། སྟོང་པའི་ངང་ལས་རང་རྗེ་བཙུན་མའི་སྐུར་ལམ་གྱིས་གྱུར་ པར་མོས་པས་ཐུན་མཚམས་ཀྱི་བྱ་བ་རྣམས་ལ་འཇུག་ཅིང།  གནས་སྐབས་དེ་དག་ཀུན་ཏུ་ཡང་སྣང་བ་ཐམས་ཅད་རྗེ་བཙུན་མའི་སྐུ་དང། སྒྲར་གྲག་པ་ཐམས་ཅད་ཀྱང་རྗེ་བཙུན་མའི་གསུང་དུ་གསལ་བར་མོས་ཤིང་
རང་ཡང་སྒྲོལ་མའི་ང་རྒྱལ་དང་མ་བྲལ་བས། བདག་གཞན་ལྷར་གསལ་བ་ཐམས་ཅད་ཀྱང་སྣང་ལ་རང་བཞིན་མེད་པ་དེ་ཁོ་ན་ཉིད་རྟོགས་པའི་བློས་རྒྱས་བཏབ་སྟེ་སྒྱུ་མ་ལྟ་བུའི་རྣལ་འབྱོར་ལ་བསླབ་པ་མི་གཡེལ་བར་བྱའོ། །དེ་ལྟར་རྗེ་བཙུན་ཡིད་བཞིན་འཁོར་ལོ་སྒྲུབ་པའི་རིམ་པ་ཐུན་བྮིའམ་གསུམ་
ལ་སོགས་པར་བཅད་དེ་ཉམས་སུ་བླང་པའི་བསྙེན་པའི་ཚད་འབུམ་ཕྲག་གསུམ་པར་མཁས་པ་ཚད་ལྡན་འགའི་ཡིག་ཆར་འབྱུང་ལ། མཚན་མའི་བསྙེན་པ་རབ་རྗེ་བཙུན་མའི་སྐུ་མཐོང་གསུང་ཐོས་པ་དང། སེམས་ལ་རྟོགས་པ་ཁྱད་པར་ཅན་སྐྱེས་པ་སོགས་ཡིན་ལ། རྨི་ལམ་དུ་ཡང་ཨཱཙྪ་དཀར་པོ་འདེབས་
པ་སོགས་དགེ་ཞིང་འཆིབ་འཛོམས་པའི་ལྟས་ཡང་ཡང་བརྟན་པོར་མ་བྱུང་གི་བར་བཟླ་བ་ཡིན་ནོ། །གཞན་དོན་དུ་བྱེད་ན། རང་གི་མདུན་འོད་ཟེར་གུར་ཁྱིམ་་ཡི་ནང་དུ་བསྒྲུབ་བྱ་ཟླ་བ་ལ་གནས་པ་ལ།  རང་གི་སྙིང་གའི་ས་བོན་ལས་འོད་འཕྲོས་རང་གི་སྣ་བུག་གཡས་ནས་ཐོན། བསྒྲུབ་བྱའི་སྣ་བུག་

[006A]༄༅།  །གཡོན་ནས་ཞུགས། ལུས་ཀྱི་ནང་ཐམས་ཅད་ཁེངས། ཚེའི་བར་དུ་གཅོད་པ་སོགས་བསལ་བའི་དམིགས་བ་དང་བཅས་ཏེ།  ཨོཾ་ཏཱ་རེ་ཏུ་ཏྟ་རེ་ཏུ་རེ་ཆེ་གེ་མོའི་ཚེ་དང་བསོད་ནམས་འཕེལ་བར་གྱུར་ཅིག་སཱཧཱ།  ཞེས་དང། ལེགས་སྦྱར་དུ་བྱེད་ན། མ་མ་
ཞེས་པའི་ཚབ་བསྒྲུབ་བྱའི་མིང་བཅུག་པ་བཟླས་པས་དགོས་པ་འགྲུབ་བོ། །དེ་ལྟར་ཡང་ཇོ་བོ་ཆེན་པོས་མཛད་པའི་སྒྲུབ་ཐབས་སྲས་དོན་མར་གྲགས་པ་ལས། ཚངས་དབང་ཁྱབ་ལུག་ཉི་ཟླ་དང། །དྲག་པོ་ཕྱོགས་སྐྱོང་འདོད་ལྷས་ཀྱང། །བ་སྤུའི་རྩེ་མོའང་གཡོ་མི་ནུས། །འཆི་བདག་སྡེ་ནི་རྣམ་འཇོམས་ཤིང། །
སྐལ་པ་ངན་དང་དབུལ་ཕོངས་སེལ། །སེང་གེ་ལ་སོགས་འཇིགས་པ་བརྒྱད། །སྡུག་བསྔལ་ཐམས་ཅད་སེལ་བ་དང། །ཐུན་མོང་གྲུབ་པ་ཐམས་ཅད་དང། །སྙན་ངག་སྨྲ་ལ་མཁས་པ་དང། །བློ་རྣོ་ཕུན་ཚོགས་མ་ལུས་འབྱུང། །རྫོགས་པའི་སངས་རྒྱས་ཉིད་སྟེར་བས། །མང་དུ་སྨོས་པས་ཅི་ཞིག་བྱ། །ཞེས་
གསུངས་པ་ལྟར། ཐུགས་རྗེ་དང་བྱིན་རླབས་རྨད་དུ་བྱུང་བའི་ཕྲིན་ལས་ཀྱི་ལྷ་མོ་འདི་ཉིད་ཡི་དམ་གྱི་ལྷར་བསྟེན་ན་གནས་སྐབས་ཉེར་འཚེ་སྤྱི་དང། ཁྱད་པར་དུས་མ་ཡིན་པར་འཆི་བའི་འཇིགས་པ་མཐའ་དག་ཞི་ཞིང། ཤེས་རབ་སོགས་ལུང་རྟོགས་ཡོན་ཏན་འཕེལ་བ། མཐར་ཐུག་རྫོགས་པའི་
སངས་རྒྱས་ཉིད་མྱུར་དུ་སྟེར་བར་ནུས་པའི་ཐུགས་རྗེ་ཚད་མེད་པ་ཡིན་ནོ།  །ཁྱོད་མཚན་ག་བུར་གསར་པའི་དྲི་ངད་ཙམ། །རྣ་བར་ལྷུངས་མོད་འཆི་བདག་ཚ་གདུང་ནད། །སེལ་མཛད་ཚེ་ཡི་དཔལ་སྟེར་རྗེ་བཙུན་མ། །ཡིད་བཞིན་འཁོར་ལོ་ཉེ་བར་སྒྲུབ་པའི་ཐབས་
འདི་བྱས་དགེ་བས་བདག་གཞན་སེམས་ཅན་རྣམས། །བདུད་བཞིའི་གཡུལ་ལས་རྒྱལ་བའི་རྔ་བོ་ཆེ། །བྱང་ཆེན་ཐར་པའི་གྲོང་དུ་མྱུར་སྒྲོག་ཅིང། །སྒྲོལ་མཛད་འཕགས་མས་རྟག་ཏུ་རྗེས་གཟུང་ཤོག་ །ཅེས་རྗེ་བཙུན་ཡིད་བཞིན་འཁོར་ལོའི་སྒྲུབ་ཐབས་

[006B] མདོ་ཁམས་བསྟན་པའི་གསལ་བྱེད་འཕགས་པ་ལྷ་འཕགས་པ་འཇིགས་མེད་བསྟན་པའི་རྒྱ་མཚོས་རྒྱང་རིང་པོ་ནས་གསུང་གིས་བསྐུལ་མ་མཛད་པ་དང་དུ་བླངས་ཏེ་དབྱངས་ཅན་བཞད་
པ་དགེ་འདུན་རྒྱ་མཚོའི་སྡེས་གནང་བའི་སྒྲོལ་དཀར་སྒྲུབ་ཐབས་ལ་གཞི་བྱས། ཐམས་ཅད་མཁྱེན་བ་དགེ་འདུན་གྲུབ་དང་ཀུན་གཟིགས་ལྔ་པ་ཆེན་པོས་མཛད་པའི་སྒྲུབ་ཐབས་སོགས་ཚད་ཐུབ་གཞན་ལས་ཁ་འགེང་འོས་རྣམས་ཇི་ལྟར་རིགས་བར་སྦྱར་ཏེ་གཡར་ཁྲལ་ཙམ་དུ་ཤཱཀྱའི་དགེ་སློང་བློ་བཟང་བསྐལ་
བཟང་རྒྱ་མཚོས་མི་ཉག་སྒང་གི་སའི་ཆ་མགར་ཐར་བླ་བྲང་དུ་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།  །། ༄༅། །རྒྱལ་ཀུན་གསུང་གི་གསང་མཛོད་ཟ་མ་ཏོག་པད་མ་གར་དབང་ཐུགས་རྗེའི་སྒྱུ་འཕྲུལ་ལས། །ཁྲོ་རྒྱལ་དཔའ་བོ་དབང་
ཆེན་རྟ་མཆོག་ལྷས། །དེང་འདིར་མཆོག་ཐུན་དངོས་གྲུབ་སྩལ་ཏུ་གསོལ།  །འདིར་དཔལ་རྟ་མགྲིན་གསང་སྒྲུབ་སྐྱེར་སྒང་ལུགས་སུ་གྲགས་པའི་སྒྲུབ་ཐབས་མདོར་བསྡུས་པར་ཉམས་སུ་བླང་བའི་རིམ་པ་ལ། སྔོན་འགྲོར་སྐྱབས་སེམས་ཚད་མེད་བསྒོམ་པ་སོགས་སྤྱི་ལྟར་བྱས་རྗེས།  དངོས་གཞི་ལ་
ཆོས་ཐམས་ཅད་ངོ་བོ་གདོད་ནས་སྤྲོས་པ་བྲལ་བའི་རང་བཞིན་སྟོང་པའི་ངང་ལས། རང་ཉིད་དཔལ་རྟ་མགྲིན་སྐུ་མདོག་དམར་པོ་ཞལ་གསུམ་ཕྱག་དྲུག་པ། ཞབས་བརྒྱད་པ། རྩ་ཞལ་དམར། གཡས་ལྗང། གཡོན་དཀར་བ། ཞལ་རེ་རེ་ལ་དམར་
ཟླུམ་གྱི་སྤྱན་གསུམ་གསུམ་དང། མཆེབ་བཞི་བཞི་གཙིགས་ཤིང། ལྗགས་འགྲིལ་པ། དབུ་སྐྲ་དམར་སེར་གྱེན་དུ་བརྫེས་པའི་གསེབ་ན་རྟ་མགོ་ལྗང་ནག་རྟ་སྐད་འཚེར་བ་རེ་རེ་ཐོན་པ། རྔོག་མའི་གསེབ་ནས་མེ་སྟག་འཕྲོས་བས་ཚངས་པའི་འཇིག་

[007A]༄༅། །རྟེན་ནས་གསེར་གྱིས་གཞི་ལ་ཐུག་པར་མེའི་གུར་གྱིས་འགེངས་པ། ཕྱག་གཡས་གསུམ་ན་རྡོ་རྗེ། ཁ་ཊཱཾ་ག་རལ་གྲི། གཡོན་གསུམ་གྱིས་སྡིགས་མཛུབ། མདུང་ཐུང། རྒྱུ་ཞགས་འཛིན་པ། མི་ལྤགས་ཀྱི་གཡང་གཞི་
དང། གླང་ཆེན་ཀོ་རློན་གྱིས་སྟོད་གཡོགས་པ། སྟག་གི་པགས་པའི་ཤམ་ཐབས་ཅན། ཐོད་སྐམ་ལྔ་ལྔས་དབུ་རྒྱན་དང་མགོ་རློན་ལྔ་བཅུས་དོ་ཤལ་བྱས་པ། མི་སྐྲའི་མཆོད་ཕྱིར་ཐོགས་དང། རུས་པའི་རྒྱན་དྲུག་གིས་སྤྲས་ཤིང་བྱུག་པའི་རྫས་
རྣམས་ཀྱིས་བརྒྱན་པ། ཞབས་གཡས་བཞི་བསྐུམ་ཞིང་གཡོན་བཞི་བརྐྱང་བས་ཀླུ་བརྒྱད་ཀྱི་ངོ་བོ་སྤྲུལ་བརྒྱད་བརྫིས་པ། སྒེག་པ་དཔའ་བ་སོགས་གར་དགུའི་ཉམས་ཀྱིས་ཡེ་ཤེས་ཀྱི་མེ་འབར་བའི་ཀློང་ན་བཞུགས་པ། དེའི་མགྲིན་པ་ནས་ཞབས་
ཀྱི་ལོང་བུ་ཡན་ཆད་ཁྲོ་ཆུང་མཚོན་གང་བས་བར་མཚམས་མེད་པ་གཏམས་པ། རང་དང་ལྷ་ཐམས་ཅད་ཀྱི་ཞལ་ནས་སྔགས་ཀྱི་སྒྲ་དང་འོད་ཟེར་སྟེང་དུ་འཕྲོས་པས། སངས་རྒྱས་སྲས་བཅས་ཐམས་ཅད་ལ་མཉེས་པའི་མཆོད་པ་ཕུལ། དེ་རྣམས་ཀྱི་
ཡོན་ཏན་བདག་ལ་ཐིམ་པས་སྡིག་སྒྲིབ་སྦྱངས་ཤིང་བྱིན་གྱིས་བརླབས། འོད་ཟེར་འོག་ཏུ་འཕྲོས་པས་སེམས་ཅན་ཐམས་ཅད་ལ་ཕོག་སྡིག་སྒྲིབ་དང་སྡུག་བསྔལ་སྦྱངས་ཏེ་དཔལ་རྟ་མགྲིན་གྱི་གོ་འཕང་ལ་བཀོད། བ་སྤུའི་སྒོ་ཐམས་ཅད་ནས་དཔལ་
རྟ་མགྲིན་རང་འདྲ་དཔག་ཏུ་མེད་པ་དང་མེ་འོད་འཕྲོས། རང་ལ་གནོད་བྱེད་དགྲ་བགེགས་ཐམས་ཅད་མགར་གྱི་སོལ་མེར་རྩྭ་སྦུར་བབས་པ་ལྟར་བསྲེགས། སྟོང་གསུམ་གང་དུ་ཡང་བསྡད་པའི་དབང་མེད་པར་ཐལ་བར་བརླག་པར་གྱུར་ པར་བསམས་

[007B]  ཨོཾ་ཧྲཱི་པདྨཱ་ནྟ་ཀྲྀཏ་བཛྲ་ཀྲོ་དྷ་ཧ་ཡ་གྷྲཱི་ཝ་ཧུ་ལུ་ཧུ་ལུ་ཧཱུཾ་ཕཊ།  ཅེས་པའི་སྙིང་པོ་ཅི་ནུས་སུ་བཟླས་རྗེས།  ཨོཾ་བཛྲ་དུ་ན་བྷྱོ། ཏྲིག་ནན། ཛཿ་ཛཿ་ས་མ་ཡ་སྟཾ།  སྡེ་བརྒྱད་དབང་དུ་བསྡུ་བའི་སྔགས་སོ།  །ས་མ་ཡ་ཛཿ་ས་མ་ཡ་བཟློག། ས་མ་ཡ་བྷྱོ་ས་མ་ཡ་གཏུངས། ས་མ་ཡ་
བྱེར། ས་མ་ཡ་རྦད། ས་མ་ཡ་རྦད་རྦུད་ཕཊ་ཡ། འབྱུང་པོ་མཱ་ར་ཡ་ཛཿ་ཛཿ་ ཞེས་པའི་ལས་སྔགས་རྣམས་བཟླས་རྗེས་ཡིག་བརྒྱ་བརྗོད། མཚམས་སུ་མཆོད་གཏོར་འབུལ་བར་སྤྲོ་ན་མདུན་བསྐྱེད་མངོན་རྟོགས་སྔར་ལྟར་ལ། རང་ཉིད་ཅེས་པ་དོར་ནས།  ཡེ་ཤེས་ཀྱི་མེ་འབར་བའི་
ཀློང་ན་བཞུགས་པར་གྱུར།  ཅེས་པའི་བར་གསལ་བཏབ།  དེའི་ཐུགས་ཀའི་ས་བོན་ལས་འོད་ཟེར་འཕྲོས་རང་འདྲའི་ཡེ་ཤེས་པ་སྤྱན་དྲངས། ཧ་ཡ་གྷྲཱི་ཝ་ཨེ་ཧྱེ་ཧི། ཛཿ་ཧཱུཾ་བཾ་ཧོཿ་ས་གཉིས་སུ་མེད་པར་གྱུར།  མཆོད་གཏོར་སྨན་རཀ་རྣམས་སྭ་  བྷཱ་ཝས་སྦྱངས། སྟོང་པ་ཉིད་
དུ་གྱུར། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་སྨན་རཀ་གཏོར་མ་མཆོད་རྫས་རྣམས་ངོ་བོ་ཟག་པ་མེད་པའི་བདུད་རྩི་རྣམ་པ་མཆོད་རྫས་སོ་སོའི་རྣམ་པ་བྱེད་ལས་བདེ་བ་ཆེན་པོ་སྟེར་བ་ཅན་དུ་གྱུར། ཨོཾ་མ་ཧཱ་
པཉྩ་ཨ་མྲྀ་ཏ་ཧཱུཾ། ཨོཾ་མ་ཧཱ་རཀྟ་ཧཱུཾ། ཨོཾ་མ་ཧཱ་བ་ལིནྟ་ཧཱུཾ། ཨོཾ་ཨརྒྷཾ་ཨཱ་ཧཱུཾ།  ནས།  ཤཔྡའི་ བར་གྱིས་བརླབ།  ཨོཾ་ཧ་ཡ་གྷྲཱི་ཝ་ས་པ་རི་ཝཱ་ར་ཨརྒྷཾ་ ནས།  ཤཔྡ་ འབར་གྱིས་མཆོད།  ཨོཾ་ཧ་ཡ་གྷྲཱི་ཝ་མཧཱ་པཉྩ་རཀྟ་བ་ལིངྟ་ཁ་རཾཁཱ་ཧི།  ཞེས་པས་སྨན་རཀ་གཏོར་མ་
རྣམས་ཕུལ་རྗེས།  འཇིགས་རུང་དུས་མཐའི་མེ་ལྟར་འབར་བའི་སྐུ། །མི་བཟད་དྲག་སྔགས་ང་རོ་སྒྲོག་པའི་གསུང། །མཁྱེན་བརྩེ་ནུས་པ་དཔག་པར་དཀའ་བའི་ཐུགས། །ཁྲོ་རྒྱལ་དབང་པོའི་སྐུ་གསུང་ཐུགས་ལ་བསྟོད།  །ཅེས་པས་བསྟོད། འདོད་

[008A]༄༅། །དོན་ལ་གསོལ་བ་བཏབ།  དགེ་བ་འདི་ཡིས་མྱུར་དུ་བདག་ །ཅེས་སོགས་བརྗོད།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་ནོངས་བཤགས། ཡེ་ཤེས་བརྟེན་ཡོད་ན།  འདིར་ནི་གཟུགས་དང་ལྷན་ཅིག་ཏུ།  །སོགས་ཀྱིས་བརྟན་
བཞུགས་དང། མེད་ན་བཛྲ་མུཿ་ས་  ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་རང་ལ་ཐིམ་ཞིང་རང་ཡང་མི་དམིགས་པ་སྟོང་པའི་ངང་ལས་ ཐུན་མཚམས་ཀྱི་ལྷར་ལངས་པར་བསམ། མཇུག་བསྔོ་བ་སྨོན་ལམ་ཤིས་བརྗོད་སྤྱི་ལྟར་བྱའོ། །དེ་ལྟར་
དཔལ་རྟ་མགྲིན་གསང་སྒྲུབ་ཀྱི་སྒྲུབ་ཐབས་ཀུན་མཁྱེན་ལྔ་པ་ཆེན་པོས་སྩལ་བ་ལེ་ཚན་གྱི་དགོངས་དོན་ལ་སྐྱབས་སེམས་སོགས་སྤྱི་འགྲོས་འགལ་བ་མེད་འདྲ་སྙམ་པ་རྣམས་དེ་དོན་དང། གཞན་མ་སྤྱན་འདྲེན་མཆོད་འབུལ་གྱི་ཚིགས་བཅད་དོར་བའི་སྔགས་རྐྱང་རྣམས་འཇུག་པ་བདེ་
ཕྱིར་དེ་གསོར་བཞག་ཏུ་བྲིས་པའི་རྒྱུན་ཁྱེར་ཉུང་དུར་བསྡུས་པ་འདི་ནི། ངད་གཏོང་ལྷག་བསམ་རྨ་མེད་བའི་འབྱོར་བ་རྒྱས་པ་སྐྱེད་བྱེད་གུན་བསོད་ནམས་དར་རྒྱས་ཀྱིས་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།
   ༈    །རྒྱལ་ཀུན་སྙིང་རྗེ་མཚོ་སྐྱེས་འདབ་མ་བརྒྱར། །བཞད་དབུས་མངོན་རྫོགས་མཚན་དཔེ་གསར་པའི་གར། །སྟོན་མཛད་གྲུ་འཛིན་བདག་པོ་ལྷག་པའི་ལྷས། །བྱང་ཆུབ་བར་དུ་བརྩེ་བས་རྗེས་གཟུང་གསོལ།  །འདིར་འཕགས་པ་སྤྱན་རས་
གཟིགས་དབང་ཕྱུག་གི་སྒྲུབ་ཐབས་རྒྱུན་ཁྱེར་ཇི་ལྟར་བྱ་བ་ལ་སྐྱབས་སེམས་ཚད་མེད་བསྒོམ་པ་སྔོན་དུ་བཏང།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་པད་མ་དཀར་པོ་འདབ་མ་བརྒྱད་པའི་

[008B] དེའི་སྟེང་དུ་རང་སེམས་ཧྲཱི་དཀར་པོ་རིང་ཆ་ཚེག་དྲག་གི་རྣམ་པར་གནས་པ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས། འོད་ཟེར་ཚུར་
འདུས། དེ་ཡོངས་སུ་གྱུར་པ་ལས་རང་ཉིད་འཕགས་པ་སྤྱན་རས་གཟིགས་སྐུ་མདོག་ཤེལ་དཀར་གྱི་རི་བོ་ལྟར་དཀར་ཞིང་འཚེར་བ་ཞལ་གཅིག་ཕྱག་བཞི་པའི་རྩ་ཕྱག་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་ཆུ་ཤེལ་གྱི་
ཕྲེང་བ་བརྒྱ་རྩ་བརྒྱད་པའི་གྲངས་ཚང་བ། གཡོན་འོག་མས་པད་མ་དཀར་པོའི་ཡུ་བ་ནས་འཛིན་པའི་སྙན་ཐང་དུས་གསུམ་སངས་རྒྱས་མཚོན་བྱེད་མེ་ཏོག་འབྲས་བུ་གང་བུ་གསུམ་དང་ལྡན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། རིན་
པོ་ཆེའི་དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ། སེ་མོ་དོ། དོ་ཤལ། འོག་དཔག་སྟེ་རྒྱན་བརྒྱད་ཀྱིས་བརྒྱན་པ་དར་སྣ་ཚོགས་ཀྱི་ན་བཟའ་ཀླུབས་པ། ཞི་འཛུམ་སྒེག་པའི་ཉམས་ཀྱིས་འོད་ཟེར་འཁྲུགས་པའི་དབུས་ན་
གསལ་དྭངས་རྙོག་པ་མེད་པའི་རང་བཞིན་ཅན་དུ་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པ། ཐུགས་ཀའི་ས་བོན་ལས་འོད་ཟེར་འཕྲོས་པས་པོ་ཏ་ལ་ལ་སོགས་པ་ཕྱོགས་བཅུའི་ཞིང་ཁམས་
ནས་རྒྱལ་བ་སྲས་བཅས་ཐམས་ཅད་འཕགས་པ་སྤྱན་རས་གཟིགས་ཀྱི་རྣམ་པར་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་དབང་

[009A]༄༅། །བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱིས་བདུད་རྩིས་གང་བའི་རིན་པོ་ཆེའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨབྷི་ཥེ་ཀ་ཏས་མ་ཡ་ཤྲཱི་ཡེ་ཨཱ་ཧཱུཾ། ཞེས་བདུད་རྩིའི་ཆུས་དབང་བསྐུར་ལུས་གང་
དྲི་མ་དག། ཆུའི་ལྷག་མ་སྤྱི་བོར་ལུད་པ་ཡོངས་སུ་གྱུར་བ་ལས་འོད་དཔག་མེད་ཀྱིས་དབུ་བརྒྱན་པར་གྱུར།  མཆོད་པ་དངོས་སུ་བཤམས་ཡོད་ན།  ཨ་མྲྀ་ཏའི་སྔགས་ཀྱིས་བསངས། སྭ་བྷཱ་ཝ་ས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་
བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག། བདུག་སྤོས། མར་མེ། དྲི། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ། ནས་ཤཔྡའི་བར་གྱིས་
བརླབ། ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ཞེས་དང། ཨརྒྷཾ་གྱི་གནས་སུ་  པཱདྱཾ་སོགས་ བཅུག་པས་མཆོད།  སྐྱོན་གྱིས་མ་གོས་ ཞེས་སོགས་ཤློ་ཀ་གཅིག་གིས་བསྟོད། བཟླས་པ་བྱ་བ་ནི། རང་སྤྱན་རས་གཟིགས་སུ་གསལ་བའི་ཐུགས་ཀར་ཟླ་བའི་དཀྱིལ་འཁོར་
གྱི་སྟེང་དུ་རང་སེམས་ཀྱི་ངོ་བོ་ཧྲཱི་དེའི་མདུན་ནས་གཡས་སྐོར་དུ་ཡི་གེ་དྲུག་གི་སྔགས་འཕྲེང་ཐམས་ཅད་ཁ་དོག་དཀར་པོ་དབུ་ཅན་གྱེན་དུ་འགྲེང་བའི་རྣམ་པ་ལས་འོད་ཟེར་ཟླ་འོད་ལྟ་བུ་འཕྲོས། ལུས་ཐམས་ཅད་གང། སྡིག་སྒྲིབ་ཉེས་ལྟུང་གི་ཚོགས་མུན་ཁུང་དུ་ཉི་འོད་ཕོག་པ་ལྟར་སངས་ཀྱིས་དག་
འོད་ཟེར་བ་སྤུའི་སྒོ་ཐམས་ཅད་ནས་ཕྱིར་ཐོན་པས་སངས་རྒྱས་སྲས་བཅས་མཆོད་པས་མཉེས་པར་བྱས། བྱིན་རླབས་ནུས་མཐུ་འོད་ཀྱི་རྣམ་པར་ཚུར་བསྡུས་བདག་ལ་ཐིམ། འོད་ཟེར་རིགས་དྲུག་གི་སེམས་ཅན་ལ་ཕོག་པས་སྡུག་བསྔལ་ལས་ཉོན་བག་ཆགས་དང་བཅས་པ་སྦྱངས། འཕགས་པའི་གོ་འཕང་

[009B] སྣོད་བཅུད་གང་སྣང་སྤྱན་རས་གཟིགས་ཀྱི་རྟེན་དང་བརྟེན་པའི་རྣམ་པར་ཤར་བསྣང་བ་སྐུའི་ཁྱེར་སོ། སྒྲར་གྲག་པ་ཐམས་ཅད་ཡི་གེ་དྲུག་པའི་སྔགས་ཀྱི་གདངས་གྲག་སྟོང་གསུང་གི་ཁྱེར་སོ། སྣང་སྲིད་འཁོར་འདས་ཀྱི་ཆོས་རྣམས་མིང་གིས་བཏགས་པ་ཙམ་མ་གཏོགས་ངོ་བོས་གྲུབ་པ་རྡུལ་ཙམ་
ཡང་མེད་པར་ངེས་པའི་སྟོང་ཉིད་རྟོགས་པའི་ཤེས་རབ་དང། སེམས་ཅན་ཐམས་ཅད་ལ་སྙིང་རྗེ་ཆེན་པོ་ཟུང་དུ་འབྲེལ་བའི་དྲན་རྟོགས་ཐུགས་ཀྱི་ཁྱེར་སོ་གསུམ་གྱི་ངང་ནས། གནམ་ས་བར་སྣང་གི་ཁྱོན་ཐམས་ཅད་སྤྱན་རས་གཟིགས་ཀྱི་སྐུས་ཏིལ་གྱི་གང་བ་ལྟར་གདབ། ཐམས་ཅད་ཀྱི་ཞལ་ནས་སྔགས་ཀྱི་སྒྲ་
འབྲུག་ལྡིར་བ་ལྟར་སྒྲོག་པར་གྱུར་བ་མོས་ནས་ཡིག་དྲུག་འདྲེན། རྗེས་ཡིག་བརྒྱ་བརྗོད་ལ། སླར་ཡར་མཆོད་བསྟོད་གོང་བཞིན་བྱས་རྗེས།  དགེ་བ་འདི་ཡིས་མྱུར་དུ་བ་དང།  །སོགས་ཀྱིས་བརྗོད་སྨོན་ལམ་ཅི་ཤེས་དང།  མ་རྙེད་ཡོངས་སུ་མ་ཤེས་དང།  །སོགས་ཀྱིས་བཟོད་གསོལ་མཐར།  བཛྲ་
མུཿ་ཡེ་ཤེས་པ་རང་གནས་སུ་གཤེགས། དམ་ཚིག་པ་སྐུའི་སྟོད་སྨད་ནས་རིམ་བཞིན་འོད་དུ་ཞུ། སྙིང་གའི་ཧྲཱི་ལ་ཐིམ། དེ་ཡང་རིམ་གྱིས་འོད་དུ་ཞུ་སྟེ་མི་དམིགས་པའི་ངང་ནས་སླར་ཡང་སྤྱན་རས་གཟིགས་ཀྱི་སྐུར་བཞེངས་པར་གྱུར་ པའི་མོས་པ་བྱའོ། །དེ་
ལྟར་འཕགས་པ་ཐུགས་རྗེ་ཆེན་པོའི་བསྒོམ་བཟླས་བྱ་ཚུལ་ཉུང་དུ་འདི་ཡང་དད་གཏོང་ལྷག་བསམ་གྱིས་ཉེ་བར་ཕྱུག་པའི་སྐྱེད་བྱེད་ཀུན་བསོད་ནམས་དར་རྒྱས་ཀྱིས་རྒྱུན་ཁྱེར་དུ་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།    ༈   
འཇིགས་བྱེད་དཔའ་བོ་གཅིག་པའི་སྒྲུབ་ཐབས་བདུད་ལས་རྣམ་པར་རྒྱལ་བའི་རྔ་སྒྲ་ཞེས་བྱ་བ་བཞུགས་སོ།།  །།ཚད་མེད་སྙིང་རྗེའི་དབྱིངས་ལས་འབར་བའི་སྐུ། །ཁམས་གསུམ་ཟ་ནུས་མ་ཧེ་ཁྲོས་ཞལ་གདངས། །བླ་མ་མཆོག་དང་དབྱེར་མེད་གཤིན་རྗེ་གཤེད།།

[010A]༄༅། །གུས་པས་འདུད་དོ་མཆོག་ཐུན་དངོས་གྲུབ་སྩོལ། །རྒྱལ་ཀུན་ཡབ་གཅིག་ཟུར་ཕུད་ལྔ་ལྡན་ལྷ། །ཞི་དང་ཁྲོ་བོ་བསྒོམས་པའི་རྣལ་འབྱོར་ཆེས། །ཕྱི་ནང་གསང་བའི་གཤིན་རྗེ་གདོན་བགེགས་དཔུང། །མཐར་བྱེད་གཅིག་
ཏུ་བསྔགས་པའི་ཡི་དམ་གང། །ཐ་མལ་སྲིད་པ་གསུམ་སྦྱོང་བསྐྱེད་པའི་རིམ། །སྐུ་གསུམ་ལམ་དུ་འཁྱེར་བའི་ཐབས་མཁས་སྐུ། །བདུད་ལས་རྣམ་པར་རྒྱལ་བའི་རྔ་བོ་ཆེ། །འཕྲིན་ལས་རྣམ་བཞིའི་སྒྲ་དབྱངས་འདི་ན་སྒྲོག་ །འདིར་འཇམ་དཔལ་གཤིན་
རྗེའི་གཤེད་པོ་དཔའ་བོ་གཅིག་པའི་སྒྲུབ་ཐབས་ཉམས་སུ་ལེན་པ་ལ། རྣལ་འབྱོར་པ་བྱམས་པ་སྙིང་རྗེ་བྱང་ཆུབ་ཀྱི་སེམས་ལ་སོགས་པ་ལ་མཐུན་མོང་པས་རྒྱུད་སྦྱངས་པ། འདིའི་དཀྱིལ་འཁོར་དུ་བཅུག་ནས་སྣོད་རུང་གི་དབང་རྣམ་པར་དག་པ་ཐོབ་ཅིང། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་
ཚུལ་བཞིན་བསྲུང་པས་ཡི་དམ་ཐུན་གྱི་གནས་སུ་བྲིས་སྐུ་མཆོད་གཏོར་སོགས་མ་ཚང་བ་མེད་པ་བཤམ། ཁ་ལྷོར་ཕྱོགས་པས་བདུད་རྩི་རིལ་བུས་ཁ་དག་པར་བྱས་ནས།  རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་
སྐུར་བཞེངས་པར་གྱུར།  ནང་མཆོད་བྱིན་གྱིས་བརླབ་པ་ནི།  ཨོཾ་ཧྲཱི་ཥྚཱི་ལྦི་ཀྲི་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུ་དྡྷ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ་
བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ། དེའི་སྟེང་དུ་ཨཱ་ལས་མི་མགོའི་སྒྱེད་བུ་གསུམ་གྱི་སྟེང་དུ་ཨཱ་ལས་བྱུང་བའི་ཐོད་པ་དཀར་པོ། དེའི་ནང་གི་ཤར་དུ་བྷཱུཾ་ལས་བྱུང་བའི་བ་གླང་གི་ཤ་གོས་མཚན་

[010B] ལྷོར་ཨཾ་ལས་བྱུང་བའི་ཁྱིའི་ཤ་ཀུས་མཚན་པ། ནུབ་ཏུ་ཛྲིཾ་ལས་བྱུང་བའི་གླང་པོ་ཆེའི་ཤ་དས་མཚན་པ། བྱང་དུ་ཁཾ་ལས་བྱུང་བའི་རྟའི་ཤ་ཧས་མཚན་པ། དབུས་སུ་ཧཱུཾ་ལས་བྱུང་བའི་མིའི་ཤ་ནས་མཚན་པ། ཤར་ལྷོར་ལཱཾ་ལས་བྱུང་བའི་དྲི་
ཆེན་བིས་མཚན་པ། ལྷོ་ནུབ་ཏུ་མཱཾ་ལས་བྱུང་བའི་རཀྟ་རས་མཚན་པ། ནུབ་བྱང་དུ་པཱཾ་ལས་བྱུང་བའི་བྱང་སེམས་དཀར་པོ་ཤུས་མཚན་པ། བྱང་ཤར་དུ་ཏཱཾ་ལས་བྱུང་བའི་རྐང་མར་མས་མཚན་པ། དབུས་སུ་པཾ་ལས་བྱུང་བའི་དྲི་ཆུ་མའུས་མཚན་
པ༑ དེ་དག་གི་སྟེང་དུ་ཨོཾ་དཀར་པོ་ཨཱ་དམར་པོ་ཧཱུཾ་སྔོན་པོ་གསུམ་སྟེང་ནས་སྟེང་དུ་བརྩེགས་པར་གྱུར། རང་གི་ཐུགས་ཀའི་ཧཱུཾ་ལས་འོད་འཕྲོས་རླུང་ལ་ཕོག་པས་རླུང་གཡོས་མེ་སྦར་ཏེ་ཐོད་པའི་རྫས་རྣམས་ཞུ་ཞིང་ཁོལ་བར་གྱུར། ཡི་གེ་གསུམ་
ལས་འོད་ཟེར་རིམ་པ་བཞིན་དུ་འཕྲོས་པས། སྐུ་རྡོ་རྗེ་གསུང་རྡོ་རྗེ་ཐུགས་རྡོ་རྗེ་རྣམས་བཀུག་ནས་ཡིག་གསུམ་ལ་རིམ་གྱིས་ཐིམ་པ་རྣམས་ཐོད་པར་ལྷུང་ནས་ཞུ་བས་ཧཱུཾ་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱ་ས་བདུད་རྩིར་རྟོགས་པར་བྱས། ཨོཾ་
གྱིས་མང་པོར་སྤར་ཞིང་སྤེལ་བར་གྱུར། ཨོཾ་ཨཱ་ཧཱུཾ་ ལན་གསུམ་བརྗོད།  སྔོན་འགྲོ་མཆོད་གཏོར་བྱིན་གྱིས་བརླབ་བ་ནི། ཨོཾ་ཧྲཱི་ཥྚྲཱི་ བརྗོད་ཅིང་ནང་མཆོད་ཕྱོགས་སྐྱོང་གི་མཆོད་པ་ལ་གཏོར་ནས་བསངས།  ཨོཾ་སྭ་བྷཱ་ཝས་སྦྱངས། སྟོང་པའི་ངང་ལས་ཨཱ་ལས་བྱུང་བའི་ཐོད་པ་
ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། དྲི། མེ་ཏོག། བདུག་སྤོས། མར་མེ། ཞལ་ཟས་རོལ་མོ་རྣམས་རང་བཞིན་བདེ་སྟོང་རྣམ་པ་མཆོད་རྫས་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་

[011A]༄༅། །པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱདྱཾ་ཨཱ་ཧཱུཾ། ཨོཾ་གནྡྷེ་ཨཱ་ཧཱུཾ། ཨོཾ་པུཥྤེ་ཨཱ་ཧཱུཾ། ཨོཾ་དྷཱུ་པེ་ཨཿ་ཧཱུཾ། ཨོཾ་ཨཱ་ལོ་ཀེ་ཨཱ་ཧཱུཾ། ཨོཾ་ནེ་ཝཱིདྱ་ཨཱ་ཧཱུཾ། ཨོཾ་ཤཔྡ་ཨཱ་ཧཱུཾ། ཞེས་དང་
 གཏོར་མ་ནང་མཆོད་བཞིན་བརླབས།  རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་བཅོ་ལྔ་འཁོར་དང་བཅས་པ་བཀུག་ནས་ཕྱོགས་མཚམས་རྣམས་སུ་འཁོད་པ་སྐད་ཅིག་གིས་འོད་གསལ་དུ་བཅུག་པ་ལས་དཔལ་རྡོ་རྗེ་འཇིགས་
བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་བའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྤུ་གུ་ཅན་རྣམས་སུ་གྱུར། ཨོཾ་ཨ་མཱ་རཱ་ཛས་དོ་མེ་ཡ། ཡ་མེ་དོ་རུ་ཎ་ཡོད་ཡ། ཡ་ད་ཡོ་ནི་
ར་ཡཀྵ་ཡ། ཡཀྵེ་ཡཙྪ། ནི་ར་མ་ཡ་ཧཱུཾ་ཧཱུཾ་ཕཊ་ཕཊ་སཱཧཱ། ཨོཾ་བཧུ་ཙ་ར་ནཾ། ཡ་པཱ་ཏཱ་ལ་ཙཱ་རཱ་ཡ། མཱནྑེ་ཙར་ཡ། ཏ་པུར་ཝ་ཎི་གཱ་ཎཾ། ཀ་དཀྵི་ཎ་དའི་གཱ་ཡ། ཧཱུཾ་པཤྩི་མ་ནཾ། ཕཊ་ཨུ་ཏྟ་ར་ཏི་གཱ་ཡ། ཨོཾ་ཨི། ཧྲཱི་ཡ། ཥྚྲི་ཝ། ཝི་ཀྵི། ཀྲི་ཀོ། ཏཱ་ཨེ། ན་ཨ་ན་དེ་
ཧཱུཾ་བྷྱོ། ཕཊ་སརྦ་བཧུ་ཏེ་བྷྱ་ ཞེས་ལན་གསུམ་གྱིས་གཏོར་མ་འབུལ།  ཨོཾ་ད་ཤ་དི་ཀློ་ཀ་པཱ་ལ་ས་པ་རི་ཝཱ་ར་ཨྲྒྷཾ་པྲ་ཏཱི་ཙྪ་ཧཱུཾ་སཱཧཱ།  དེ་བཞིན་དུ་སྦྱར་ཏེ།  པཱདྱཾ། གནྡྷེ། པུཥྤེ། དྷཱུ་པེ། ཨཱ་ལོ་ཀེ། ནེ་ཝི་དྱ། ཤཔྡ་པྲ་ཏཱིཙྪ་ཧཱུཾ་སཱཧཱ།  སྔགས་དེའི་
མཐར་འབྲུ་གསུམ་བཏགས་པས་ནང་མཆོད་ཕུལ།  བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། །བདུད་འདུལ་བསྟན་པ་བསྲུང་བར་ཞལ་བཞེས་པ། །ལས་ཀྱི་གཤིན་རྗེམ་མོ་མཁའ་འགྲོ་མ། །འབྱུང་པོར་ལོངས་ཅི་བགྱི་བཀའ་ཉན་ཚོགས། །

[011B] །བདག་ནི་རེ་བའི་སེམས་ཀྱིས་འདུད་ཅིང་མཆིས། །ཕྱོགས་སྐྱོང་འཁོར་དང་བཅས་པ་རྣམས་ཀྱིས་བདག་གི་དགེ་བའི་བྱ་བ་རྣམས་མཐར་ཕྱིན་པ་དང། དེའི་བར་ཆད་ཉེ་བར་ཞི་བའི་འཕྲིན་ལས་མཛོད་ཅིག་ཨོཾ་ཡ་མཱནྟ་ཀ་ས་
མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭ་ནོ་པ་ཏིཥྛ། དྲྀ་ཌྷོ་མེ་བྷ་ཝ། སུ་ཏོ་ཥྱོ་མེ་བྷ་བ། ཨ་ནུ་རཀྟོ་མེ་བྷ་བ། སུ་པོ་ཥྱོ་མེ་བྷ་བ། སརྦ་སིདྡྷི་མམེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲཱི་ཡཿ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝཱ་ན། ཡ་མཱ་ནྟ་ཀ་མཱ་མེ་མུཉྩ། ཡ་མཱནྟ་ཀ་བྷ་བ་
མཧཱ་ས་མ་ཡ་ས་ཏྭ་ཨཱ་ཧཱུཾ་ཕཊ།  ལན་གསུམ་བརྗོད།  ཕྱོགས་སྐྱོང་འཁོར་བཅས་རང་གནས་སུ་གཤེགས་བར་གྱུར།  བདག་བསྐྱེད་ཀྱི་མཆོད་པ་བརླབ་པ་ནི།  ཨོཾ་ཧྲཱི་ཝི་ཀྲྀ་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུ་དྡྷཱ་སརྦ་དྷརྨཱ་སྭ་བྷཱ་ཝ་ཤུ་དྡྷོཉྷཾ། སྟོང་པ་ཉིད་དུ་གྱུར། སྟོང་
པའི་ངང་ལས་ཨཱ༑ ལས་ ཞེས་པ་ནས།  ཤཔྡའི་བར་བརྗོད། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཐུགས་ཀར་པདྨ་དང་ཉི་མ་ལ་གནས་བའི་ཧཱུཾ་གི་འོད་ཟེར་གྱིས་འཇིག་རྟེན་གྱི་ཁམས་མུ་མེད་པ་གསལ་བར་བྱས། དེ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་ཀྱིས་བསྐོར་བའི་རྡོ་རྗེ་འཇིགས་བྱེད་བླ་མ་དང་བཅས་པ་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་གར་བསྡུ། གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་འཐོབ་
འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ།  །ཞེས་ཕྱག་བྱ།  སྙིང་

[012A]༄༅། །གའི་ས་བོན་གྱི་འོད་ཟེར་ལས་བྱུང་བའི་ཙརྩི་ཀླ་དཀར་མོ། ཕག་མོ་སྔོན་མོ། དབྱངས་ཅན་མ་དམར་མོ། གཽ་རཱི་ལྗང་གུ། ཕྱག་ན་མཆོད་རྫས་སྣ་ཚོགས་པ་ཐོགས་པ་རྣམས་ཀྱིས་མཆོད་པར་གྱུར་ པར་བསམས་ལ།  ཨོཾ་ཧཱུཾ་
ཥྚཱི་ ཧས་མཆོད་ཡོན་དང།  ཨོཾ་ཧཱུཾ་ཧཱུཾ་ཕཊ།  ཀྱིས་ཞབས་བསིལ།  ཨོཾ་ཝི་ཀྲི་ཏཱ་ན་ན་དུཥྚཾ་སྟྭ་ད་མ་ཀ་གཿ་གཿ་གཿ་ ཡིས་དྲི།  ཨོཾ་ཀུ་མའར་རཱུ་པི་ཎེ་ཛཿ་ཛཿ་ཧཱུཾ་ཕཊ་ ཀྱིས་མེ་ཏོག།  ཨོཾ་ཧྲཱི་ཧཿ་ཧཻ་ཕཊ་ ཀྱིས་བདུག་སྤོས།  ཨོཾ་དའི་པྟ་ལོ་ཙ་ན་ཝི་ཀྲི་ཏཱ་ན་ན་མ་ཧཱ་ཨ་ཊྚཊྚ་ཧཱ་ས་ན་
དི་ནི་དིཔྟ་ཡེ་སཱཧཱ་ ས་མར་མེ།  ཨོཾ་བཛྲ་ནཻ་དྷྱ་ཨཿ་ཧཱུཾ་སཱཧཱ་ ས་ལྷ་བཤོས།  ཨོཾ་བཛྲ་ཤཔྡ་ཨཱ་ཧཱུཾ་ གིས་རོལ་མོ་འབུལ། མཆོད་ལྷ་རྣམས་སླར་སྙིང་གར་བསྡུའོ། །དེ་ནས།  སྡིག་པ་རྣམས་ནི་བཤགས་པར་བྱ། །སྐྱེས་ཤིང་བྱུང་བ་རྣམས་ནི་བསལ། །མི་བྱེད་པར་ཡང་སྤྱན་སྔར་བརྗོད།།
དེ་བཞིན་བསོད་ནམས་རྗེས་ཡི་རང། །བདག་གིས་བདེ་འགྲོར་ཡོངས་སུ་བསྔོ། །དཀོན་མཆོག་གསུམ་ལ་སྐྱབས་སུ་འགྲོ། སེམས་ཅན་ཐམས་ཅད་བདག་གིས་དགྲོལ། །བྱང་ཆུབ་གནས་ལ་འགོད་པར་བགྱི། །བྱང་ཆུབ་སེམས་ནི་ཡང་དག་བསྐྱེད། །ཡོན་ཏན་རྒྱ་
མཚོ་ཁྱེད་རྣམས་ལ། །བདག་གི་ལུས་ནི་དབུལ་བར་བགྱི། །ཡང་དག་རྫོགས་པའི་སངས་རྒྱས་དང། །དེ་སྲས་ལམ་གྱུར་སྦྱིན་སོགས་ཚུལ། །སྐུ་གསུམ་ཡེ་ཤེས་ཐོབ་བྱའི་ཕྱིར། །རབ་ཏུ་དང་བས་བསྟེན་པར་བགྱི།  །ཞེས་དང། སྔོམ་བཟུང་སྤྲོ་ན།  སངས་
རྒྱས་བྱང་ཆུབ་སེམས་དཔའ་རྣམས། །བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་བགྱི་བ་ཡིས། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་པོར་མ་ཆིས་ཀྱི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་

[012B] །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང། །དགེ་བའི་ཆོས་ནི་སྡུད་པ་དང། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་བདག་གིས་བཟུང། །སངས་རྒྱས་
ཆོས་དང་དགེ་འདུན་ཏེ། བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེད་ནས་བདག་གིས་བཟུང། །རྡོ་རྗེ་རིགས་མཆོག་ཆེན་པོ་ཡི། །རྡོ་རྗེ་དྲིལ་བུ་ཕྱག་རྒྱ་ཡང། །ཡང་དག་ཉིད་དུ་བཟུང་བར་བགྱིལ། །སློབ་དཔོན་
དག་ཀྱང་བཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་ཡང་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་དང་གསང་
བ་ཐེག་པ་གསུམ། །དམ་ཆོས་སོ་སོར་བཟུང་བར་བགྱི། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་སོ་སོར་བཟུང། །མཆོད་པའི་ལས་ནི་ཅི་ནུས་བགྱི། །བྱང་ཆུབ་སེམས་ནི་བླ་ན་མེད། །དམ་པ་
བདག་གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་བཟུང། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ། །དབུགས་མ་ཕྱིན་པ་དབུགས་དབྱུང་ཞིང། །
སེམས་ཅན་མྱ་ངན་འདས་ལ་འགོད།  །ཅེས་བརྗོད་ཅིང་མ་བྱས་ཀྱང་ཆད་པར་མི་འགྱུར། དེ་ནས།  སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་བྲལ་བར་གྱུར་ཅིག་སེམས་ཅན་ཐམས་ཅད་བདེ་

[013A]༄༅། །པ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་འཇིག་རྟེན་གྱི་ཆོས་བརྒྱད་དང་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་པར་གྱུར་ཅིག་སྙམ་དུ་ཚད་མེད་བཞི་བསྒོམ་པ་ནི་བསོད་ནམས་ཀྱི་ཚོགས་བསགས་
པའོ།  །ཨོཾ་སྭ་བྷཱ་ཝ་ཤུདྡྷཱ་སརྦ་དྷ་རྨཱ་སྭ་བྷཱ་ཝ་ཤུ་དྡྷོཉྷཾ། ཨོཾ་ཤུནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོཉྷཾ། རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟེན་ནས་བཏགས་པ་ཡིན་པའི་ཕྱིར་རྟག་ཆད་ལ་སོགས་པའི་
མཐའ་བཞི་དང་བྲལ་བ་བདག་མེད་པའི་སྟོང་པ་ཉིད་དུ་གྱུར་ པར་བསམས་ཏེ་ཐ་མལ་གྱི་སྣང་བ་བསྡུས་ནས་ཡེ་ཤེས་ཆོས་སྐུ་ལ་ང་རྒྱལ་བཞག་ནས་བསྒོམས་པ་ནི་ཡེ་ཤེས་ཀྱི་ཚོགས་བསགས་པ་དང་འཆི་བ་ཆོས་སྐུར་ཁྱེར་བའི་ལམ་ཁྱེར་རོ། །དེ་ལྟར་ཆོས་སྐུ་ལ་ང་རྒྱལ་བཞག་ནས་ལྟ་
བའི་རྩི་དང་མ་བྲལ་ཞིང་སེམས་ཅན་གྱི་དོན་བྱེད་པའི་སྨོན་ལམ་དྲན་པར་བྱས་ནས།  སྟོང་པའི་ངང་ལས་ཡཾ་རཾ་བཾ་ལཾ་ལས་རླུང་གི་དཀྱིལ་འཁོར་དུ་བའི་མདོག་ཅན་གཞུ་ལྟ་བུ། མེའི་དཀྱིལ་འཁོར་དམར་པོ་གྲུ་གསུམ་པ། ཆུའི་དཀྱིལ་འཁོར་དཀར་པོ་ཟླུམ་
པོ༑ སའི་དཀྱིལ་འཁོར་གྲུ་བཞི་པ་རྣམས་ལ་རིམ་པ་བཞིན་རྒྱལ་མཚན་དང་འབར་བའི་ཕྲེང་བས་འཁྲིགས་པའི་རྡོ་རྗེ་དང་བུམ་པ་དང་རྡོ་རྗེས་མཚན་པའི་སྟེང་དུ་ཧཱུཾ་ལས་སྣ་ཚོགས་རྡོ་རྗེ་ལྟ་བ་ལ་ཧཱུཾ་གིས་མཚན་པ་ལས་འོད་ཟེར་སྟེང་འོག་
ཕྱོགས་བཅུར་འཕྲོས་པ་ལས་རྡོ་རྗེའི་ས་གཞི་རྭ་བ་གུར་བླ་བྲེ་རྣམས་རྡོ་རྗེ་འབར་བའི་རང་བཞིན་བར་མཚམས་མེད་པའི་ཕྱི་རོལ་ཏུ་འཇིག་དུས་ཀྱི་མེ་ལྟ་བུ་ཁ་དོག་སྣ་ལྔ་པ་ཕྱོགས་བཅུར་འཕྲོ་བར་གྱུར།  ཐུན་མོང་མ་ཡིན་པའི་བསྲུང་འཁོར་ནི་

[013B]
གདན་དབུས་མའི་སྟེང་དུ་ཧཱུཾ་ཡིག་ཡོངས་སུ་གྱུར་པ་ལས་རང་ཉིད་གནོད་མཛེས་རྒྱལ་པོ་སྐུ་མདོག་མཐིང་ག་མི་བསྐྱོད་པའི་ཅོད་པན་ཅན་མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང་ལྷག་མ་གཡས་
གཉིས་རིན་པོ་ཆེ་དང་ལྕགས་ཀྱུ། གཡོན་གཉིས་བད་མ་དང་ཞགས་པ་འཛིན་པ་ཞབས་བརྐྱང་བསྐུམ་སྟབས་ཀྱིས་བཞུགས་པ་ཡབ་ཡུམ་སྙོམས་བར་ཞུགས་པའི་ཐུགས་ཀའི་ཧཱུཾ་གི་འོད་ཟེར་གྱིས་བཀུག་པའི་ཁྲོ་བོ་བཅུ་ཞལ་དུ་བཅུག་ནས་ཞུ་བ་རྡོ་རྗེའི་ལམ་
ནས་ཡུམ་གྱི་པད་མར་ཞུགས་པའི་ཐིག་ལེ་བཅུ་ལས་ཧཱུཾ་རིང་པོ་བཅུ་དང། དེ་ལས་ཁྲོ་བོ་བཅུར་གྱུར་བའི་གཤིན་རྗེ་གཤེད་སྔོན་པོ་རྣམ་སྣང་གི་ཅོད་པན་ཅན་སྔོ་དཀར་དམར་བའི་ཞལ་གསུམ་ཕྱག་དྲུག་པ་གཡས་ཐ་མས་རྡོ་རྗེ་ཐོབ་འཛིན་པ། གཞན་གྱིས་མི་ཐུབ་
པ་དཀར་པོ་མི་བསྐྱོད་པའི་ཅོད་པན་ཅན་དཀར་མཐིང་དམར་བའི་ཞལ་གསུམ་ཕྱག་དྲུག་པ། གཡས་ཐ་མས་བེ་ཅོན་འཛིན་པ། རྟ་མགྲིན་དམར་པོ་འོད་དཔག་མེད་ཀྱི་ཅོད་པན་ཅན་དམར་མཐིང་དཀར་བའི་ཞལ་གསུམ་ཕྱག་དྲུག་པ་གཡས་ཐ་མས་པད་མ་དང་
གཡོན་བར་བས་འཁོར་ལོ་འཛིན་པ། བདུད་རྩི་འཁྱིལ་པ་སྔོན་པོ་མི་བསྐྱོད་པའི་ཅོད་པན་ཅན་སྔོ་དམར་དམར་བའི་ཞལ་གསུམ་ཕྱག་དྲུག་པ་གཡས་ཐ་མས་རྡོ་རྗེ་འཛིན་པ། འདོད་རྒྱལ་མཐིང་ག་མི་བསྐྱོད་པའི་ཅོད་པན་ཅན་མཐིང་དཀར་དམར་བའི་

[014A]༄༅། །ཞལ་གསུམ་ཕྱག་དྲུག་པ་གཡས་ཐ་མས་ལྕགས་ཀྱུ་འཛིན་པ། དབྱུག་སྔོན་ཅན་སྔོན་པོ་མི་བསྐྱོད་པའི་ཅོད་པན་ཅན་སྔོ་དཀར་དམར་བའི་ཞལ་གསུམ་ཕྱག་དྲུག་པ་གཡས་ཐ་མས་དབྱུག་པ་འཛིན་པ། སྟོབས་པོ་ཆེ་སྔོན་པོ་
མི་བསྐྱོད་པའི་ཅོད་པན་ཅན་སྔོ་དཀར་དམར་པའི་ཞལ་གསུམ་ཕྱག་དྲུག་པ་གཡས་ཐ་མས་རྩེ་གསུམ་འཛིན་པ། མི་གཡོ་བ་མཐིང་མི་བསྐྱོད་པའི་ཅོད་པན་ཅན་མཐིང་དཀར་དམར་བའི་ཞལ་གསུམ་ཕྱག་དྲུག་པ་གཡས་ཐ་མས་རལ་གྲི་དང་
གཡོན་ཐ་མས་རྡོ་རྗེ་འཛིན་པ། གཙུག་ཏོར་འཁོར་ལོ་བསྒྱུར་བ་ལྗང་སེར་མི་བསྐྱོད་པའི་ཅོད་པན་ཅན་ལྗང་སེར་དཀར་དང་དམར་བའི་ཞལ་གསུམ་ཕྱག་དྲུག་པ་གཡས་ཐ་མས་འཁོར་ལོ་འཛིན་པ། རྡོ་རྗེ་ས་འོག་མཐིང་ག་མི་བསྐྱོད་པའི་ཅོད་པན་ཅན་
མཐིང་དཀར་དམར་བའི་ཞལ་གསུམ་ཕྱག་དྲུག་པ་གཡས་ཐ་མས་རྡོ་རྗེ་འཛིན་པ། བཅུ་པོ་ཐམས་ཅད་ཀྱིས་ཕྱག་དང་པོ་གཉིས་རང་འདྲའི་ཡུམ་ལ་འཁྱུད་ཅིང། གཡས་བར་པ་རིན་པོ་ཆེ། རྟ་མགྲིན་མ་གཏོགས་གཡོན་བར་པས་པད་མ། མི་
གཡོ་བ་མ་གཏོགས་གཡོན་ཐ་མ་ཐམས་ཅད་ཀྱིས་རལ་གྲི་འཛིན་པ། ཧཱུཾ་ ཞེས་བརྗོད་པས་ཡུམ་གྱི་པདྨ་ལས་སྤྲོས།  ཕྱོགས་མཚམས་སྟེང་འོག་གི་གདན་ལ་གཡོན་བརྐྱང་གིས་འཁོར། བཅུ་གཅིག་པོ་ཐམས་ཅད་ཁྲོ་བོའི་རྒྱན་དང་ཉམས་
ཐམས་ཅད་ཡོངས་སུ་རྫོགས་པ་སྤྲུལ་པ་ཕྱོགས་བཅུར་འཕྲོ་བས་གདུག་པ་ཅན་ཐམས་ཅད་ཚར་གཅོད་པར་གྱུར། རང་ཉིད་གནོད་མཛེས་སུ་གནས་པ་ཡོངས་སུ་གྱུར་པ་ལས་རྡོ་རྗེ་སེམས་དཔའ་སྐུ་མདོག་དཀར་པོ་དཀར་མཐིང་དམར་བའི་ཞལ་

[014B] ལྷག་མ་གཡས་གཉིས་རྡོ་རྗེ་དང་རལ་གྲི། གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པ་ལས་ཆོས་འབྱུང་དཀར་པོའི་འོག་ཟུར་ནས་པཾ་ལས་བྱུང་བའི་སྣ་ཚོགས་
པད་མའི་ལྟེ་བར་ཧཱུཾ་ལས་སྣ་ཚོགས་རྡོ་རྗེའི་དབུས་སུ་བྷྲཱུཾ་ལས་འཁོར་ལོ་བཧྲུཾ་གྱིས་མཚན་པ་ལས་བྱུང་བའི་རྣམ་སྣང་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་
རྡོ་རྗེ་ལ་གནས་པའི་འཁོར་ལོ་དང་རལ་གྲི། གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པ་ལས། གཞལ་ཡས་ཁང་གྲུ་བཞི་སྒོ་བཞི་བརྒྱན་རྟ་བབས་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པ་བསྲུང་འཁོར་གྱི་ཕྱི་རོལ་ཏུ་
དུར་ཁྲོད་བརྒྱད་ཀྱིས་བསྐོར་བ་དང་བཅས་པའི་གཞལ་ལ་ཡས་ཁང་གི་དབུས་སུ་ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་མདོག་ཅན་གྱི་སྟེང་དུ་ཨ་ཡིག་དང་པོ་ལས་བྱུང་བའི་ཟླ་བའི་དཀྱིལ་འཁོར། དེའི་དབུས་སུ་ཆུ་ལས་ཆུ་ལྦུར་གྱི་
ཚུལ་དུ་དྷྲཱི་སེར་པོ་ལས་ཕྱུང་བའི་རལ་གྲིའི་དབུས་སུ་དྷཱི་ས་མཚན་པ་ལས་འོད་འཕྲོས་པས་བདེ་བར་གཤེགས་པ་ཐམས་ཅད་སྤྱན་དྲངས་ཏེ་ཐིམ་པ་ཡོངས་སུ་གྱུར་པ་ལས། རང་ཉིད་རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་མདོག་སེར་
པོ་ཡིད་ཙམ་ཁྲོས་པ་ཕྱག་གཡས་རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་གཉིས་དང་དཔེ་བྱད་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་

[015A]༄༅། །ཞིང། རྒྱན་ཐམས་ཅད་ཀྱིས་བརྒྱན་པ།  འདི་ནི་བར་དོ་ལོངས་སྐུར་ཁྱེར་བའི་ལམ་ཁྱེར་རོ།  །དེའི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར། དེའི་འོད་ཀྱིས་ཕྱོགས་བཅུ་ན་བཞུགས་པའི་རྣམ་སྣང་ལ་སོགས་པའི་
སངས་རྒྱས་དང་རྡོ་རྗེ་རྣོན་པོ་ལ་སོགས་པའི་བྱང་ཆུབ་སེམས་དཔའ་དང། རྡོ་རྗེ་ལྕགས་ཀྱུ་ལ་སོགས་པའི་ཁྲོ་བོ་དང། སེམས་མ་རྡོ་རྗེ་མ་ལ་སོགས་པའི་རིག་པ་རྣམས་སྤྱན་དྲངས་ཏེ། འཇམ་དཔལ་དང་བཅས་པ་ཉི་མ་ལ་ཞུགས་པས་འོད་ཟེར་གྱིས་
དཔག་ཚད་སྟོང་ཕྲག་བརྒྱར་ཁྱབ་པའི་ཉི་མའི་དཀྱིལ་འཁོར་དུ་གྱུར། དེའི་སྟེང་དུ་ཧཱུཾ་ཡིག་མཐིང་ག་འོད་ཟེར་ལྔ་དང་ལྡན་པ་ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་དང། ཁྲོ་བོ་དང་རིག་པའི་ཚོགས་རྣམས་སྤྱན་དྲངས་ཧཱུཾ་ལ་
ཞུགས་པ་ལས། ཁྲོ་བོའི་རྡོ་རྗེ་ཁ་དོག་ནག་པོ་རྩེ་དགུ་ལ་རྭ་ཤིན་ཏུ་གདེངས་པ་འོད་ཟེར་ལྔ་དང་ལྡན་པ། ལྟེ་བ་ལ་ཧཱུཾ་གིས་མཚན་པ། དེ་ལས་རྡོ་རྗེ་ཕྲ་མོའི་གཟུགས་སྤྲོས་པས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་རྣམས་
སྤྲོས་ཏེ། ནམ་མཁའི་ཁམས་ཐམས་ཅད་ཏིལ་གྱི་གང་བུ་བཞིན་དུ་གང་བ། ཉི་མ་ལ་གནས་པས་སེམས་ཅན་རྣམས་སྨིན་པར་བྱས་ནས། རྡོ་རྗེ་འཇིགས་བྱེད་ཐོབ་པར་བྱས་པ་དང་ལྷན་ཅིག་ཏུ་འདུས་ནས་རྡོ་རྗེ་ལ་ཐིམ་པར་གྱུར། ཟླ་བ་དང་དེའི་སྟེང་གི་
ཉི་མ་རྡོ་རྗེ་ཧཱུཾ་དང་བཅས་པ་ཡོངས་སུ་གྱུར་པ་ལས། སྣ་ཚོགས་པདྨ་དང་ཟླ་བ་དང་ཉི་མའི་སྟེང་དུ། རང་ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་དྲུག་པ་གཡས་བསྐུམ་ཞིང་

[015B] ཧ་ཧ་ཞེས་སྒྲོག་ཅིང་ལྗགས་འགྲིལ་བ། མཆེ་བ་རྣམ་པར་གཅིགས་པ་ཁྲོ་གཉེར་ཅན། ཁྲོ་གཉེར་གྱི་འགྲམ་དུ་སྨིན་མ་དང་སྤྱན་འཇིག་པའི་དུས་ལྟར་འབར་བ། སྐྲ་ཁམ་སེར་གྱེན་དུ་
བརྫེས་པ། འཇིག་རྟེན་དང་འཇིག་རྟེན་ལས་འདས་པའི་ལྷ་ལ་སྡིགས་མཛུབ་བྱེད་པ། འཇིགས་པ་རྣམས་ཀྱང་འཇིགས་པར་མཛད་པ། ཕཻཾ་ཀ་རའི་སྒྲ་ཆེན་པོ་འབྲུག་ལྟར་སྒྲོག་པ། མིའི་ཁྲག་དང་ཞག་དང་རྐང་དང་ཚིལ་བུ་ཟ་བ། འཇིགས་སུ་རུང་པའི་ཐོད་པ་
སྐམ་པོ་ལྔས་ཐོད་བྱས་ཤིང། མགོ་བོ་རློན་པ་ལྔ་བཅུའི་ཐོད་པའི་ཕྲེང་བས་བརྒྱན་པ། སྦྲུལ་ནག་པོའི་མཆོད་ཕྱིར་ཐོགས་དང་མི་རུས་ཀྱི་འཁོར་ལོ་དང་རྣ་ཆ་ལ་སོགས་པ་རུས་པའི་རྒྱན་རྣམས་ཀྱིས་བརྒྱན་པ། གསུས་པ་ཆེ་བ་གཅེར་བུའི་གཟུགས་ཅན་
མཚན་མ་གྱེན་དུ་འགྲེང་བ། སྨིན་མ་དང་རྫིམ་དང་སྨ་ར་དང་བ་སྤུ་རྣམས་དུས་མཐའི་མེ་ལྟར་འབར་ཞིང། རྩ་ཞལ་ནག་པོ་མ་ཧེའི་གདོང་ཅན་ཤིན་ཏུ་ཁྲོས་པ་རཱ་རྣོན་པོ་ཅན། དེའི་སྟེང་མ་རཱ་གཉིས་ཀྱི་དབུས་ཀྱི་ཞལ་དམར་པོ་རབ་ཏུ་འཇིགས་པ་ཞལ་
ནས་ཁྲག་འཛག་པ། དེའི་སྟེང་དུ་འཇམ་དཔལ་གྱི་ཞལ་སེར་པོ་ཡིད་ཙམ་ཁྲོས་པ། གཞོན་ནུའི་རྒྱན་གྱིས་བརྒྱན་ཅིང། སྤྱི་བོར་རལ་པ་ལྔ་དང་ལྡན་པ། རྭའི་རྩ་བའི་གཡས་ཀྱི་ཞལ་དང་པོ་སྔོན་པོ། དེའི་གཡས་ཞལ་དམར་པོ། གཡོན་ཞལ་སེར་
པོ༑ རྭའི་རྩ་བའི་གཡོན་གྱི་ཞལ་དང་པོ་དཀར་པོ། དེའི་གཡས་ཞལ་དུད་ཀ། གཡོན་ཞལ་ནག་པོ། ཞལ་རྣམས་ཤིན་ཏུ་ཁྲོས་པ། ཞལ་དགུ་པོ་ཐམས་ཅད་ཀྱང་ སྤྱན་གསུམ་གསུམ་དང་ལྡན་པའོ་ཕྱག་གཡས་གཡོན་གྱི་དང་པོ་གཉིས་ཀྱིས་  གླང་པོ་ཆེའི་པགས་པ་རློན་པ་མགོ་གཡས་

[016A]༄༅། །དང་སྤུ་ཕྱིར་བསྟན་ཏེ་ལག་པ་དང་རྐང་པའི་པགས་པ་གཡོན་པ་ནས་བརྒྱངས་ཏེ་འཛིན་པ། ལྷག་མ་གཡས་ཀྱི་དང་པོ་ན་གྲི་གུག་གཉིས་པ་ན་བཧི་དཧི་པཱ་ལ། གསུམ་པ་ན་གཏུན་ཤིང། བཞི་པ་ན་ཆུ་གྲི། ལྔ་པ་ན་ཀཎ་ཡ་
དྲུག་པ་ན་དགྲ་སྟ། བདུན་པ་ན་མདུང། བརྒྱད་པ་ན་མདའ། དགུ་པ་ན་ལྕགས་ཀྱུ། བཅུ་པ་ན་དབྱུག་ཏོ། །བཅུ་གཅིག་པན་ཁ་ཊཱཾ་ག་བཅུ་གཉིས་པ་ན་འཁོར་ལོ། བཅུ་གསུམ་པ་ན་རྡོ་རྗེ་རྩེ་ལྔ་བ། བཅུ་བཞི་པ་ན་རྡོ་རྗེ་ཐོབ། བཅོ་ལྔ་པ་ན་རལ་གྲི་བཅུ་
དྲུག་པ་ན་ཅང་ཏེའུ་བསྣམས་ཤིང། ལྷག་མ་གཡོན་གྱི་དང་པོ་ན་ཁྲག་གིས་གང་བའི་ཐོད་པ། གཉིས་པ་ན་ཚངས་པའི་མགོ་བོ། གསུམ་པ་ན་ཕུབ། བཞི་པ་རྐང་པ། ལྔ་པ་ན་ཞགས་པ། དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ་
དགུ་པ་ན་ལག་པ། བཅུ་པ་ན་དུར་ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་ཤིང་ལ་བཙུགས་པ། བཅུ་གཉིས་ན་མེ་ཐབ། བཅུ་གསུམ་པ་ན་ཐོད་ཚལ། བཅུ་བཞི་པ་ན་སྡིགས་མཛུབ། བཅོ་ལྔ་པ་ན་འཕན་རྩེ་གསུམ་པ། བཅུ་དྲུག་པ་ན་
རླུང་རས་བསྣམས་པའོ། །ཞབས་གཡས་ཀྱི་དང་པོས་མི། གཉིས་པས་མ་ཧེ། གསུམ་པས་གླངས། བཞེངས་བོང་བྱུ། ལྔ་པས་རྔ་མོ། དྲུག་པས་ཁྱི། བདུན་པས་ལུག་བརྒྱད་པས་ཝ་དང། གཡོན་གྱི་དང་པོས་བྱ་རྒོད། གཉིས་པས་
འུག་པ། གསུམ་པས་བྱ་རོག་བཞི་པས་ནེ་ཙོ། ལྔ་པས་ཁྲ། དྲུག་པས་བྱ་ཆེན་པོ། བདུན་པས་ཁྱིམ་བྱ། བརྒྱད་པས་བཞད་མནན་པ། ཚངས་པ་དང་དབང་པོ་དང་ཁྱབ་འཇུག་དང་དྲག་པོ་དང་གཞོན་ནུ་གདོང་དྲུག་དང་ལོག་འདྲེན་དང་

[016B] ཞབས་འོག་ཏུ་མནན་ནས་མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ།  འདི་ནི་སྐྱེ་བ་སྤྲུལ་སྐུར་ཁྱེར་བའི་ལམ་ཁྱེར་རོ།  རང་གི་མིག་གཉིས་སུཀྵིཨ། རྣ་བ་གཉིས་སུ་ཛྲིཾ། སྣར་ཁཾ། ལྕེའི་རྩ་བར་རཾ། དཔྲལ་བར་
ཀ། ལྟེ་བར་སཾ། སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། རང་ཉིད་དམ་ཚིག་སེམས་དཔའི་ཐུགས་ཀར་ཟླ་གདན་ལ་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཡིད་ཙམ་ཁྲོས་པ་ཕྱག་གཡས་རལ་གྲི་
འཕྱར་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སའི་གཉིས་དང་དཔེ་བྱད་བརྒྱད་ཅུས་བརྒྱན་པ། རལ་བའི་ཟུར་ཕུད་ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པ་དེའི་ཐུགས་ཀར་
ཨཱ་ལས་བྱུང་བའི་ཉི་མའི་དཀྱིལ་འཁོར་གྱི་དབུས་སུ་ཏིང་འཛིན་སེམས་དཔའ་ཧཱུཾ་ཡིག་མཐིང་ག་འོད་ཟེར་ལྔ་འཕྲོ་བར་གྱུར།  དེ་ནས་ལྕགས་ཀྱུའི་ཕྱག་རྒྱ་བྱས་ལ།  ཨོཾ་ཧྲཱི་ཧ་བཧོ་མཧཱ་ཀྲོ་དྷ་ཨཱ་གཙྪ་ཨཱ་གཙྪ་ཨ་སྨད་པཱུ་ཛ་པྲ་ཏི་གྲྀ་ཧྞ་ནྷུ་པྲ་སཱ་ད་མེ་དྷཱི་མཱ་ན་ཀུ་རུ་
སཱ་ཧཱ། རང་གི་སྙིང་གའི་ཧཱུཾ་ཡིག་ལས་འོད་ཟེར་འཕྲོས་པས་རང་བཞིན་གྱིས་གནས་ནས་བསྒོམས་པ་དང་འདྲ་བའི་བརྟེན་དང་བརྟེན་པའི་དཀྱིལ་འཁོར་མདུན་གྱི་ནམ་ཁར་སྤྱན་དྲངས་པར་བསམས་ཏེ། ཧྲཱི་ཥྚཱི་ ས་ཕྱིར་འབྲང་གི་བགེགས་བསྐྲད་དེ་བསྲུང།  ཨོཾ་
ཧྲཱི་ཥྚཱི་ཧ་ སོགས་ཀྱིས་མཆོད།  ཨོཾ་མུངྒ་ར་ཛཿ་ ཞེས་པས་ཡེ་ཤེས་པ་དམ་ཚིགས་པའི་སྤྱི་བོར་དགུག།  ཨོཾ་དཎྜ་ཧཱུཾ་ གིས་དམ་ཚིག་བ་ལ་གཞུག་  །ཨོཾ་པདྨ་པཾ་གྱིས་དམ་ཚིག་བ་དང་དབྱེར་མེད་དུ་བཅིངས། ཨོཾ་ཁངྒ་ཧོཿ་ས་དམ་ཚིག་ པ་ལ་དགྱེས་བཞིན་དབང་དུ་བྱའོ།  །ཨོཾ་ཧྲཱི་ཧ་བཧོ་ཞེས་

[017A]༄༅། །པའི་སྔགས་དང་ལྕགས་ཀྱུའི་ཕྱག་རྒྱས།  སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་དང་བཅས་པ་མདུན་གྱི་ནམ་ཁར་སྤྱན་དྲངས། ཨོཾ་ཧྲཱི་ཥྚྲྀ་ཧ་སོགས་ཀྱིས་མཆོད། དེ་བཞིན་གཤེགས་
པ་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱིས་སྤྲོས་པའི་ལྷ་མོ་ཙ་ཏྩི་ཀཱ་ལ་སོགས་བ་རྣམས་ཀྱིས་ཤིས་པ་བརྗོད་པ་སྔོན་དུ་འགྲོ་བས། ཟླ་བ་ལྟ་བུའི་བུམ་པ་དཀར་པོ་བདུད་རྩི་ལྔས་བཀང་བ་
བཟུང་ནས། སངས་རྒྱས་རྣམས་ནི་ཐམས་ཅད་ཀྱིས། །སྐྱེ་བས་ཐོབ་པའི་དབང་བསྐུར་བ། །ཇི་ལྟར་དེ་བཞིན་བདག་གིས་ནི། །དག་པ་ལྷ་ཡི་ཆུས་དབང་བསྐུར། །ཞེས་གསུངས་ཞིང་སྤྱི་བོ་ནས་དབང་བསྐུར་བས། དབང་གི་ཆུས་ལུས་ཐམས་ཅད་གང་
དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། རྩ་ཞལ་གྱི་དབུ་ལ་མི་བསྐྱོད་པར་དབུ་བརྒྱན་ཅིང། དབང་གི་ལྷ་རྣམས་རང་ཉིད་ལ་ཐིམ་པར་གྱུར།  བདག་བསྐྱེད་ཀྱི་མཆོད་བརླབ་གོང་དུ་མ་བྱས་ན་འདི་བརླབས་རྗེས་
ཨོཾ་ཧྲཱི་ཥྚྲཱི་ཧ་སོགས་སམ།  ཨོཾ་ཡ་མཱནྟ་ཀ་ཨྲྒྷཾ་པྲ་ཏཱིཙྪ་ཧཱུཾ་སཱ་ཧཱ་སོགས་ཀྱིས་ཆུ་གཉིས་ཉེར་སྤྱོད་རོལ་མོ་རྣམས་འབུལ། ནང་མཆོད་འབུལ་བ་ནི།  མཆོད་དོ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསང་ཐུགས་ཡོན་
ཏན་འཕྲིན་ལས་ཐམས་ཅད་གཅིག་ཏུ་བསྡུས་པའི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། བཅོམ་ལྡན་

[017B] ཡེ་ཤེས་ཀྱི་མཁའ་འགྲོ་མའི་ཞལ་དུ་ཨོཾ་ཨཱ་ཧཱུཾ། ལ་ལཱི་ཏ་བཛྲའི་  ྾ ། ཨ་མོ་གྷ་བཛྲའི་  ྾ ། ཡེ་ཤེས་འབྱུང་གནས་སྦས་པའི་  ྾ ། པད་མ་བཛྲའི་  ྾ ། འདི་པཾ་ཀར་རཀྵི་ཏའི་  ྾ ། རྭ་ལོ་ཙཱ་བ་
རྡོ་རྗེ་གྲགས་ཀྱི་  ྾ ། རྭ་ཆོས་རབ་ཀྱི་  ྾ ། རྭ་ཡེ་ཤེས་སེང་གེའི་  ྾ ། རྭ་འབུམ་སེང་གི་  ྾ ། རྗེ་བཙུན་རྒ་ལོའི་  ྾ ། རོང་པ་ཤེས་རབ་སེང་གེའི་  ྾ ། བླ་མ་ཡེ་ཤེས་དཔལ་བའི་  ྾ ། ཆོས་རྗེ་དོན་གྲུབ་རིན་ཆེན་གྱི་  ྾ ། ཆོས་ཀྱི་རྒྱལ་པོ་ཙོང་ཁ་པ་ཆེན་
པོའི་  ྾ ། མཁས་གྲུབ་དགེ་ལེགས་དཔལ་བཟང་པོའི་  ྾ ། རྗེ་བཙུན་ཤེས་རབ་སེང་གེའི་  ྾ ། འདུལ་འཛིན་དཔལ་བཟང་གི་  ྾ ། འཇམ་དབྱངས་དགེ་འདུན་འཕེལ་བའི་  ྾ ། །རྒྱུད་ཆེན་བཀྲ་ཤིས་འཕགས་  ྾ ། རྒྱུད་ཆེན་བསམ་གྲུབ་རྒྱ་མཚོའི་  ྾ ། རྒྱུད་ཆེན་
བརྩོན་འགྲུས་འཕགས་པའི་  ྾ ། རྒྱུད་ཆེན་རྡོ་རྗེ་བཟང་པོའོ་  ྾ ། རྒྱུད་ཆེན་སངས་རྒྱས་རྒྱ་མཚོའི་  ྾ ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་  ྾ ། རྡོ་རྗེ་འཛིན་པ་དཀོན་མཆོག་རྒྱལ་མཚན་གྱི་  ྾ ། ཁྱབ་བདག་རྡོ་རྗེ་འཛིན་པ་པཎ་ཆེན་བློ་བཟང་ཡེ་ཤེས་
ཀྱི་  ྾  །དྲིན་ཅན་རྩ་བའི་བླ་མ་བློ་བཟང་བསྐལ་བཟང་རྒྱ་མཚོའི་  ྾  །གཞན་ཡང་དབང་བསྐུར་རྒྱུད་བཤད་མན་ངག་གནང་བའི་བླ་མ་བརྒྱུད་པར་བཅས་པའི་ཞལ་དུ་ཨོཾ་ཨཱ་ཧཱུཾ། ཨོཾ་ཡ་མཱ་ནྟ་ཀ་ཧཱུཾ་ཕཊ་ཨོཾ་ཨཱ་ཧཱུཾ། གཞན་ཡང་རྒྱུད་སྡེ་བཞིའི་ཡི་དམ་
ལྷ་ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ། དམ་པའི་ཆོས་སྐྱོང་བའི་སྲུང་མ་རྣམས་ཀྱི་ཞལ་དུ་  ྾  །གནས་ཡུལ་དུར་ཁྲོད་རྣམས་ལ་གནས་པའི་དཔའ་བོ་རྣལ་འབྱོར་མ་ཕྱོགས་སྐྱོང་ཞིང་སྦྱོང་ཀླུ་ལ་སོགས་པ་རྣམས་ཀྱིལ་  ྾  །གཞི་བདག་གཉུག་མར་

[018A]༄༅། །གནས་པ་དང་སེམས་ཅན་ཐམས་ཅད་ལྷར་གྱུར་བའི་ཞལ་དུ་  ྾ ། ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ཏེ་རང་གི་ལུས་ལ་ཞུགས་པར་གྱུར། ཨོཾ་ཧྲཱི་ཥྚྲཱི་ཝི་ཀྲི་ཏཱ་ནན་ཧཱུཾ་ཕཊ། ཨོཾ་ཨཱ་ཧཱུཾ། ཨོཾ་ཨ་མྲྀ་ཏ་སཱ་
ད་ན་བཛྲ་སྭ་བྷཱ་བ་ཨཱདྨ་ཀོཉཧོཾ།  ཞེས་བརྗོད་ཅིང་མཆོད་པའི་ཚེ་འཁོར་གསུམ་རང་བཞིན་མེད་བཞིན་དུ་སྣང་བ་སྒྱུ་མ་ལྟ་བུར་ལྟ་བར་བྱ། བསྟོད་པ་ནི།  གཉིས་མེད་ཐུང་མོང་མ་ཡིན་ཁྱབ་པའི་སྐུ། །ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །ཆོས་ཀྱི་དབྱིངས་གྱུར་
རྒྱལ་བ་ཀུན་གྱི་ཡུམ། །ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། །ཕྱག་འཚལ་འཇམ་དཔལ་གྱུར་རྫོགས་པ་ཁྱོད། །ཆོས་ཀྱི་སྐུ་ལ་བྱམས་སྡང་མི་མངའ་ཡང། །སྲིད་གསུམ་གདུག་པ་མ་ལུས་འདུལ་བའི་ཕྱིར། །ཐུགས་རྗེ་ཐབས་
ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱེད་གཤིན་རྗེ་གཤེད་ལ་ཕྱག་འཚལ་ལོ། །དེ་ལྟ་བུའི་རྟེན་དང་བརྟེན་པ་རེ་རེ་ནས་དཔྱད་ནས་བསྒོམ་པ་དང་གངགས་པའི་དམིགས་པ་ལ་བྱིང་རྒོད་མེད་པར་རྩེ་གཅིག་ཏུ་འཇོག་བསགས་ལ་སྣང་བསྒྲུབ་ཅིང། འབྲས་དུས་ཀྱི་དཔལ་
རྡོ་རྗེ་འཇིགས་བྱེད་དངོས་དེ་ངའོ་སྙམ་པའི་ང་རྒྱལ་ལ་གཙོ་བོར་བསླབ་པ་ནི་རྒྱ་ཆེ་བ་དང། ལྷ་སྐུ་དེ་དག་ཀྱང་བརྟགས་ན་ཡང་དག་པར་ཅིར་ཡང་མ་གྲུབ་བཞིན་དུ་སྣང་བ་སྒྱུ་མ་ལྟ་བུའི་རྣལ་འབྱོར་དང་མ་བྲལ་བ་ནི་ཟབ་པ་སྟེ། དེ་དག་ཀྱང་བདེ་བ་ཆེན་པོའི་རང་གདངས་མ་འགགས་པའི་ངང་ནས་
བསླབ་པར་བྱ་བ་ནི་གནད་དམ་པ་ཡིན་ལ། དེ་ལྟར་རགས་པ་ལ་སེམས་བཟུང་ནས་ཕྲ་ཐིག་ལེ་བསླབ་ཚུལ་སྒྲུབ་ཐབས་རྒྱས་བདག་ལས་བླང་བར་བྱ། དག་པ་དྲན་པ་ནི།  ཞལ་དགུ་ནི་གསུང་རབ་ཡན་ལག་དགུ་རྭ་གཉིས་ནི་བདེན་པ་གཉིས། ཕྱག་སོ་བཞི་དང་སྐུ་གསུང་

[018B] ཞབས་བཅུ་དྲུག་ནི་སྟོང་ཉིད་བཅུ་དྲུག་མཚམ་མ་གྱེན་དུ་འགྲེང་བ་ནི་བདེ་བ་ཆེན་པོ་རྒྱས་པ། །མི་ལ་སོགས་པ་ནི་དངོས་གྲུབ་བརྒྱད་དང། བྱ་རྒོད་ལ་སོགས་པ་ནི་དབང་ཕྱུག་བརྒྱད་དག་བ་ཡིན་ལ། གཅེར་བུ་ནི་
སྒྲིབ་གཡོགས་མེད་པ་དང། སྐྲ་གྱེན་དུ་བརྫེས་པ་ནི་མྱ་ངན་ལས་འདས་པའི་གོ་འཕང་སྟོན་པའོ། དེ་དག་གི་དོན་མདོར་བསྡུ་ན། གཏན་ལ་དབབ་པའི་གཞི་གསུང་རབ་ཡན་ལག་དགུའི་བརྗོད་བྱ་ཀུན་རྫོབ་སྒྱུ་མ་དང་དོན་དམ་ནམ་མཁའ་ལྟ་བུ་ཁོང་
དུ་ཆུད་པའི་ལམ་བྱང་ཕྱོགས་སོ་བདུན་ཡིན་ལ། ལམ་དེའི་གཙོ་བོ་དོན་དམ་རྟོགས་བ་ལ་ནི་སྟོང་ཉིད་བཅུ་དྲུག་གི་རྟོགས་པ་ཡོད་དེ། དེ་ཡང་ཐབས་བདེ་བ་ཆེན་པོ་དང་དབྱེར་མེད་པར་ཞུགས་པའོ། །ལམ་དེས་བགྲོད་པའི་འབྲས་བུ་དངོས་གྲུབ་ཐུན་
མོང་པ་དང། ཐུན་མོང་མ་ཡིན་པ་གཉིས་ཀྱི་གཙོ་བོ་ནི། སྒྲིབ་པ་ཟད་པའི་མྱང་འདས་སོ། །ཞེས་རྡོ་རྗེ་འཇིགས་བྱེད་ཀྱི་རྣམ་པར་ཤར་བའི་སྐུས་དེ་ལྟར་མཚོན་པ་གོ་བར་བྱེད་པའོ།  །བགྲང་ཕྲེང། ཧྲཱི་ཥྚཱི་ས་བསངས། སཱ་བྷཱ་ཝས་སྦྱངས།  སྟོང་པའི་
ངང་ལས་ཕྲེང་རྡོག་རྣམས་པད་ཉིའི་སྟེང་དུ་ཧཱུཾ་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་ཉིས་གྲི་གུག་དང་ཐོད་པ་འཛིན་པ་གཡོན་བརྐྱང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། ཐུགས་ཀའི་
ཧཱུཾ་ལས་འོད་ཟེར་འཕྲོས་བསྒོམས་པ་དང་འདྲ་བའི་ཡེ་ཤེས་པ་དང་དབང་ལྷ་སྦྱན་དྲངས། ཡེ་ཤེས་པ་ཛཿ་ཧཱུཾ་བོཾ་ཧོཿ་གཉིས་སུ་མེད་པར་གྱུར། དབང་ལྷས་དབང་བསྐུར་མི་བསྐྱོད་པས་དབུ་བརྒྱན་པར་གྱུར། ཨོཾ་ཡ་མཱནྟ་ཀ་ཨརྒྷཾ་ནས། ཤྤད་པྲ་ཏཱིཙྪ་ཧཱུཾ་སཱ་ཧཱ་

[019A]༄༅། །གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །ཨོཾ་ཡམཱནྟ་ཀ་ཧཱུཾ་ཕཊ།  ཅེས་བཟླས་པའི་མཐར་རྡོ་རྗེ་འཇིགས་
བྱེད་ཞུ་བ་ལས་ཁྲག་འཛག་པའི་མི་མགོའི་ཕྲེང་བར་གྱུར་པར་བསམ་ལ།  མཐེ་བོང་ལྕགས་ཀྱུས་ལྷ་འགུགས་པའི་བསམ་པས་བགྲང། ཏིང་ངེ་འཛིན་སེམས་དཔའི་མཐར་བཟླ་བྱའི་སྔགས་རྣམས་གཡས་སྐོར་དུ་འགྲེང་སྟ་གནས་པ་འོད་ཟེར་འབར་བའི་རྣམ་པ་ཅན་ལས་འོད་འཕྲོས་
རྩ་ཞལ་གྱི་སྣ་སྒོ་ནས་དབུགས་དང་ལྷན་ཅིག་ཕྱིར་ཕྱུང་འགྲོ་བའི་དོན་བྱས། སླར་དབུགས་དང་ལྷན་ཅིག་སྣའི་བུ་གནས་ནང་དུ་ཞུགས། སྔགས་འཕྲེང་ལ་ཐིམ་པར་བསམས་ཤིང། གཞན་ཡང་བཟླས་དམིགས་སྐབས་སུ་གང་བབས་གཞན་ནས་འབྱུང་བ་ལྟར་མ་ཡེངས་ཤིང་ཞལ་དགུ་ནས་བཟླ་བར་
མོས། བཟླ་བྱའི་སྔགས་ནི།  ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་ན་ཡོ་ནི་ར་ཡ་ཀྵེ་ཡ། ཡ་ཀྵེ་ཡ་ཙྪ་ནི་རཱ་མ་ཡ་ཧཱུཾ་ཧཱུཾ་ཕཊ་ཕཊ་སཱ་ཧཱ། ཞེས་པ་རྩ་སྔགས་སྨ་ཕྲེང་སྔགས་སོ། །ཨོཾ་ཧྲཱི་ཥྚི་ཝི་ཀྲི་ཏཱ་ན་ན་ཧཱུཾ་ཕཊ།  ལས་སྔགས་
སོ༑  ༑ཨོཾ་ཡ་མཱནྟ་ཀ་ཧཱུཾ་ཕཊ། སྙིང་པའོ། ཨོཾ་ཡ་མཱནྟ་ཀ་ཨརྒྷཾ་ནས། ཤྤཏའི་བར་དང་ནང་མཆོད་ཀྱང་འབུལ།  དེ་ནས་ཡིག་བརྒྱ་བཟླ།  གཟུགས་མཆོག་མཆོག་ཏུ་ཞེས་པའི་ཤློ་ཀ་གཅིག་གིས་བསྟོད། གཏོར་མགྲོན་ཟུང་དུ་བསྐྱེད་པར་སྤྲོ་ན། མདུན་དུ་སྐད་
ཅིག་ཙམ་གྱིས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རྟེན་དང་རྟེན་པའི་དཀྱིལ་འཁོར་གསལ་བར་གྱུར། ཨོཾ་ཧྲཱི་ཧ་བཧོ་སོགས་ཀྱི་སྔགས་བརྗོད། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་དཔལ་

[019B] ཨོཾ་མུངྒར་ཛཿ་ཨོཾ་དཎྜ་ཧཱུཾ། ཨོཾ་པདྨ་པཾ། ཨོཾ་ཁངྒ་ཧོཿ་ ཞེས་བརྗོད་ནས་  ཡེ་ཤེས་བརྟེན་ལ་བསྟིམ་ཞིང། ཕྱོགས་སྐྱོང་རྣམས་
དཀྱིལ་འཁོར་གྱི་ཕྱིའི་ཕྱོགས་མཚམས་སུ་འཁོད་པ་སྐད་ཅིག་གིས་འོད་གསལ་དུ་བཅུག་པ་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པར་གྱུར།  སླར་ཡང། ཨོཾ་ཧྲཱི་ཧ་བཧོ་ཞེས་སོགས་ཀྱིས་དབང་
ལྷ་སྤྱན་འདྲེན་པ་ནས། གཙོ་བོའི་རྩ་ཞལ་གྱི་དབུ་ལ་མི་བསྐྱོད་པས་དབུ་རྒྱན་ཅིང། ཕྱོགས་སྐྱོང་རྣམས་ལ་འཇིགས་བྱེད་ཞལ་གཅིག་ཕྱག་གཉིས་པས་དབུ་བརྒྱན་པར་ བསམ། དེ་ནས་མཆོད་པ་བྱིན་གྱིས་བརླབས།  ཨོཾ་ཧྲཱི་ཥྚཱི་ཧ་ ཞེས་སོགས་སམ།  ཡ་
མཱནྟ་ཀ་ ལ་མཆོད་སྔགས་བཏགས་ནས་འབུལ།  ཨོཾ་ཡ་མཱ་ནྟ་ཀ་ཨོཾ་ཨཱ་ཧཱུཾ་ ཞེས་བས་ནང་མཆོད་འབུལ།  གཉིས་མེད་ཐུན་མོང་མའམ་བསྡུ་ན།  གཟུགས་མཆོག་མཆོག་ཏུ་ ཞེས་པའི་ཤླཽ་ཀ་གཅིག་གིས་བསྟོད། འདས་པ་དང་མ་འདས་པའི་གཏོར་མ་ཐམས་ཅད་སྔར་
བཞིན་བརླབས་ཏེ།  ཧཱུཾ། འཇིག་རྟེན་ལས་འདས་པའི་མགྲོན་གྱི་ལྗགས་ཧཱུཾ་ལས་སྐྱེས་པའི་རྡོ་རྗེ་གཅིག་པ་དཀར་པོ་འོད་ཀྱི་སྤུ་གུས་གཏོར་མའི་བཅུད་དྲངས་ཏེ་གསོལ་བར་བསམས་ལ། ཨོཾ་ཧྲཱི་ཥྚཱི་ཝི་ཀྲི་ཏཱ་ནན་ཧཱུཾ་ཕཊ། བཛྲ་བཧཻར་ཝ་
ཡ་ཨ་དཧི་པ་ཏི་ཨི་མ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ་སཱ་ཧཱ།  ཞེས་པ་ལན་གསུམ་ལ་སོགས་པས་གཏིར་མ་ཕུལ། སྔར་བཞིན་མཆོད་བསྟོད་བྱ། ཕྱོགས་སྐྱོང་ལ་གཏོར་མ་འབུལ་བ་ནི།  ཕྱོགས་སྐྱོང་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་

[020A]༄༅། །གཅིག་པ་དཀར་པོ་འོད་ཀྱི་སྤུ་གུ་ཅན་རྣམས་སུ་གྱུར། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ། ཎ་ཡ་དེ་ཡ། ཡ་ད་ཡོ་ནི་ར་ཡ་ཀྵེ་ཡ། ཡཀྵེ་ཡཙྪ་ནི་རཱ་མ་ཡ་ཧཱུཾ་ཧཱུཾ་ཕཊ་ཕཊ་སཱ་ཧཱ། ཨོཾ་བཧུ་ཙ་ར་ནོཾ། ནས། བཧུ་
དེ་བྷྱ་ ཞེས་བའི་བར་ལན་གསུམ་གྱིས་གཏོར་མ་ཕུལ།  ཨོཾ་ད་ཤ་དི་ཀློ་ཀ་པཱ་ལ་ས་པ་རི་ཝཱ་ར་ཨརྒྷཾ་ ནས་  ཤྤདའི་བར་དང། ནང་མཆོད་ཀྱང་འབུལ། བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། །བདུད་འདུལ་བསྟན་པ་བསྲུང་བར་ཞལ་བཞེས་
པ༑ ༑ལས་ཀྱི་གཤིན་རྗེ་མ་མོ་མཁའ་འགྲོ་མ། །འབྱུང་པོར་ལོངས་ཅི་བགྱི་བཀའ་ཉིན་ཚོགས། །ཕྱི་ནང་སྐྱོང་བའི་དམ་ཅན་མ་ལུས་ལ། །བདག་ནི་རེ་བའི་སེམས་ཀྱིས་འདུད་ཅིང་མཆིས། །ཕྱོགས་སྐྱོང་འཁོར་དང་བཅས་པ་རྣམས་ཀྱིས་བདག་
གི་དགེ་བའི་བྱ་བ་རྣམས་མཐར་ཕྱིན་པ་དང། དེའི་བར་ཆད་ཉེ་བར་ཞི་བའི་འཕྲིན་ལས་མཛོད་ཅིག་ ཅེས་བརྗོད། ལས་གཤིན་ལ་གཏོར་མ་འབུལ་བར་སྤྲོ་ན།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་བས། ལྷོ་ཕྱོགས་རིམ་པ་བདུན་གྱིས་འོག་ནས་
ལས་ཀྱི་གཤིན་རྗེ་འཁོར་དང་བཅས་པ་སྤྱན་དྲངས་ནས་མདུན་དུ་བཞུགས་པར་གྱུར། ཨོཾ་ཀ་ལ་རཱུ་པ་སྤ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་གསུངས་ལ་སོགས་པས་གཏོར་མ་འབུལ།  ཨོཾ་ཀ་ལ་རླུ་པ་ས་པ་རི་ཝཱ་ར་ཨརྒྷཾ་ན་ཤྤཏའི་བར་
དང། ནང་མཆོད་འབུལ།  འཆི་བདག་མའམ་བསྡུན། འཇམ་དཔལ་བཀའ་ཉན་བསྟན་སྲུང་ནི། །དམ་ཅན་གཤིན་རྗེའི་རྒྱལ་བོ་སྟེ། །ཞལ་གཅིག་ཕྱག་གཉིས་འཇིགས་གཟུགས་ཅན། །མགོན་པོ་ཁྱོད་ལ་བདག་བསྟོད་དོ།  །ཞེས་པས་བསྟོད། ཡི་གེ་

[020B]  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་ནོངས་པ་བཤགས།  ཨོཾ་ཨཱ་ཧཱུཾ་མུཿ་འདས་པའི་མགྲོན་གྱི་ཡེ་ཤེས་པ་རང་གནས་སུ་གཤེགས། དམ་ཚིག་པ་རང་ལ་ཐིམ། མགྲོན་གཞན་རྣམས་རང་གནས་སུ་གཤེགས་པར་གྱུར།  ཅེས་
བརྗོད། སྨོན་ལམ་ནི།  དགེ་བ་འདི་ཡིས་ ཞེས་སོགས་ཤློ་ཀ་གཅིག་དང།  དེ་ལྟར་འཇམ་དཔལ་གཤིན་རྗེ་གཤེད་པོ་ཡིས། །བསྐྱེད་རིམ་མཆོད་བསྟོད་བཟླས་སོགས་ཚུལ་བཞིན་དུ། །བསྒྲུབས་པའི་དགེ་བས་སྔོན་འགྲོ་ཐུན་མོང་ལམ། །མ་ནོར་ཡོངས་སུ་རྫོགས་པས་
རྒྱུད་སྨིན་ཤོག་རྡོ་རྗེ་སློབ་དཔོན་མཆོག་གི་དེད་དཔོན་ལས། །རྣམ་དག་དབང་བཞི་རབ་མ་ནོས་དམ་ཚིག་དང། །སྡོམ་པའི་བཅས་མཚམས་ཚུལ་བཞིན་ལེགས་སྲུངས་ནས། །སྨིན་གྲ་ལོ་གདམས་པས་བདག་རྒྱུད་ཕྱུག་པར་ཤོག་སྲིད་པའི་གནས་སྐབས་ཡང་
དག་སྐུ་གསུམ་དུ། །སྦྱོད་བྱེད་རིམ་པ་དང་པོའི་རྣལ་འབྱོར་ཆེ། །ཟབ་གསལ་གཉིས་མེད་ལྷ་སྔགས་བསམ་གཏན་གྱིས། །རབ་འབྱམས་ལས་ཀུན་ཐོགས་མེད་འགྲུབ་པར་ཤོག་བླ་མེད་མྱུར་ལམ་མཐར་ཐུག་རྫོགས་པའི་རིམ། །རྣལ་འབྱོར་བཞི་ཡི་
སྙིང་པོར་བསྡུས་པའི་དོན། །འཁྲུལ་མེད་ཉམས་སུ་བསྟར་ལས་རྡོ་རྗེ་འཆང། །འཇིགས་ས་མཛད་སྐུ་གསུམ་གོ་འཕང་མྱུར་འཐོབ་ཤོག་ །ཅེས་པ་སོགས་ཀྱིས་དགེ་བ་རྫོགས་བྱང་དུ་བསྔོ་བ་དང་སྨོན་ལམ་བྱ། ཉེར་བསྡུ་ནི།  དུར་ཁྲོད་བསྲུང་འཁོར་དང་བཅས་པ་གཞལ་
ཡས་ཁང་ལ་ཐིམ། གཞལ་ཡས་ཁང་རང་ལ་ཐིམ། རང་དམ་ཚིག་སེམས་དཔའ་ཡེ་ཤེས་སེམས་དཔའ་ལ་ཐིམ། ཡེ་ཤེས་སེམས་དཔའ་ཏིང་འཛིན་སེམས་དཔའ་ལ་ཐིམ། ཏིང་འཛིན་སེམས་དཔའ་ཧཱུཾ་ཡིག་གི་ཞབས་ཀྱུ་ནས་ནཱ་དའི་བར་རིམ་བཞིན་

[021A]༄༅། །ཐིམ་སྟེ་མི་དམིགས་པ་སྟོང་པར་ བསམ།  སྟོང་པའི་ངང་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པའི་རྣམ་པར་གྱུར་པའི་སྤྱི་བོར་ཨོཾ། མགྲན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར།  ཤིས་བརྗོད་ནི་
རབ་ཡངས་ཀུན་གསལ་ཁྱོན་འགེངས་དཀྱིལ་འཁོར་ལྷ། །བདེ་གཤེགས་སྲས་བཅས་ཤིས་པ་བརྗོད་པའི་དབྱངས། །སྙན་པར་སྒྲོག་ཅིང་མེ་ཏོག་ཆར་འབེབས་པས། །ས་གསུམ་འགྲོ་ལ་ཤིས་པས་སྐྱོང་གྱུར་ཅིག་གཤིན་རྗེ་མཐར་བྱེད་རྒྱུད་རྒྱལ་ལམ་
བཟང་ལ། །བརྟེན་ནས་གྲུབ་པ་མཆོག་བརྙེས་བྱིན་རླབས་གཏེར། །རྩ་བ་བརྒྱུད་པའི་བླ་མ་མ་ལུས་པའི། །དགེ་མཚན་ཕུན་སུམ་ཚོགས་པའི་བཀྲ་ཤིས་ཤོག་སྟོན་པ་ཕུན་ཚོགས་ཁྱབ་བདག་གཤིན་རྗེའི་གཤེད། །གསང་ཆེན་མཐར་ཐུག་ལུང་དང་
རྟོགས་པའི་ཆོས། །དཀྱིལ་འཁོར་འཁོར་ཚོགས་དགེ་འདུན་དཀོན་མཆོག་གི་དགེ་མཚན་ཕུན་སུམ་ཚོགས་པའི་བཀྲ་ཤིས་ཤོག་སྟོང་གསུམ་ཁྱོན་མ་ཚུངས་རིན་ཆེན་གཞལ་མེད་ཁང། །ཉི་ཟླའི་འོད་འཕྲོ་རྒྱན་གྱིས་བརྒྱན་པ་ལ། །དགེ་མཚན་
ཕུན་ཚོགས་ཇི་སྙེད་མཆིས་པ་དེས། །སྣོད་བཅུད་དཔལ་གཡང་བདེ་ལེགས་ཁྱབ་གྱུར་ཅིག་ །དེ་ལྟར་ཐུན་དངོས་གཞི་ལ་ཉམས་སུ་བླངས་པའི་རྗེས་ཐོབ་ཀྱི་རྣལ་འབྱོར་ཉམས་ལེན་ཇི་ལྟར་བྱ་བ་རྗེ་བཙུན་ཙོང་ཁ་པ་ཆེན་པོས་མཛད་པའི་སྒྲུབ་ཐབས་བཞིན་ཐུགས་ཉམས་སུ་བསྟར་
བས་མཆོག་དང་ཐུན་མོང་གི་དངོས་གྲུབ་ཚེགས་མེད་པར་འགྲུབ་པར་འགྱུར་རོ། །དེ་ལྟར་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་སྒྲུབ་ཐབས་བདུད་ལས་རྣམ་པར་རྒྱལ་བའི་རྔ་སྒྲ་ཞེས་བྱ་བ་འདི་ནི། གནམ་བསྐོས་འཇམ་དབྱངས་གོང་མའི་རིགས་ལས། དང་སྟོབས་ཀྱིས་མངོན་པར་

[021B]
མཚོས་མགར་ཐར་ཡོངས་ལ་སྦྱིན་པ་གཏོང་བའི་གཙུག་ལག་ཁང་དུ་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།། །།མགོན་པོ་ཚེ་དཔག་མེད་པར་བརྟེན་པའི་ཚེའི་དངོས་གྲུབ་སྒྲུབ་ཐབས་མི་འགྱུར་རྡོ་རྗེའི་སྲོག་རྩ་བཞུགས་སོ།། །།།
   ༈    པད་མ་རཱ་གའི་རི་བོར་ཉི་མ་འབུམ། །འཁྱུད་པ་དང་མཚུངས་མཚན་དཔེའི་དཀྱིལ་འཁོར་འབར། །ཚེ་དཔག་མེད་མགོན་འཆི་མེད་ཡེ་ཤེས་གཏེར། །དེང་འདིར་དངོས་གྲུབ་མ་ལུས་སྩལ་ཏུ་གསོལ། །གང་གི་མཚན་སྙན་རྣ་བར་ལྟུངས་
པས་ཀྱང། །འཆི་བདག་གཡུལ་ངོ་ཟློག་བྱེད་རྨད་བྱུང་གི། ཐུགས་རྗེ་ཉེ་བར་བསྐུལ་བའི་སྒྲུབ་ཐབས་རིམ། །མི་འགྱུར་རྡོ་རྗེའི་སྲོག་རྩ་འདི་ན་འཛུགས།  །འདིར་མགོན་པོ་ཚེ་དང་ཡེ་ཤེས་དཔག་ཏུ་མེད་པ་ལ་བརྟེན་ནས་འཆི་མེད་དངོས་གྲུབ་ཇི་ལྟར་སྒྲུབ་པའི་ཚུལ་ན་མདུན་
དུ་ཚེ་དཔག་མེད་ཀྱི་རྟེན་དགྲམ། མཆོད་པའི་བྱེ་བྲག་བཀོད་བས་མཛེས་པར་བཤམ། སྐྱབས་སེམས་ཚད་མེད་བསྒོམ་པ་སྔོན་དུ་འགྲོ་བས།  ཨོཾ་སྭ་བྷཱ་ཝའི་ སྔགས་བརྗོད།  སྟོང་པ་ཉིད་དུ་གྱུར། སྟོང་པའི་ངང་ལས་མདུན་དུ་པཾ་ལས་པད་མ་དང་ཨ་ལས་ཟླ་བའི་དཀྱིལ་འཁོར་གྱི་
སྟེང་དུ་ཧྲཱི་དམར་བོ་ལས་འོད་ཟེར་འཕྲོས། སེམས་ཅན་གྱི་དོན་བྱས་ཚུལ་འདུས་ཡོངས་སུ་གྱུར་པ་ལས། བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པ་སྐུ་མདོག་དམར་པོ་ཞལ་གཅིག་ཕྱག་གཉིས་མཉམ་གཞག་གི་ཕྱག་རྒྱས་

[022A][MISSING LINE]༄༅། །འཆི་མེད་ཚེའི་བུམ་པ་བདུད་རྩིས་གང་བ་བསྣམས་པ་ཞབས་རྡོ་རྗེའི་སྐྱིལ་ཀྲུང་གིས་བཞགས་ཤིང། མཚན་དང་དཔེ་བྱད་ཀྱིས་སྤྲས་པ། རིན་པོ་ཆེའི་རྒྱན་དང། དར་གྱི་ན་བཟའ་གསོལ་བ། དྭངས་གསལ་འོད་ཀྱི་རང་
བཞིན་ཅན་དུ་གྱུར་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་
ཛཿ་ཧཱུཾ་བཾ་ཧོཿ་ས་གཉིས་སུ་མེད་པར་གྱུར། སླར་ཡང་ ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ་ཞེས་གསོལ་བ་བཏབ་པས་བུམ་པའི་ཆུས་དབང་བསྐུར། ཆུའི་ལྷག་
མ་སྤྱི་བོར་ལུད་པ་ལས་སྤྲུལ་སྐུ་ཚེ་དཔག་མེད་ཀྱིས་  བླ་མེད་ལྟར་བྱིན་གྱིས་བརླབ།  ཨོཾ་ཨ་པ་རི་མི་ཏཱ་ཨཱ་ཡུརྫྙཱ་ན་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སཱཧཱ།  ཞེས་པ་ནས།  ཤཔྡའི་
 པར་བརྗོད།  བཅོམ་ལྡན་མགོན་པོ་ཚེ་དཔག་མེད།  །མཉམ་ཉིད་སྐུ་ལ་ཕྱག་འཚལ་ལོ།  །ཞེས་པས་བསྟོད། ཚེ་དཔག་མེད་མགོན་རྒྱལ་བ་སྲས་བཅས་ལ།།
ཞེང་རྡུལ་གྲངས་དང་མཉམ་པའི་ལུས་སྤྲུལ་ཏེ། ། །རབ་འབྱམས་ནམ་མཁའ་གང་བའི་མཆོད་པ་འབུལ། །ཐོག་མེད་ནས་བསགས་སྡིག་ལྟུང་མ་ལུས་བཤགས། །རང་

[022B] །མྱ་ངན་མི་འདའ་ཆོས་འཁོར་བསྐོར་བར་བསྐུལ། །དགེ་བ་བླ་མེད་བྱང་ཆུབ་ཆེན་པོར་བསྔོ། །མཚན་ཙམ་གྱིས་ཀྱང་དུས་མིན་འཆི་བ་རྣམས། །འཇོམས་བྱེད་ཚེ་དཔག་མེད་མགོན་ལྷག་པའི་ལྷ། །བརྩེ་ཆེན་བསྙེལ་
པ་མེད་པས་འགྲོ་ཀུན་དང། །ཁྱད་པར་ཆེ་གེ་ཞེས་བྱར་དགོངས་སུ་གསོལ། །ཆོས་རྣམས་གདོད་ནས་མཚན་མ་བྲལ་བ་ཡི། །ངོ་བོ་འགྲོ་འོང་གནས་མེད་དབྱིངས་ཆེན་པོ། །མ་རྟོགས་འཁྲུལ་བས་བསླད་པའི་སེམས་ཀྱི་ངོར། །དཀར་མིན་འབྲས་
བུས་མནར་བའི་སྡུག་བསྔལ་ཚོགས། །ཁྱད་པར་དུས་མིན་འཆི་བར་གྱུར་པའི་རྐྱེན། །མི་དང་མི་མིན་འབྱུང་ལས་བྱུང་བ་དང། །སྔོན་བསགས་མི་དགེའི་ལས་དབང་ཚེ་བསོད་ལ། །ཉམས་འགྱུར་རྐྱེན་ངན་ཞི་བར་བྱིན་གྱིས་རློབས། །འཁོར་བ་མྱ་ངན་
འདས་པའི་ལེགས་ཚོགས་ཀུན། །གཅིག་ཏུ་བསྡུས་པའི་ཚེ་དང་བསོད་ནམས་དཔྱིད། །བདག་རྒྱུད་སྲོག་གི་ཟུངས་སུ་ཉེར་ཐོབ་ནས། །འཆི་མེད་དངོས་གྲུབ་ད་ལྟ་སྩལ་ཏུ་གསོལ།  །དེ་ལྟར་གསོལ་བ་ཤུགས་དྲག་ཏུ་བཏབ།  མདུན་གྱི་ལྷའི་ཕྱག་གི་བུམ་
པར་ཟླ་བའི་སྟེང་དུ་ཧྲཱི་ཡིག་གི་མཐར་སྙིང་པོ་དང་གཟུངས་རིང་གིས་བསྐོར་བ་ལས་འོད་ཟེར་འཕྲོས། བདག་གི་ཚེ་འཆི་བདག་གཤིན་རྗེ་ལ་སོགས་པས་བརྐུས་པ་དང། འཕྲོགས་པ་ལ་སོགས་པ་ཐམས་ཅད་བཀུག་སྔགས་ཕྲེང་ལ་ཐིམ། སླར་
ཡང་འོད་ཟེར་ཕྱོགས་བཅུར་འཕྲོས། ནམ་མཁའ་རླུང་མི་ཆུས་ལ་སོགས་པའི་སྣོད་ཀྱི་ཡོན་ཏན། ཚངས་པ་བརྒྱ་བྱིན་འཁོར་ལོས་སྒྱུར་བ། མཁས་བཙུན་བཟང་གསུམ་གྱི་བླ་མ་དགེ་བའི་བཤེས་གཉེན་སོགས་མདོར་ན་སེམས་ཅན་ཐམས་ཅད་ཀྱི་ཚེ་

[023A]༄༅། །བསོད་ལུང་རྟོགས་ཀྱི་ཡོན་ཏན་ཐམས་ཅད་འོད་ཟེར་ཁ་དོག་སྣ་ཚོགས་པ་དང། བཀྲ་ཤིས་རྫས་རྟགས་ཀྱི་རྣམ་པ་ཅན་དང། རྒྱལ་བ་སྲས་བཅས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་སྐུ་གཟུགས་ཡིག་འབྲུ་ཕྱག་
མཚན་གྱི་རྣམ་པར་བཀུག། སྔགས་ཕྲེང་ལ་ཐིམ། དེ་ལས་བདུད་རྩིའི་རྒྱུན་བབས། བུམ་པ་ལས་ལུད་རང་གི་ཚངས་བུག་ནས་ཞུགས། ལུས་ཐམས་ཅད་གང། མཆོག་ཐུན་མོང་གི་དངོས་གྲུབ་ཐམས་ཅད་དང། ཁྱད་པར་འཆི་མེད་ཚེ་དང་བསོད་
ནམས་ཀྱི་དཔལ་ཐོབ་པར་ བསམས་ལ་ཚེ་གཟུངས་རིང་ཐུང་བཟླ་གཞན་དོན་དུ་བྱེད་ན། བུམ་པའི་སྔགས་ཕྲེང་ལས་འོད་ཟེར་འཕྲོས། བསྒྲུབ་བྱ་གང་ཡིན་གྱི་ཚེ་འཆི་བདག་གིས་འཕྲོགས་པ་སོགས་སྡུད་ཅིང། གཞན་ཡང་སྣོད་བཅུད་འཁོར་འདས་ཀྱི་ཡོན་ཏན་བསྡུ་བ་སོགས་སྔ་མ་བཞིན་ལ་
བུམ་པ་ལས་བདུད་རྩིའི་རྒྱུན་ལུད། དམིགས་བྱ་ཟླ་བ་ལ་གནས་པའི་སྤྱི་བོ་ནས་ཞུགས། ལུས་ཐམས་ཅད་གང། ཚེ་དང་བསོད་ནམས་རྒྱས་པར་དམིགས་ནས་སྔགས་བཟླ། རྗེས་ཡིག་བརྒྱ་བཟླ། སླར་ཡང་སྔར་བཞིན་མཆོད་ཅིང་བསྟོད་པས་བསྟོད།  མ་རྙེད་ཡོངས་སུ་མ་ཤེས་དང།  །ཞེས་སོགས་
ཀྱིས་བཟོད་པར་གསོལ། ཡེ་ཤེས་བརྟེན་ཡོད་ན་བརྟན་བཞུགས་བྱ་ཞིང། རྟེན་མེད་ན་  བཛྲ་མུཿ་ ས་ཡེ་ཤེས་པ་གཤེགས།  དམ་ཚིག་པ་འོད་དུ་ཞུ་ནས་རང་ལ་ཐིམ་པར་ བསམ། རྗེས་སྨོན་ལམ་ཤིས་བརྗོད་ཀྱིས་མཐའ་བརྒྱན་ཏོ། །དེ་ལྟར་མགོན་པོ་ཚེ་དཔག་མེད་ལ་བརྟེན་ནས། ཚེའི་
དངོས་གྲུབ་སྒྲུབ་པའི་ཐབས་མདོར་བསྡུས་པ་འདི་ནི། གནམ་བསྐོས་འཇམ་དབྱངས་གོང་མའི་རིགས་ལས་དད་སྟོབས་ཀྱིས་མངོན་པར་འཕགས་ཤིང། བཟང་པོའི་བག་ཆགས་ཡོངས་སུ་སད་པས་རྣམ་པར་དགེ་བའི་མཁྱེན་དཔྱོད་རྨད་དུ་བྱུང་བའི་ངོ་མཚར་ཅན་གྱི་དམ་པ་ཧོ་ཤོས་ཁེང་ཟེ་ཆེན་

[023B]
ནི་དྲུང་ཡིག་ཚངས་སྐྱེས་བློ་ལྡན་ནོ།། །། ༄༅། །བཅོམ་ལྡན་འདས་དཔལ་འཁོར་ལོ་སྡོམ་པའི་བསྲུང་འཁོར་རྒྱས་པ་བསྒོམ་ཚུལ་གྱི་ངག་འདོན་གཞོམ་མེད་རྡོ་རྗེའི་གུར་ཁང་ཞེས་བྱ་བ་བཞུགས་སོ།།  །།ཨོཾ་སསྟི། སྐུ་
གསུམ་ལྷུན་གྱིས་གྲུབ་པའི་ནོར་བུའི་མཛོད། །འགྱུར་མེད་ཐར་པ་མཆོག་གི་གྲོང་ཁྱེར་དུ། །འགྲོ་རྣམས་བདེ་བར་དབུགས་དབྱུང་དེད་དཔོན་ཆེ། །རྗེ་བཙུན་འཇམ་དཔལ་སྙིང་པོར་ཕྱག་བགྱིའོ། །ལྷན་ཅིག་སྐྱེས་དངོས་བདེ་ཆེན་ཆོས་ཀྱི་དབྱིངས།།
ཟུང་འཇུག་ཁྲག་འཐུང་ཡབ་ཡུམ་རྣམ་རོལ་ལས། །སྣ་ཚོགས་སྤྲུལ་པའི་འཁོར་ལོས་རྟག་སྒྱུར་པ། །བླ་མ་ཡི་དམ་དབྱེར་མེད་ཞབས་བཏུད་ནས། །དཔལ་ལྡན་ཁྱབ་བདག་བཀའ་ལུང་ཚད་མའི་གཏེར། །མངོན་བརྗོད་བཤད་པའི་རྒྱུད་དོན་ལས་
འོངས་པ། །ནག་ཕྱོགས་དུས་མཐའི་མེ་རླུང་འཁྲུགས་པས་ཀྱང། །གཞོམ་མེད་བསྲུང་བའི་འཁོར་ལོ་འདི་ན་སྤེལ།  །དཔལ་འཁོར་ལོ་སྡོམ་པའི་རྩ་རྒྱུད་ལས། རྭ་བ་རྣམས་ནི་ཕྱོགས་སུ་འཁོད། །འོག་ཏུ་མཚོན་ཆ་འགོད་བར་བྱ། །འཁོར་ལོ་གནས་པའི་བདག་ཉིད་
མཉམ། །སྟེང་དུ་མདའ་ཡི་དྲ་བ་བྱ། །མཁའ་སྤྱོད་དུ་ནི་གུར་བྱ་སྟེ། །དེ་དག་གིས་ནི་གོ་ཆར་འགྱུར། །དེ་ལྟར་གོ་བགོས་སུམ་ཅུ་ནི། །རྩ་གསུམ་པས་ཀྱང་འཇིག་མི་ནུས། །ཞེས་བསྲུང་བའི་འཁོར་ལོ་བསྒོམ་པར་གསུངས་པའི་དོན་བཤད་རྒྱུད་མངོན་བརྗོད་བླ་མ་ལས་རྡོ་རྗེའི་ས་གཞི་ལ་སོགས་

[024A]༄༅། །པ་ཐུན་མོང་པ་དང། བཀའི་འཁོར་ལོ་ཁྲོ་བཅུ་དང་བཅས་པ་ཐུན་མོང་མ་ཡིན་པའི་བསྲུང་འཁོར་བགེགས་ཕུར་གདབ་དང་བཅས་པ་བྱ་བར་གསུངས་པ་རྒྱས་པ་དང།  ཕག་མོ་མངོན་འབྱུང་ལས་རྡོ་རྗེའི་རྭ་གུར་སོགས་དང་བགེགས་ཕུར་གདབ་བྱ་བ་བསྲུང་
འཁོར་འབྲིང་པོ་དང། སྡོམ་འབྱུང་ལས་རྡོ་རྗེའི་རྭ་གུར་སོགས་བསྒོམ་པ་བསྲུང་འཁོར་བསྡུས་པ་དང། གཞན་ཡང་ཚད་ལྡན་དུ་མས་བསྲུང་འཁོར་གྱི་རིམ་པ་རྒྱས་བསྡུས་དུ་མ་ཞིག་བཤད་ཅིང། སྔར་སྨོས་པའི་བསྲུང་འཁོར་འབྲིང་པོ་ལཱུ་ཡི་པའི་སྒྲུབ་ཐབས་དང། བསྡུས་པ་དྲིལ་བུ་
ལུགས་ཀྱི་ངག་འདོན་དུ་འབྱུང་བ་བཞིན་ལས་རྒྱས་པ་བསྒོམ་པའི་ཚུལ་གྱི་ངག་འདོན་ཇི་ལྟར་བྱ་བ་ནི། ཐུན་མོང་གི་བསྲུང་འཁོར་སྔགས་དྲུག་དང་བཅས་པ་སྒྲུབ་ཐབས་བཞིན་བརྗོད་པའི་རྗེས་སུ།  རྭ་བའི་དབུས་སུ་སྣ་ཚོགས་པད་མ་དང་ཉི་མའི་དཀྱིལ་འཁོར་གྱི་སྟེང་
དུ་བྷྲཱུཾ་ལས་བཀའི་འཁོར་ལོ་སེར་པོ་རབ་ཏུ་འབར་བ་གཡས་སྐོར་དུ་མགྱོགས་པར་འཁོར་བ་རྩིབས་བཅུ་ལྟེ་བ་དང་བཅས་པ་ལྟེ་བའི་ནང་དང་རྩིབས་ལ་ཅུང་ཟད་མ་རེག་པའི་གནས་རྣམས་སུ་སྣ་ཚོགས་པད་མ་དང་ཉི་མའི་གདན་རེ་རེ་
གདན་དབུས་མའི་སྟེང་དུ་རང་ཉིད་རྡོ་རྗེ་སེམས་དཔའ་ ཕྱིར་བཟློག་གི་སྐབས་ཌོམྦྷི་ཧེ་རུ་ཀས་གཡོན་སྐོར་དུ་བཤད་པ་དང། གཞན་ཡང་མན་སྙེ་ཉེར་བདུན་པ། གུར་འགྲེལ་སོགས་ལས་གཡོན་སྐོར་དུ་བཤད་པས་མཐའ་གཅིག་ཏུ་མ་ངེས།  དཀར་པོ་རྩ་ཞལ་དཀར་པོ་ཞི་
པ༑ གཡས་སེར་གཡོན་ལྗང་བ་གཉིས་ཁྲོ་བ། ཕྱག་དྲུག་གི་དང་པོ་གཉིས་ཀྱིས་རྡོར་དྲིལ་བཟུང་ནས་རང་འདྲའི་ཡུམ་ལ་འཁྱུད་པ། ལྷག་མ་གཡས་གཉིས་ཐོད་པ་དང་ཞགས་པ།  མངོན་བརྗོད་འགྲེལ་བར་ཐ་མ་གཉིས་ཀྱི་ཕྱག་མཚན་ལྡོག་ནས་བཤད་

[024B] སྐྱིལ་ཀྲུང་གིས་བཞུགས་པ། ཐོད་པ་ལྔ་དང་མི་བསྐྱོད་པའི་དབུ་རྒྱན་ཅན་རྒྱན་ཐམས་ཅད་ཀྱིས་བརྒྱན་ཅིང་མཚན་དང་དཔེ་བྱད་ཡོངས་སུ་རྫོགས་པར་གྱུར། རང་ཉིད་རྡོ་རྗེ་སེམས་དཔར་གསལ་
བ་ཡོངས་སུ་གྱུར་པ་ལས་ཧཱུཾ་མཛད་སྔོན་པོ་རྡོ་རྗེ་སེམས་དཔའི་དབུ་རྒྱན་ཅན་སྔོ་སེར་ལྗང་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རྡོར་དྲིལ་བཟུང་བས་རང་འདྲའི་ཡུམ་ལ་འཁྱུད་པ། ལྷག་མ་གཡས་གཉིས་ལྕགས་ཀྱུ་དང་ཁ་
ཊཱངྒ། གཡོན་གཉིས་ཞགས་པ་དང་ཐོད་པ་འཛིན་པ་མཆེ་བ་གཙིགས་ཤིང་འཇིགས་སུ་རུང་བ་རྒྱན་ཐམས་ཅད་ཀྱིས་བརྒྱན་པ་མི་མགོ་སྐམ་པོ་ལྔའི་དབུ་རྒྱན་དང། རློན་པ་ལྔ་བཅུའི་དོ་ཤལ་དང་ཐོད་ཕྲེང་གི་སྐ་རགས་ཅན། གདུག་པ་ཅན་ཐམས་ཅད་ཀྱི་
བདག་པོ་འཇིགས་བྱེད་དང་དུས་མཚན་མ་མནན་པའི་སྟེང་དུ་གཡས་བརྐྱང་ཞིང་གཡོན་བསྐུམ་པའི་སྟབས་ཀྱིས་ཡེ་ཤེས་ཀྱི་མེ་འབར་བའི་འཕྲེང་བ་འཁྲུགས་པའི་དབུས་ན་བཞུགས་པར་གྱུར། ཡབ་ཡུམ་སྙོམས་པར་ཞུགས་པའི་
ཐུགས་ཀའི་ཏིང་འཛིན་སེམས་དཔའི་འོད་ཟེར་གྱིས་བཀུག་པའི་ཁྲོ་བོ་བཅུ་ཞལ་དུ་བཅུག་ནས་ཞུ་བ་རྡོ་རྗེའི་ལམ་ནས་ཡུམ་གྱི་པད་མར་ཞུགས་པའི་ཐིག་ལེ་བཅུ་ལས་ཧཱུཾ་རིང་པོ་བཅུ་དང། དེ་ལས་ཁྲོ་བོ་བཅུར་གྱུར་པའི་རྡོ་རྗེ་
རྟག་པ་སྔོན་པོ་སྔོ་སེར་ལྗང་བའི་ཞལ་གསུམ་ཕྱག་དྲུག་གི་གཡས་གསུམ་ན་ཐོད་པ་ཞགས་པ་དྲིལ་བུ།  མངོན་བརྗོད་འགྲེལ་པར་ཕྱག་མཚན་དང་པོ་གཉིས་འདྲ་ཞིང་གཞན་རྣམས་གཡས་གཡོན་འདི་ལས་གོ་ལྡོག་ནས་གསུངས།  གཡོན་གསུམ་

[025A]༄༅། །ན་ཁ་ཊཱངྒ་ལྕགས་ཀྱུ་ཅང་ཏེའུ་འཛིན་ཅིང། ཐ་མ་གཉིས་ཀྱིས་རང་འདྲའི་ཡུམ་ལ་འཁྱུད་པ། ཧཱུཾ་ཡུཾ་གྱི་པད་མ་ལས་སྤྲོས་ཤར་རྩིབས་ཀྱི་གདན་ལ་བརྒྱ་བྱིན་མནན་པའི་སྟེང་དུ་གཡས་བརྐྱང་གིས་འཁོད་རྡོ་རྗེ་ཉི་མ་
སེར་པོ་སེར་ནག་ལྗང་བའི་ཞལ་གསུམ་ཕྱག་དྲུག་གི་གཡས་གསུམ་ན་ཐོད་པ་ཞགས་པ་དྲིལ་བུ། གཡོན་གསུམ་ན་  ྾ ། བྱང་རྩིབས་ཀྱི་གདན་ལ་གནོད་སྦྱིན་མནན་པའི་སྟེང་དུ་གཡས་བརྐྱང་གིས་འཁོད། རྡོ་རྗེ་གཙུག་ཏོར་དམར་པོ་དམར་
སེར་ལྗང་བའི་ཞལ་གསུམ་ཕྱག་དྲུག་གི་གཡས་གསུམ་ན་ཐོད་པ་ཞགས་པ་དྲིལ་བུ། གཡོན་གསུམ་ན་  ྾ ། ནུབ་རྩིབས་ཀྱི་གདན་ལ་ཆུ་ལྷ་མནན་པའི་སྟེང་དུ་གཡས་བརྐྱང་གིས་འཁོད། རྡོ་རྗེ་ཐབ་སྦྱོར་ལྗང་གུ་ལྗང་སེར་ནག་པའི་ཞལ་གསུམ་ཕྱག་
དྲུག་གི་གཡས་གསུམ་ན་  ྾ ། གཡོན་གསུམ་ན་  ྾ ། ལྷོའི་རྩིབས་ཀྱི་གདན་ལ་གཤིན་རྗེ་མནན་པའི་སྟེང་དུ་གཡས་བརྐྱང་གིས་འཁོད། རྡོ་རྗེ་གནོད་སྦྱིན་དུད་ཀ་དུད་སེར་ལྗང་བའི་ཞལ་གསུམ་ཕྱག་དྲུག་གི་གཡས་གསུམ་ མི་ཐུབ་ཟླ་བས་བཤད།  ན་
གཡོན་གསུམ་ན་  ྾ ། ཤར་ལྷོའི་རྩིབས་ཀྱི་གདན་ལ་མེ་ལྷ་མནན་པའི་སྟེང་དུ་གཡས་བརྐྱང་གིས་འཁོད། རྡོ་རྗེ་དུས་དཀར་པོ་དཀར་སེར་ལྗང་བའི་ཞལ་གསུམ་ཕྱག་དྲུག་གི་གཡས་གསུམ་ན་  ྾ ། གཡོན་གསུམ་ན་  ྾ ། ལྷོ་ནུབ་ཀྱི་རྩིབས་ཀྱི་
གདན་ལ་སྲིན་པོ་མནན་པའི་སྟེང་དུ་གཡས་བརྐྱང་གིས་འཁོད། རྡོ་རྗེ་སྟོབས་པོ་ཆེ་ནག་པོ་ནག་སེར་ལྗང་བའི་ཞལ་གསུམ་ཕྱག་དྲུག་གི་གཡས་གསུམ་ན་  ྾ ། གཡོན་གསུམ་ན་  ྾ ། ནུབ་བྱང་གི་རྩིབས་ཀྱི་གདན་ལ་རླུང་ལྷ་མནན་པའི་སྟེང་དུ་

[025B] རྡོ་རྗེ་འཇིགས་བྱེད་སྔོ་དམར་སྔོ་དམར་སེར་དང་ལྗང་བའི་ཞལ་གསུམ་ཕྱག་དྲུག་གི་གཡས་གསུམ་ན་  ྾ ། གཡོན་གསུམ་ན་  ྾ ། བྱང་ཤར་གྱི་རྩིབས་ཀྱི་གདན་ལ་དབང་ལྡན་མནན་པའི་སྟེང་དུ་གཡས་བརྐྱང་གིས་འཁོད་
གཙུག་ཏོར་འཁོར་ལོས་སྒྱུར་བ་དཀར་པོ་དཀར་སེར་ལྗང་བའི་ཞལ་གསུམ་ཕྱག་བརྒྱད་ཀྱི་གཡས་བཞིན་རྡོ་རྗེ་ལྕགས་ཀྱུ་མདུང་རྩེ་གསུམ་ཐོད་པ། གཡོན་བཞིན་དྲིལ་བུ་ཞགས་པ་འཁོར་ལོ་ཁ་ཊཱངྒ་འཛིན་པ་  ྾ ། གཙོ་བོའི་སྟེང་གི་ཅུང་ཟད་ཙམ་གྱི་
མདུན་གྱི་གདན་ལ་ཚངས་པ་མནན་པའི་ མན་སྙེར་བཤད།  སྟེར་དུ་གཡས་བརྐྱང་གིས་འཁོད། རྡོ་རྗེ་ས་འོག་ནག་པོ་ནག་སེར་ལྗང་བའི་ཞལ་གསུམ་ཕྱག་བརྒྱད་ཀྱི་གཡས་བཞིན་རྡོ་རྗེ་ལྕགས་ཀྱུ་མདུང་རྩེ་གསུམ་ཐོད་པ། གཡོན་བཞིན་དྲིལ་པུ་
ཞགས་པ་འཁོར་ལོ་ཁ་ཊཱངྒ་འཛིན་པ། གཙོ་བོའི་འོག་གི་ཅུང་ཟད་ཙམ་གྱི་རྒྱབ་ཀྱི་གདན་ལ་ཐགས་བཟང་རིས་མནན་ མན་སྙེར་བཤད།  པའི་སྟེང་དུ་གཡས་བརྐྱང་གིས་འཁོད། ཁྲོ་བོ་བཅུ་བོ་ཐམས་ཅད་ཀྱང་དབུ་སྐྲ་དམར་སེར་གྱེན་དུ་བརྫེས་པ་
ཞལ་རེ་རེ་ལ་དམར་ལ་ཟླུམ་པའི་སྤྱན་གསུམ་གསུམ་དང་ལྡན་ཞིང། མི་བཟད་པའི་མཆེ་བ་གཙིགས་པ་ཐོད་པ་སྐམ་པོ་ལྔས་དབུ་བརྒྱན་ཅིང། རློན་པ་ལྔ་བཅུའི་དོ་ཤལ་འཕྱང་བ། རུས་པ་དང་སྦྲུལ་གྱི་རྒྱན་ཐམས་ཅད་ཀྱིས་བརྒྱན་པ་སྟག་
གི་པགས་པའི་ཤམ་ཐབས་ཅན་ཡེ་ཤེས་ཀྱི་མེ་དཔུང་འབར་བའི་དབུས་ན་གདུག་པ་ཅན་ཐམས་ཅད་ཚར་གཅོད་པའི་ཚུལ་གྱིས་བཞུགས་པར་གྱུར། ཨོཾ་སུཾ་བྷ་ནི་སུཾ་བྷ་ཧུཾ་ཧཱུཾ་ཕཊ། ཨོཾ་གྲྀཧྞ་གྲྀཧྞ་ཧུཾ་ཧཱུཾ་ཕཊ། ཨོཾ་གྲྀཧྞཱ་པ་ཡ་གྲྀཧྞཱ་པ་ཡ་ཧུཾ་ཧཱུཾ་ཕཊ་

[026A]༄༅། །ཨོཾ་ཨཱ་ན་ཡ་ཧོ་བྷ་ག་ཝཱཾ་བི་དྱཱ་རཱ་ཛ་ཧུཾ་ཧཱུཾ་ཕཊ།  ལན་གསུམ་བརྗོད་དེ་སྔ་མས་ཤར་ནས་ཕྱོགས་གཡོན་སྐོར་དང། བར་མས་མཚམས་ནས་གཡས་སྐོར་དུ་སྔགས་ཚན་པ་རེ་རེས་ཁྲོ་བོ་རྣམས་ལ་རང་རང་གི་ཕྱོགས་ཀྱི་བགེགས་མེད་པར་གྱིས་ཤིག་ཅེས་བཀའ་བསྒོ་
བ་དང། གསུམ་པས་སྟེང་འོག་གི་ཁྲོ་བོ་གཉིས་ལས་སྟེང་ལྷའི་བགེགས་དང། ས་འོག་ལྷ་མ་ཡིན་གྱི་བགེགས་མེད་པར་གྱིས་ཤིག་ཅེས་བཀའ་བསྒོ་བར་མོས་ལ། ཕྱོགས་བཅུར་གཡོན་པའི་མཐེབ་མཛུབ་ཀྱིས་སེ་གོལ་གདབ། ངག་འདོན་ལ།  ཅེས་ཁྲོ་བོ་རྣམས་ལ་བགེགས་རྣམས་
བཟུང་ནས་འཇོམས་པར་གྱིས་ཤིག་ཅེས་བཀའ་བསྒོས་པས་དེ་རྣམས་ཀྱིས་རང་འདྲ་དུ་མ་ཕྱོགས་བཅུར་སྤྲོས། ཕྱོགས་བཅུའི་བགེགས་རྣམས་ཀྱི་སྙིང་གནས་ལྕགས་ཀྱུས་བཟུང་མགྲིན་པ་ནས་ཞགས་པས་བཅིངས་ཏེ། རྡོ་རྗེ་རྭ་བའི་ཕྱི་རོལ་དང་ཉེ་
བར་ཧཱུཾ་ཧཱུཾ་རིང་པོ་ནག་པོ་བཅུ་ལས་གྲུབ་པའི་ཁྲོན་པ་བཅུར་སོ་སོའི་བགེགས་རྣམས་བཅུག་པར་གྱུར། ཨོཾ་གྷ་གྷ། གྷཱ་ཏ་ཡ་གྷཱ་ཏ་ཡ། སརྦ་དུ་ཥྚཱ་ན་ཧཱུཾ་ཧཱུཾ་ཕཊ་ཕཊ། ཀཱི་ལཱ་ཡ་ཀཱི་ལཱ་ཡ། སརྦ་པཱ་པཾ་ཧཱུཾ་ཧཱུཾ་ཕཊ། ཧཱུཾ་ཧཱུཾ་ཧཱུཾ། བཛྲ་ཀཱི་ལཱ་ཡ། བཛྲ་དྷ་རོ་ཏ་
ཨཱ་ཛྙཱ་པ་ཡ་ཏི། སརྦ་དུ་ཥྚཱ་ན་བི་གྷྣཱ་ན་ཀཱ་ཡ་ཝ་ཀ་ཙིཏྟ་བཛྲ་ཀཱི་ལཱ་ཡ་ཧཱུཾ་ཕཊ། ཨོཾ་བཛྲ་མུངྒར་བཛྲ་ཀཱི་ལཱ་ཨ་ཨཱ་ཀོ་ཊཱ་ཡ་ཧཱུཾ་ཧཱུཾ་ཕཊ་ཕཊ།  ལན་བཅུ་བརྗོད།  རང་གི་ཐུགས་ཀ་ནས་སྟོད་རང་རང་གི་ཕྱོགས་ཀྱི་ཁྲོ་བོ་ལ་སྨད་མདུང་རྩེ་གཅིག་པའི་དབྱིབས་
ཅན་གྱི་ཕུར་བུ་མེ་ཕུང་རབ་ཏུ་འབར་བ་བཅུ་སྤྲོས་ཁྲོ་བོ་རྣམས་ཀྱི་ཕྱག་གཡོན་པས་ཤར་ནས་ཕྱོགས་གཡོན་བསྐར་དང། མེ་ནས་མཚམས་གཡས་བསྐོར་དང་སྟེང་འོག་གི་བགེགས་རྣམས་ཀྱི་སྤྱི་བོར་བཏབ། གཡས་པས་རྡོ་རྗེ་ཐོ་བ་མེ་

[026B]  དེ་ནས་བཟླས་པ་བྱ་བ་ལ། གཞུང་ཆེན་མོ་རྣམས་སུ་མི་
གསལ་ཡང་གཙོ་བོ་དང་ཁྲོ་བོ་བཅུའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་རང་རང་གི་སྔགས་ཀྱིས་བསྐོར་བ་ལས་འོད་ཟེར་འཕྲོས་ནས། བསྲུང་བྱ་གཙོ་བོའི་ཐུགས་ཀའཾ། མདུན་དུ་བསྲུང་བྱ་ཡུལ་ཁམས་སོགས་བསྲུང་འཁོར་གྱི་ལྟེ་བར་ཚུད་པར་དམིགས་ནས་སྐབས་སུ་
གང་བབས་ཀྱི་ལས་སྒྲུབ་ཚུལ་མན་ངག་རྣམས་ལས་འབྱུང་བ་བཞིན་དང།  ཁྲོ་བཅུ་འཁོར་དང་བཅས་པས་བསྲུང་བྱ་ལ་རྩེ་གཅིག་ཏུ་བསྲུང་བར་མོས་ནས། ཨོཾ་ཁ་བཛྲ་དཧྲྀ་ཀ་བཛྲ་ཧཱུཾ་ཧཱུཾ་མཛད་ཀྱིའོ། ཀ་ར་བཛྲ་ཧཱུཾ་ཕཊ། ཨོཾ་བཛྲ་ཙཎྜ་བཛྲ་ཧཱུཾ་ཕཊ།  རྡོ་རྗེ་རྟག་པའིོ། །ཨོཾ་བཛྲ་ཨ་ན་ལཱ་རྐ་
བཛྲ་ཧཱུཾ་ཕཊ།  རྡོ་རྗེ་ཉི་མའིོ།  །ཨཱོཾ་བཛྲ་ཨུཥྞཱི་ཥ་བཛྲ་ཧཱུཾ་ཕཊ། རྡོ་རྗེ་གཙུག་ཏོར་གྱིའོ། །ཨོཾ་བཛྲ་ཀུཎྜ་ལི་བཛྲ་ཧཱུཾ་ཕཊ། རྡོ་རྗེ་ཐབ་སྦྱོར་གྱིའོ། །ཨོཾ་བཛྲ་ཡཀྵ་བཛྲ་ཧཱུཾ་ཕཊ། རྡོ་རྗེ་གནོད་སྦྱིན་གྱིའོ། །ཨོཾ་བཛྲ་ཀཱ་ལ་བཛྲ་ཧཱུཾ་ཕཊ། རྡོ་རྗེ་དུས་ཀྱིའོ། །ཨོཾ་བཛྲ་མཧཱ་བ་ལ་བཛྲ་
ཧཱུཾ་ཕཊ། རྡོ་རྗེ་སྟོབས་པོ་ཆེའིོ། །ཨོཾ་བཛྲ་བྷཱི་ཥ་ཎ་བཛྲ་ཧཱུཾ་ཕཊ། རྡོ་རྗེ་འཇིགས་བྱེད་ཀྱིའོ། །ཨོཾ་བཛྲ་ཨུཥྞཱི་ཥ་ཙ་ཀྲ་བ་རྟ་བཛྲ་ཧཱུཾ་ཕཊ། གཙུག་ཏོར་འཁོར་བསྒྱུར་གྱིའོ། །ཨོཾ་བཛྲ་པཱ་ཏ་ལ་བཛྲ་ཧཱུཾ་ཕཊ། རྡོ་རྗེས་འོག་གིའོ།  །   ༈     ནམ་ས་
མནྟ་ཀཱ་ཡ་ཝཱ་ཀྩིཏྟ་བཛྲ་ཧེ་རུ་ཀཱ་ནཱཾ། ཨོཾ་ཧཱུཾ་བཛྲ་ཧེ་རུ་ཀ་ཙཀྲ་བརྟ་སརྦ་ལོ་ཀི་ཀ་ལོ་ཀོ་ཏྟ་རཱ་ཎི་ཡནྟྲ་མནྟྲ་ཏ་ནྟྲ་ཙཱུ་རྞྞ་པྲ་ཡོ་ག་དའི་ན་ཡ་ནེ་ཀེ་ན་ཙི་ཏྟཱ་ནེ་སརྦཱ་ནི། ཨཱཀྜྜྷྱ་ཨཱཀཌྜྷྱ། ཏ་རྫ་ཡ་ཏ་རྫ་ཡ། གྲྀཧྞ་གྲྀ་ཧྣ། བཀྵྱ་བ་ཀྵྱ། ཏྲཱ་ས་ཡ་ཏྲཱ་ས་ཡ། ཧ་ན་ཧ་ན་

[027A]༄༅། །ད་ཧ་ད་ཧ། པ་ཙ་པ་ཙ། ཀྵྨཱཾ་ཀྵྨཱཾ། ཛྞཽཾ་ཛྞཽཾ། མ་ཐ་མ་ཐ། བི་དྷཱཾ་ས་ཡ་བི་དྷཱཾ་ས་ཡ། ཤ་ཏ་ས་ཧ་སྲ། ཙུ་རྞྞ་ཡ་ཙུ་རྞྞ་ཡ། ཨོཾ་ཕཊ། བཛྲ་ཧེ་རུ་ཀོ་ཥྞཱི་ཥ་ཙཀྲ་བརྟྟི་ཏ་སྱཻ་བ་མུ་ཁཾ་ཙ་ཀྵུ་བནྡྷ་བ་ནྡྷ་ཧཱུཾ་ཧཱུཾ་ཨ་མུ་ཀ་སྱ་ མན་སྙེར་ཆེ་གེ་ལ་
ཞེས་བསྒྱུར་བ་ལྟར་ན། རང་དོན་ལམ་མ་ཞེས་པའམ་བདག་ལ་ཞེས་པ་ལྟ་བུས་མཚོན་མིང་སྤེལ་དགོས་སམ་དཔྱད།  ཤཱནྟིཾ་ཀུ་རུ་ཧཱུཾ་ཧཱུཾ་ཕཊ།  ཅེས་བཟླ། དེ་རྗེས།  བསྲུང་འཁོར་གྱི་དབུས་སུ། རང་ཉིད་ཧེ་རུ་ཀ།  ཞེས་སོགས་སྒྲུབ་ཐབས་དཀྱུས་ལ་འགྲོ། །འདི་ནི་སྒྲུབ་ཐབས་དང་
འབྲེལ་བའི་དབང་དུ་བྱས་པ་ཡིན་ལ། སྐབས་གཞན་དུ་ཡང་བདག་དང་བསྲུང་བྱ་གཞན་དང་ཡུལ་ཁམས་ལ་སོགས་པ་བསྲུང་པའི་དོན་དུ་བསྲུང་འཁོར་སྔགས་དང་བཅས་པས་སྲུངས་ན་མཆོག་ཏུ་ལེགས་པས་དེའི་ཚེ་ཇི་ལྟར་བྱ་བ་ནི། སྐྱབས་སེམས་ཚད་མེད་བཞི་བསྒོམ་པ་སོགས་སྔོན་དུ་
བཏང་ནས།  ཨོཾ་སྭ་བྷཱ་ཝ་ཤུ་དཧོ་སརྦ་དྷརྨཱ་སྭ་བྷཱ་བ་ཤུདྡྷོཉྷཾ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཱ་ཏ་མ་ཀོ་ཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས་སྣ་ཚོགས་པདྨ་དང་ཉི་མའི་དཀྱིལ་འཁོར་གྱི་སྟེང་དུ་བཧྲུཾ་ལས་བཀའི་འཁོར་ལོ་
སེར་པོ།  ཞེས་པ་ནས་ཁྲོ་བོའི་སྔགས་བཟླ་བའི་བར་སྔོན་མ་ཇི་ལྟ་བ་བཞིན་ལ་བཟླས་པའི་རྗེས་སུ།  རང་གི་ཐུགས་ཀ་ནས་རྡོ་རྗེ་ཕྲ་མོའི་འོད་ཟེར་འོག་ཏུ་འཕྲོས་པ་ཡོངས་སུ་གྱུར་པ་ལས་འོག་ཐམས་ཅད་རྡོ་རྗེའི་ས་གཞི་དང་འོག་གིས་གཞི་རྡོ་
རྗེའི་རང་བཞིན་དུ་བྱས། ལོགས་སུ་འཕྲོས་པས་ལོགས་ཐམས་ཅད་རྡོ་རྗེའི་རྭ་བ། ཕྱི་རོལ་ཏུ་སྟེང་དང་ལོགས་ཀུན་ཏུ་ཁྱབ་པར་རྡོ་རྗེ་རྩེ་ལྔ་པའི་རྣམ་པ་ཅན་གྱི་མདའི་དྲ་བ་དང། དེའི་འོག་ཏུ་རྡོ་རྗེའི་གུར་དང། གུར་གྱི་འོག་རྭ་

[027B] ཨོཾ་མེ་དི་ནཱི་བཛྲ་བྷ་བ་བཛྲ་བནྡྷ་ཧཱུཾ། ཨོཾ་བཛྲ་པྲཱ་ཀ་ར་ཧཱུཾ་པཾ་ཧཱུཾ། ཨོཾ་བཛྲ་
པཉྩར་ཧཱུཾ་བཾ་ཧཱུཾ། ཨོཾ་བཛྲ་བི་ཏཱ་ན་ཧཱུཾ་ཁཾ་ཧཱུཾ། ཨོཾ་བཛྲ་ས་ར་ཛཱ་ལ་ཏྲཾ་སཾ་ཏྲཾ། ཨོཾ་བཛྲ་ཛྭ་ལཱ་ཨ་ན་ལཱརྐ་ཧཱུཾ་ཧཱུཾ་ཧཱུཾ། དེ་ནི་མངོན་བརྗོད་འགྲེལ་པའི་གོ་རིམ་ལྟར་བཀོད་པ་ཡིན་ལ། ཡང་ན་སྐྱབས་སེམས་ཀྱི་རྗེས་སུ་དག་པ་གསུམ་གྱི་རྣལ་འབྱོར་སྔོན་དུ་འགྲོ་བས། རང་གི་
ཐུགས་ཀ་ནས་འོད་ཟེར་འོག་ཏུ་འཕྲོས་པས་འོག་ཐམས་ཅད་རྡོ་རྗེའི་ས་གཞི། ལོགས་སུ་འཕྲོས་པས་ལོགས་ཐམས་ཅད་རྡོ་རྗེའི་རྭ་བ་ ཞེས་པ་ནས་སྔགས་དྲུག་གི་བར་གོང་དུ་བཀོད་པ་ལྟར་བརྗོད་རྗེས།  རྭ་བའི་དབུས་སུ་སྣ་ཚོགས་པད་མ་དང་ཉི་མའི་
དཀྱིལ་འཁོར་གྱི་སྟེང་དུ་བཧྲུཾ་ལས་བཀའི་འཁོར་ལོ།།  ཞེས་སོགས་ནས་སྔགས་ཀྱི་བར་སྔ་མ་བཞིན་བརྗོད་པ་ནི། མངོན་བརྗོད་བླ་མའི་གོ་རིམ་བཞིན་ཡིན་པས་དེ་གཉིས་གང་བྱས་ཀྱང་ཁྱད་པར་མེད། ཡེ་ཤེས་པ་དགུག་བསྟིམ་མཆོད་བསྟོད་གཏོར་མ་འབུལ་བ་སོགས་སྤྲོ་ན་
མན་ངག་གཞན་ནས་འབྱུང་བ་ལྟར་བགྱིས་ཀྱང་འགལ་བ་མེད་ལ། ཡང་བཟློག་པ་གཙོ་བོར་བྱེད་ན་ཁྲོ་བོ་རྣམས་ཞལ་ཕྱིར་གཟིགས་པ་སོགས་དམིགས་པའི་གནད་རྣམས་མན་ངག་གིས་བརྒྱན་ཏེ་ཉམས་སུ་བླངས་པས་རང་གཞན་ཡུལ་ཁམས་སོགས་ཐམས་ཅད་དུ་འགེགས་ཀྱི་འཚེ་བ་དང་
གནོད་པ་ཐམས་ཅད་བཟློག་ཅིང་བསྲུང་བའི་མཆོག་བླ་ན་མེད་པར་འགྱུར་བ་ཡིན་ནོ།  །དཔལ་ལྡན་རྡོ་རྗེ་ཧཱུཾ་མཛད་བཀའ་བཞིན་དུ། །གཏུམ་ཆེན་ཁྲོ་བཅུའི་མཐུ་སྟོབས་མེ་མཚོན་གྱིས། །བརྟན་གཡོའི་ཆོས་ཀུན་སྲུང་བྱེད་འཁོར་ལོ་ཆེ། །བསྒོམ་ཚུལ་འདི་

[028A]༄༅། །ལྟར་བཀོད་པའི་དགེ་བ་ཡིས། །བདག་སོགས་གནས་སྐབས་དམ་ཆོས་སྒྲུབ་པའི་བགེགས། །མི་དང་མི་མིན་གནོད་བྱེད་ཕྱེར་འཐག་ཅིང། །དཔའ་བོ་མཁའ་འགྲོས་ལེགས་བསྲུང་གུར་ཁང་དུ། །རིམ་གཉིས་ལམ་གྱིས་
འགྲོ་ཀུན་སྒྲོལ་བར་ཤོག་ །ཅེས་བཅོམ་ལྡན་འདས་དཔལ་འཁོར་ལོ་སྡོམ་པའི་བསྲུང་བའི་འཁོར་ལོ་རྒྱས་པ་བཤད་རྒྱུད་མངོན་བརྗོད་བླ་མ་ལས་བཀའ་སྩལ་བ་རྣམ་བཤད་ཆེན་མོ་འདོད་འཇོར་བཀོད་པ་རྣམས་ངག་འདོན་དུ་བྱ་བའི་རིམ་པ་འདི་ལྟ་བུ་དགོས་ཞེས་བསྟན་པའི་གསལ་བྱེད་དུ་གྱུར་པའི་
དམ་པ་ཆེན་པོ་ལུང་རྟོགས་ཡོན་ཏན་དུ་མས་ཕྱུག་པ་ལྕང་སྐྱ་མཆོག་སྤྲུལ་རིན་པོ་ཆེས་བསྐུལ་མ་མཛད་པའི་གསུང་ནན་ལྟར་མངོན་བརྗོད་རྩ་འགྲེལ། འདོད་འཇོ། མན་སྙེ། མི་ཐུབ་ཟླ་བའི་བདེ་མཆོག་གི་སྒྲུབ་ཐབས་བདུད་རྩི་འཛག་པ་སོགས་ལ་གཞིགས་ཏེ་འགལ་མེད་ཁྱེར་བདེའི་ལུགས་སུ་
ཤཱཀྱའི་དགེ་སློང་འདུ་གསུམ་པ་བློ་བཟང་བསྐལ་བཟང་རྒྱ་མཚོས་ཕོ་བྲང་པོ་ཏ་ལར་སྦྱར་བའི་ཡི་གེ་པ་ནི་ཞྭ་ལུ་མཁན་པོ་ངག་དབང་ཡོན་ཏན་འབྱུང་གནས་ཀྱིས་བགྱིས་པ་ཛ་ཡནྟུ།། །།   ༈   
སྣང་བ་ཞེས་བྱ་བ་བཞུགས།  དག་པའི་སེམས་ཀྱི་ཤེལ་དཀར་མེ་ལོང་ངོས། །མཛེས་སྡུག་ལང་ཚོའི་གོ་སྐབས་བསྟན་ཙམ་གྱིས། །རིང་ནས་འཁྱུད་པའི་མི་ཤེས་རྒྱ་མདུད་འཆིང། །འགྲོལ་མཇད་བརྟན་པའི་འཁོར་ལོས་དངོས་གྲུབ་
སྩོལ། །གང་གི་ཡེ་ཤེས་བསམ་འཕེལ་དབང་གི་རྒྱལ། །སྤྲོས་མཚན་རྟོག་པ་མ་ལུས་ཉེར་ཞི་ཡང། །སྣ་ཚོགས་སེམས་ཅན་ཁམས་ཀྱི་ས་གཞི་རུ། །མཆོག་ཐུན་རེ་བའི་ཆར་འབེབས་ལྷུན་གྱིས་གྲུབ། །བྱིན་རླབས་འོད་ཀྱི་ཐིགས་པས་གཤེར་

[028B] །གོང་བུར་རབ་འདྲིལ་རོ་བརྒྱའི་སྨན་མཆོག་གིས། །ཇི་སྙེད་འགྲོ་བའི་ལུས་སེམས་ཟུག་རྡུ་དག་འབྱིན་བྱེད་རིལ་བུའི་སྒྲུབ་ཚུལ་འདིན་སྤེལ།  །འདིར་རྗེ་བཙུན་འཇམ་དཔལ་དབྱངས་ལ་བརྟེན་ནས་རིལ་བུ་སྒྲུབ་ཚུལ་འཇམ་དཔལ་རྩ་རྒྱུད་སོགས་བྱ་རྒྱུད་ཀྱི་
རང་གཞུང་དུ་ཚིག་ཟིན་ལ་ཐོན་པ་མེད་ཀྱང། རྗེ་བཙུན་འཇམ་དབྱངས་ཀྱིས་བླ་མ་དབུ་མ་པ་ཆེན་པོར་དངོས་སུ་སྩལ་བའི་འཇམ་དབྱངས་ཆོས་སྐོར་ཞེས་ཐུན་མོང་མ་ཡིན་པའི་སྒྲུབ་ཐབས་ལས་ཚོགས་དང་བཅས་པའི་གྲས་སུ་འཇམ་དབྱངས་ལ་བརྟེན་པའི་རིལ་བུ་སྒྲུབ་ཚུལ་ཡོད་པ། གསང་སྔགས་བླ་མེད་
དང་བྱ་རྒྱུད་གང་ལ་ཡང་བསྒྱུར་ཁ་ཕྲན་བུ་ལས་སྦྱར་ཆོག་པ་ཁུངས་རྣམ་དག་དང་འབྲེལ་ཅིང། བྱིན་རླབས་མྱུར་ཁྱད་ཆེ་བའི་རྨད་དུ་བྱུང་བ་ཡིན་ནའང། སྔགས་ལུགས་ཁོ་ནར་སོང་གཤིས་འདིར་བསྐུལ་བ་པོའི་འདོད་པ་ལྟར་མདོ་ཆོག་ལྟ་བུ་དང་འབྲེལ་བ་ཞིག་དགོས་རྒྱུར། མདོ་ནས་འདི་འདྲའི་
རྣམ་གཞག་མ་གསུངས་པས་རང་བཟོར་འགྱུར་བའི་ཉེན་ཆེ་ན་ཡང། ཀུན་མཁྱེན་ལྔ་པས་སྩལ་པའི་མ་ཎི་རིལ་སྒྲུབ་ཉུང་དུ་རྣམ་གསལ་དེ་སྨན་བླའི་མདོ་ཆོག་ལ་དཔེ་མཛད་པའི་མདོ་དང་འབྲེལ་བ་ལྟ་བུ་ཡིན་འདུག་པས། འདིར་ཡང་དེ་ལ་གཞི་བྱས་ཏེ་ལག་ཏུ་བསྟར་ཚུལ་འདྲི་བ་ལ། འཇམ་
དབྱངས་ཆོས་སྐོར་ནས་གསུངས་པའི་རིལ་བུའི་རྒྱུ་སྨན་སྣ་རྣམས་འདིར་ངེས་བཟུང་དུ་མ་དགོས་རུང། དྲི་བཟང་གི་སྨན་དང་ཕྱེ་སོགས་ལ་དེ་བཞིན་གཤེགས་པའི་རིང་བསྲེལ་གྱིས་མཚོན་དམ་རྫས་བསྲེས་པའི་རིལ་བུ་སྐམ་ཆགས་ལེགས་པར་བགྱིས་པ་བུམ་པ་གཙང་མའི་ནང་དུ་བླུག་སྟེགས་བུ་
ཁེབས་ལྡན་གྱི་ཁར་བུམ་པ་བཀོད་པའི་མདུན་དུ་མཆོད་པ་བཟང་ཞིང་རྒྱས་པ་བཤམ། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་ནས། གནས་སོགས་བྱིན་གྱིས་བརླབ་པ་ནི།  དཀོན་མཆོག་གསུམ་གྱི་བདེན་པ་དང། སངས་རྒྱས་དང་བྱང་ཆུབ་སེམས་

[029A]༄༅། །དཔའ་ཐམས་ཅད་ཀྱི་བྱིན་གྱིས་བརླབས་དང། ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་ས་གཞི་རིན་པོ་ཆེ་སྣ་ཚོགས་ཀྱི་
རང་བཞིན་ལག་མཐིལ་ལྟར་མཉམ་པ། ཐ་གྲུ་ཆེ་བ། ཡངས་པ་རེག་ན་འཇམ་ཞིང་བདེ་བ། དྲི་མ་མེད་ཅིང་འོད་གསལ་གཙན་དན་སྤྲུལ་གྱི་སྙིང་པོའི་དྲི་བསུང་ངད་དང་ལྡན་པའི་ལྷའི་མེ་ཏོག་སྣ་ཚོགས་ཀྱིས་གཅལ་བཀྲམ་པ། མཐའ་རིན་པོ་ཆེའི་
ཕ་གུས་བརྩིགས་པ། གསེར་དང་དངུལ་དང་མུ་ཏིག་གི་ཕྱེ་མ་གྲམ་བུར་བརྡལ་བ། ཨུཏྤ་ལ་དང་ཀུ་མུ་ད་དང་པདྨ་འགྱིང་ཞིང་ལྡེམ་པས་ཁེབས་པར་གྱུར་ཅིང། ཆུ་བྱ་སྣ་ཚོགས་སྐད་སྙན་པར་སྒྲོག་པ་དགའ་ཞིང་འཕྱོལ་ལྡིང་བས་བརྒྱན་པའི་ཡན་ལག་
བརྒྱད་དང་ལྡན་པའི་མཚོ་དང་རྫིང་དང། ལྟེང་ཀ་དག་གིས་མཉམ་པར་བྱས་པ། རིན་པོ་ཆེའི་དཔག་བསམ་གྱི་ཤིང་ལྗོན་པ་ལྷའི་ནོར་བུ་དང་མུ་ཏིག་གི་རྒྱན་ཕྲེང་དང་རིན་པོ་ཆེ་དབྱངས་པ། མེ་ཏོག་གི་མགོ་ལྕོགས་དང་འབྲས་བུ་མཛེས་པར་ཆགས་
པས་གཡུར་ཟ་ཞིང་ལྡེམ་པ། གསེར་གྱི་དྲིལ་བུ་གཡེར་ཁ་འཁྲོལ་བ་ལས་དམ་པའི་ཆོས་ཀྱི་སྒྲ་འབྱུང་བ་དང་ལྡན་པ་ཚར་དུ་བསྒྲེངས་པས་ལེགས་པར་བརྒྱན་པ། དེའི་དབུས་སུ་རིན་པོ་ཆེའི་བུམ་པ་ལྟོ་བ་ལྡིར་བ། ཞབས་ཞུམ་པ། ཁ་གཡེལ་
བ༑ མཆུ་འཕྱང་བ། མགྲིན་པ་ཕྲ་བ། ལྷ་རྫས་ཀྱི་གོས་ཀྱིས་མགྲིན་པ་དཀྲིས་པ་མཚན་ཉིད་ཐམས་ཅད་དང་ལྡན་པའི་ནང་དུ་རིན་པོ་ཆེ་སྣ་ཚོགས་ལས་གྲུབ་པའི་གཞལ་མེད་ཁང་ཆེན་པོ་བཀོད་པ་ཕུན་སུམ་ཚོགས་པས་མཛེས་པར་གྱུར་ཅིག་དེའི་ནང་དུ་

[029B]ཕྱི་ནང་ཀུན་ཏུ་
ཡང་ཆོ་རིགས་དང་འཚམ་པར་དང་ལྷ་དང་མིའི་ཡོ་བྱད་དམ་པ། ཞལ་ཟས་དང། ན་བཟའ་དང། རྒྱན་དང་རོལ་མོ་ལ་སོགས་པ་ཕུལ་དུ་ཕྱིན་པ་སྣ་ཚོགས་ཕུང་པོ་གསུམ་པའི་མདོ་དང། བཟང་པོ་སྤྱོད་པའི་སྨོན་ལམ་ལས་བྱུང་བའི་མཆོད་པའི་སྤྲིན་
རྒྱ་མཚོ་ཐམས་ཅད་ཀྱིས་རྒྱས་པར་གང་ཞིང། རྒྱན་ཀླུབས་པ་དང་ལྡན་པར་གྱུར་ཅིག་འཕགས་པ་འཇམ་དཔལ་དབྱངས་འཁོར་དང་བཅས་པས་ཀྱང་དེ་བཞིན་དུ་བྱིན་གྱིས་བརླབས་ཤིང་བཞེས་ཏེ་ལོངས་སྤྱོད་པར་གྱུར་ཅིག་ །ཅེས་ལན་གསུམ་དང་
མཆོད་པའི་སྤྲིན་གྱི་གཟུངས་ཀྱང་འགྲུབ་ན་ལན་གསུམ་བཟླ།  དཀོན་མཆོག་གསུམ་གྱི་བདེན་པ་དང། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་དང། ཚོགས་གཉི་ཡོངས་སུ་རྫོགས་པའི་མངའ་ཐང་ཆེན་པོ་དང། ཆོས་ཀྱི་
དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་དེ་དེ་བཞིན་དུ་གྱུར་ཅིག་ །ཅེས་ལན་གསུམ་བརྗོད།  ཐམས་ཅད་དུ་ནི་ས་གཞི་དང། །གསེག་མ་ལ་སོགས་མེད་པ་དང། །ལག་མཐིལ་ལྟར་མཉམ་བཻཌཱུ་རྱའི། །རང་བཞིན་འཇམ་
པོར་གནས་གྱུར་ཅིག་ཀུན་གཟིགས་ཞིང་ཁམས་བཀོད་པ་ལྟར། །རིན་ཆེན་ས་གཞི་མེ་ཏོག་གཅལ། །ལྗོན་ཤིང་ཆུ་མཚོ་མ་ཚང་མེད། །ཆོས་སྒྲ་རྒྱ་ཆེན་ལྡན་གྱུར་ཅིག་འཇིག་རྟེན་འདས་པའི་དགེ་ལས་བྱུང། །རིན་ཆེན་བདུན་ལས་

[030A]༄༅། །གྲུབ་པ་ཡི། །ཚད་མེད་འོད་ཟེར་འབྱེད་པའི་གནས། །རྒྱལ་བ་སྲས་བཅས་བཞུགས་གྱུར་ཅིག་རིན་ཆེན་དུ་མ་ལས་གྲུབ་སེང་གེའི་ཁྲི། །ཡིད་འོང་སྣ་ཚོགས་གོས་ཀྱིས་བཀབ་པ་འདི། །རྒྱལ་བ་སྲས་
བཅས་རྣམས་ལ་ཕུལ་བ་ཡིས། །འགྲོ་ཀུན་རྡོ་རྗེའི་གདན་ལ་བཞུགས་གྱུར་ཅིག་ལྷ་དང་མི་ཡི་མཆོད་པའི་རྫས། །དངོས་སུ་བཤམས་དང་ཡིད་ཀྱིས་སྤྲུལ། །ཀུན་བཟང་མཆོད་སྤྲིན་བླ་ན་མེད། །ནམ་མཁའི་ཁམས་ཀུན་
ཁྱབ་གྱུར་ཅིག་ཐོག་མ་མེད་པའི་བསྐལ་པ་ནས་སེམས་ཅན་ཐམས་ཅད་འདྲེན་པའི་ཐུགས་བསྐྱེད་པ། རྗེ་བཙུན་འཇམ་དཔལ་དབྱངས་ཀྱིས་ཆེ་གེ་མོ་ལ་སོགས་པ་འགྲོ་བ་མང་པོ་སྐྱོབ་པའི་སླད་དུ་མགོན་སྐྱབས་དང་དཔུང་གཉེན་
དུ་སྤྱན་འདྲེན་ཞིང་མཆིས་ན། མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་དེ་བྱིན་གྱིས་བརླབས་པར་ཅི་གནང། མ་ལུས་སེམས་ཅན་ཀུན་གྱི་མགོན་གྱུར་ཅིང།  །ཞེས་
སོགས་ཚིགས་བཅད་ཀྱི་སྒོ་ནས་སྤྱན་དྲངས་པས། རྗེ་བཙུན་འཇམ་དཔལ་དབྱངས་ཀྱི་ལྷ་ཚོགས་ནམ་མཁའི་ཁམས་གང་བསྐད་ཅིག་ལ་བྱོན་པར་མོས།  འདིར་ནི་གཟུགས་དང་ལྷན་ཅིག་ཏུ།  །ཞེས་སོགས་ཀྱིས་རིལ་བུ་རྗེ་བཙུན་འཇམ་དབྱངས་སུ་གསལ་བར་དབྱེར་
མེད་དུ་ཐིམ་ནས་དགྱེས་བཞིན་དུ་བཞུགས་པར་མོས། ཁྲུས་གསོལ་མཆོད་འབུལ་མཎྜ་ལ་དང་བཅས་པ་མདོ་ལུགས་བཞིན་བྱ་ཞིང།  ཤཱཀྱའི་རྒྱལ་པོའི་དབུ་ལ་འབུལ་ཞེས་པའི་ཚང་མར།  འཇམ་དཔལ་དབྱངས་ཀྱི་དབུ་ལ་འབུལ་བར་བགྱི།  །ཞེས་པ་

[030B] བསྡུ་སྐབས། བཟང་སྤྱོད་སྨོན་ལམ་ལས་བྱུང་པའི་ཡན་ལག་བདུན་པ་བྱ། བསྟོད་པ་རྒྱས་པར་ན་རྗེ་བདག་ཉིད་ཆེན་པོས་མཛད་པའི་བསྟོད་སྤྲིན་རྒྱ་མྪོའམ་གང་བློ་མ་ལྟ་བུ་བྱིན་རླབས་ཅན་གྱི་རིགས་དང། གཞན་ཡང།  གཞོན་ནུའི་ཆ་ལུགས་
འཆང་བ་པོ།  །སོགས་ཅི་ཤེས་པས་བསྟོད། སྨན་བླའི་མདོ་ཆོག་ནས་འབྱུང་བའི་དེ་བཞིན་གཤེགས་པ་མཚན་ལེགས་ཀྱི་སྨོན་ལམ་འདུས་ཆེ་བ་ལ་དགོངས་ནས། མ་ཎི་རིལ་སྒྲུབ་ཏུ་འགོད་པ་གནང་བ་དེ་བཞིན་གཤེགས་པའི་སྨོན་ལམ་བྱིན་རླབས་གཞན་དང་མི་འདྲ་བའི་སྟབས། འདིར་
ཡང་འདོན་པར་འདོད་ན།  མགོན་པོ་འཇམ་དཔལ་དབྱངས་ཀྱི་སྔོན་གྱི་ཐུགས་བསྐྱེད་དང། སྨོན་ལམ་དང། ཐུགས་རྗེའི་མཐུལ་བརྟེན་ནས། བདག་ཅག་ལ་སོགས་པ་སེམས་ཅན་གང་དག་ནད་སྣ་ཚོགས་ཀྱིས་ལུས་ཡོངས་སུ་གཟིར་ཏེ་རིམས་
དང། གཤེད་བྱེད་དང། བྱད་དང། རོ་ལངས་དང། འཇིགས་པ་སྣ་ཚོགས་ཀྱིས་གཙེས་པ་དེ་དག་ཐམས་ཅད་ཀྱི་གནོད་པ་དང་ནད་ཐམས་ཅད་འཕྲལ་དུ་ཞི་བར་གྱུར་ཅིག་བྱང་ཆུབ་ཀྱི་མཐར་ཐུག་གི་བར་དུ་རིམས་དང་སྡིག་པ་ཅན་གྱི་
གདོན་དང་ནད་ཐམས་ཅད་མེད་པར་གྱུར་ཅིག་རབ་ཏུ་ཞི་བར་གྱུར་ཅིག་བདག་ཅག་ལ་སོགས་པ་སེམས་ཅན་གང་དག་ལོང་བ་དང། འོན་པ་དང། སྨྱོན་པ་དང། ཤ་བཀྲ་དང། ནད་ཚབས་ཆེན་པོས་བཏབ་པར་གྱུར་པ་དེ་དག་བྱང་
ཆུབ་ཀྱི་མཐར་ཐུག་གི་བར་དུ་དབང་པོ་ཐམས་ཅད་ཡོངས་སུ་ཚང་བར་གྱུར་ཅིག་སྡུག་བསྔལ་དང་ནད་ཐམས་ཅད་རྒྱུན་ཆད་པར་གྱུར་ཅིག་བདག་ཅག་ལ་སོགས་པ་སེམས་ཅན་གང་དག་འདོད་ཆགས་དང། ཞེ་སྡང་དང། གཏི་

[031A]༄༅། །མུག་གིས་བསྒྲིབས་པ། མཚམས་མེད་པ་ལྔ་བྱེད་པ། བྱ་བ་མ་ཡིན་པའི་སྤྱོད་པ་མང་བ། དམ་པའི་ཆོས་སྤོང་བ། སྡིག་པ་མི་དགེ་བའི་ལས་སྣ་ཚོགས་བྱེད་པ། ངན་སོང་གསུམ་དང་སེམས་ཅན་དམྱལ་
བར་འགྲོ་བ་དེ་དག་སེམས་ཅན་དམྱལ་བ་ཆེན་པོར་སྐྱེས་ནས། སྡུག་བསྔལ་གྱི་ཚོར་བ་མྱོང་བ་དེ་དག་ཐམས་ཅད་ཀྱི་མཚམས་མེད་པ་ལྔ་ལ་སོགས་པ་ལས་ཀྱི་སྒྲིབ་པ་ཐམས་ཅད་ཡོངས་སུ་བྱང་ཞིང་ཟད་པར་གྱུར་ཅིག། བླ་ན་མེད་པ་
ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པའི་བར་དུ། སུ་ཡང་སེམས་ཅན་དམྱལ་བ་དང། ངན་འགྲོར་འགྲོ་བར་མ་གྱུར་ཅིག་ལྷ་ཡུལ་བས་ལྷའི་བདེ་བ་དང། མིའི་བདེ་བ་མྱོང་བར་གྱུར་ཅིག་
བདག་ཅག་ལ་སོགས་པ་སེམས་ཅན་གང་དག་དབུལ་པོར་གྱུར་ཏེ་ཟས་དང་སྐོམ་དང་གོས་དང་ནོར་དང་འབྲུ་དང་མལ་ཆ་དང་སྤོས་དང་ཕྲེང་བ་དང། ཡོ་བྱད་མི་བདོག་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ་དབྱིག་དང་གོས་དང་
ནོར་དང་འབྲུ་དང་མལ་ཆ་དང་སྤོས་དང་ཕྲེང་བ་དང་ཡོ་བྱད་འཕེལ་བར་གྱུར་ཅིག་བདག་ཅག་ལ་སོགས་པ་སེམས་ཅན་གང་དག་བཅིང་བ་དང་བརྡེག་པ་དང་གོ་རར་གཞུག་པ་དང། མཚོན་ཆའི་ཚོགས་རྣམ་པ་སྣ་ཚོགས་ཀྱིས་
ལུས་ཡོངས་སུ་གཟིར་བ་དེ་དག་བྱང་ཆུབ་ཀྱི་མཐར་ཐུག་གི་བར་དུ་བཅིང་བ་དང་བརྡེག་པ་ཐམས་ཅད་ལས་ཡོངས་སུ་ཐར་པར་གྱུར་ཅིག་ལུས་ཀྱི་གདུང་བ་ཐམས་ཅད་རྒྱུན་ཆད་པར་གྱུར་ཅིག་བདག་ཅག་ལ་སོགས་པ་སེམས་

[031B] སེང་གེ་དང་སྟག་དང་དོམ་དང་དྲེད་དང་སྦྲུལ་གདུག་པའི་ནང་དུ་ཆུད་དེ་སྲོག་ལ་བབ་ཅིང་ཉམ་ཐག་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ་ལུས་ལ་གདུང་བའི་མེ་
ཐམས་ཅད་རབ་ཏུ་ཞི་བར་གྱུར་ཅིག་སེང་གེ་དང་སྟག་དང་དོམ་དང་དྲེད་དང་སྦྲུལ་གདུག་པ་དེ་དག་ཀྱང་བྱམས་པ་ལ་གནས་པར་གྱུར་ཅིག་འཇིགས་པ་མེད་པ་དང་ཞི་བའི་གནས་ལ་གནས་པར་གྱུར་ཅིག་བདག་ཅག་ལ་སོགས་པ་སེམས་
ཅན་གང་དག་ཕན་ཚུན་འཐབ་པ་དང། རྩོད་ཅིང་འགྱེད་པར་གྱུར་ཏེ་འཁྲུགས་ཤིང་འཇིགས་སྐྲག་ནས་དངངས་པ་དེ་དག་བྱང་ཆུབ་ཀྱི་མཐར་ཐུག་གི་བར་དུ་འཐབ་པ་དང་རྩོད་པ་དང་འགྱེད་པ་ཐམས་ཅད་རབ་ཏུ་ཞི་བར་གྱུར་ཅིག་ཕན་ཚུན་བྱམས་
པ་ལ་གནས་པར་གྱུར་ཅིག་བདག་ཅག་ལ་སོགས་པ་སེམས་ཅན་གང་དག་ཆུའི་ནང་དུ་སོན་པ་གྲུར་ཞུགས་པ། གླིང་མེད་པར་ཕྱིན་པ། སྲོག་འདོད་པ། ཆུ་ཀླུང་དང་རྒྱ་མཚོའི་ནང་དུ་སོན་ཏེ་སྨེ་སྔགས་སྣ་ཚོགས་འདོན་བ་དེ་དག་བྱང་
ཆུབ་ཀྱི་མཐར་ཐུག་གི་བར་དུ་ཆུ་ཀླུང་ཆེན་པོ་དེ་ལས་དབུགས་འབྱིན་པ་སྦྱིན་པར་གྱུར་ཅིག་འཇིགས་པ་མེད་པར་བརྒལ་བར་གྱུར་ཅིག་འདི་ནས་ཤི་འཕོས་ནས་ཀྱང་ངོ་མཚར་རྨད་བྱུང་བཀོད་པ་དང་རྡུལ་མེད་པ་བསགས་པ་ཞེས་བྱ་བ་ལ་
སོགས་པ་རྗེ་བཙུན་འཇམ་དཔལ་དབྱངས་ཀྱིས་འདུལ་བར་བྱ་བའི་ཞིང་དུ་པདྨ་ལས་སྐྱེས་ནས་མགོན་པོ་འཇམ་དཔལ་དབྱངས་ཀྱིས་རྗེས་སུ་བཟུང་སྟེ། རང་གཞན་དོན་གཉིས་ལྷུན་གྱིས་གྲུབ་པའི་མཐུ་དང་ལྡན་པར་གྱུར་ཅིག་ །ཅེས་མཚན་ལེགས་

[032A]༄༅། །ཀྱི་སྨོན་ལམ་ཚིག་ཟུར་བསྒྱུར་བ་འདི་ལྟར་འདོན་ཞིང། རྗེ་བཙུན་ཙོང་ཁ་པ་ཆེན་པོའི་གསུང་ཐོར་བུ་ལས་བྱུང་བའི་སྨོན་ཚིག་འདི་སྐབས་སུ་བབས་ཤིང། བྱིན་རླབས་ཀྱི་ཁྱད་བཅས་རྒྱས་སྐབས་འདོན་པར་སྤྲོ་ན།  དགེ་བའི་རྩ་བ་འདིས་མཚོན་ནས་
ཟག་པ་དང་བཅས་པ་དང། ཟག་པ་མེད་པའི་དགེ་བ་ཐམས་ཅད་ཕྱོགས་གཅིག་ཏུ་བསྡོམས་པའི་མཐུ་ལ་བརྟེན་ནས་བདག་གིས་ནམ་མཁའ་ཇི་སྲིད་པ་དེ་སྲིད་དུ་ཁྱབ་པའི་སེམས་ཅན་ཐམས་ཅད་ཀྱི་ཆེད་དུ་ཀུན་མཁྱེན་ཆོས་ཀྱི་རྒྱལ་པོའི་གོ་
འཕང་མྱུར་དུ་ཐོབ་པར་གྱུར་ཅིག་བདག་མ་འོངས་པ་ན་གང་དུ་མངོན་པར་རྫོགས་པར་འཚང་རྒྱ་བའི་སངས་རྒྱས་ཀྱི་ཞིང་དེ་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་གྱུར་པ་རྒྱལ་བ་ཀུན་ཏུ་གཟིགས་པ་ཞེས་པར་འཚང་རྒྱ་
བའི་སངས་རྒྱས་ཀྱི་ཞིང་ཕྱི་རིན་པོ་ཆེས་བསྐོར་བའི་མཐོ་ཁྱད་སྲིད་པའི་རྩེ་མོ་ཙམ་དུ་མཐོ་བ། རིན་པོ་ཆེ་རེ་རེའི་ཡོན་ཏན་བརྗོད་པ་ལ་ཡང་ལོ་བྱེ་བའི་བར་དུ་བརྗོད་དགོས་པ་དེ་ལྟ་བུས་ཞིང་འདི་ཡོངས་སུ་གང་བ། ས་གཞི་ནི་གང་ཟག་དེར་སྐྱེས་
པ་རྣམས་ཀྱིས་རིན་པོ་ཆེ་སྣེ་བདུན་ལ་སོགས་པ་གང་འདོད་ཀྱིས་ཁ་དོག་དུ་མར་དུས་ཅིག་ཅར་དུ་མཐོང་བ་ལ་སོགས་པའི་སྣོད་ཀྱི་ཡོན་ཏན་དང། སྟོང་གསུམ་བཅུའི་ཚད་དང་མཉམ་པའི་བྱང་ཆུབ་ཀྱི་ཤིང་གི་དྲུང་ན་རྒྱལ་བ་ཀུན་ཏུ་གཟིགས་པ་
སྐུ་ཐ་མལ་པ་དཔག་ཚད་བརྒྱད་ཁྲི་བཞི་སྟོང་ཙམ་ཡོད་པ་བཞུགས་ནས། ཕྱོགས་བཅུ་གྲངས་མེད་པ་རྣམས་སུ་སྤྲུལ་པ་དཔག་ཏུ་མེད་པ་འགྱེད་པའོ། །འཁོར་རྣམས་ནི་ལུས་ཐ་མལ་པ་དཔག་ཚད་བཞི་ཁྲི་ཉིས་སྟོང་ཙམ་པ། ཞིང་དེར་ཚེའི་

[032B] ཡོན་ཏན་གྱི་མཐུ་བསམ་གྱིས་མི་ཁྱབ་པ་མངའ་བའི་བྱང་ཆུབ་སེམས་དཔའ་རབ་ཏུ་བྱུང་བ་ཤ་སྟག་སྟེ། ཉན་རང་ལ་སོགས་པ་སེམས་ཅན་གཞན་མེད་ཅིང། དེ་རྣམས་ཀྱིས་སངས་རྒྱས་ཀུན་ཏུ་གཟིགས་ཡིད་ལ་
བསམ་པ་ཐག་དེ་དག་གི་མདུན་ཉིད་ན་བཞུགས་པར་མཐོང་ནས་ཆོས་བསྟན་མི་དགོས་པར་ཐེ་ཚོམ་གཅོད་ནུས་པ་ལ་སོགས་པ་བཅུད་ཀྱི་ཡོན་ཏན་གྱི་བཀོད་པ་ཕུལ་དུ་བྱུང་བའི་སྒོ་ནས་དག་པའི་ཞིང་གཞན་དུ་མ་ལས་ཁྱད་པར་དུ་
འཕགས་པའི་ཞིང་དེ་བས་ཀྱང་ཆེས་ཤིན་ཏུ་ཐ་གྲུ་ཆེ་བ། ཆེས་ཤིན་ཏུ་ཡངས་པ། ཆེས་ཤིན་ཏུ་གྱ་ནོམ་པ། ཞིང་དེས་ཆ་ཤས་ཙམ་དུ་ཡང་བསྐྲུན་པར་མི་ནུས་པའི་ཞིང་དེ་ལྟ་བུ་ཞིག་ཏུ་གྱུར་ཅིག་ཞིང་དེར་སྐྱེས་པའི་བྱང་ཆུབ་སེམས་དཔའ་
དེ་ཐམས་ཅད་ཀྱང་སྤྱན་དང་མངོན་པར་ཤེས་པ་མཐའ་ཡས་པས་འཇིག་རྟེན་ལ་གཟིགས་པ་ན་མ་དག་པའི་འཇིག་རྟེན་གྱི་ཁམས་ཀྱི་སེམས་ཅན་རྣམས་ཀྱི་ཉོན་མོངས་པ་དང་ལས་དང། དེའི་འབྲས་བུ་སྡུག་བསྔལ་རྣམ་པ་གསུམ་དང་བཅས་
པ་ཇི་ལྟ་བ་བཞིན་དུ་མཐོང་བར་གྱུར་ཅིག་མཐོང་བའི་མོད་ལ་སེམས་ཅན་དེ་རྣམས་ཀྱི་སྡུག་བསྔལ་ལ་དམིགས་པའི་བརྩེ་བའི་འགྱུར་བ་དྲག་པོས་ཡང་རང་དབང་མེད་པར་གཞན་གྱི་དོན་ལ་བསྐུལ་བ། ཡིད་དང་སྙིང་དུ་གཅགས་པའི་བུ་
གཅིག་པ་མེའི་ཁུང་དུ་ལྷུང་བ་མཐོང་བའི་མ་བཞིན་དུ་གྱུར་ཅིག་མ་དག་པའི་ཞིང་གི་སེམས་ཅན་རྣམས་མནོག་ཆུང་ཞིང་ཤིན་ཏུ་ཉེས་དམིགས་ཆེ་བའི་རྙེད་བཀུར་གྱིས་དབྱེན་སྤྱོས་ནས་ཉོན་མོངས་པའི་དབང་དུ་འགྲོ་བར་མཐོང་བ་ན་

[033A]༄༅། །མི་བཟོད་པའི་དུག་དང་འདྲེས་པའི་ཁ་ཟས་བཟང་པོ་ཟ་བའི་སྡུག་པའི་བུ་མཐོང་བའི་མ་བཞིན་དུ་གྱུར་ཅིག་མ་དག་པའི་ཞིང་གི་སེམས་ཅན་རྣམས་སྡིག་པའི་ལས་ཤིན་ཏུ་ལྕི་བ་སོགས་ལྷུར་བླངས་ནས་ངན་འགྲོར་
ལྟུང་བར་འགྱུར་བ་མཐོང་བ་ན། ཕན་པ་དང་གནོད་པ་ངོ་མི་ཤེས་པའི་བུ་ཆུང་དུ་དཔག་ཚད་དུ་མའི་འཕང་དང་ལྡན་པའི་གཡང་ཁར་རབ་ཏུ་འགྲོ་བ་མཐོང་བའི་མ་བཞིན་དུ་གྱུར་ཅིག་མ་དག་པའི་ཞིང་གིས་སེམས་ཅན་ལས་དང་ཉོན་མོངས་
པའི་འཆིང་བ་དམ་པོས་བཅིངས་པ་མཐོང་བ་ན་བརྩེ་བ་མེད་ཅིང་གཏུམ་ལ་ཤ་འཁོན་ཆེན་པོ་དང་བཅས་ཤིང། སྟོབས་དང་ལྡན་པའི་དགྲ་བོས་ཐར་དཀའ་བའི་བཙོན་རར་ལྕགས་སྒྲོག་གིས་བཅིངས་ནས་ཉིན་རེ་བཞིན་དུ་གནོད་པ་དུ་མས་ཉེ་
བར་འཚེ་བའི་བུ་མཐོང་བའི་མ་བཞིན་དུ་གྱུར་ཅིག་མ་དག་པའི་ཞིང་གི་སེམས་ཅན་རྣམས་ཤུགས་དྲག་པའི་ཉོན་མོངས་ཀྱི་ནད་ཀྱིས་གཟིར་ནས་འཕྲལ་དང་ཕུགས་ཀྱི་བདེ་བ་རྣམས་དང་བྲལ་བར་མཐོང་བ་ན། འཆིངས་བའི་ལྟས་ཀྱིས་ཟིན་
པའི་ལྷའི་བུ་གཞོན་ནུས་རང་ཉིད་མཐོ་རིས་ཀྱི་དགའ་ཚལ་དང། ལྷའི་བུ་མོ་རྣམས་དང་འབྲལ་བར་མཐོང་བ་བཞིན་དུ་གྱུར་ཅིག་དེ་ལྟ་བུའི་བསམ་པ་སྐྱེས་ནས་ཀྱང་དག་པའི་ཞིང་གི་བདེ་བའི་ཁྱད་པར་རྣམས་ལ་ཅུང་ཟད་ཀྱང་མི་ཆགས་པར་དམན་
པའི་སེམས་ཅན་རྣམས་ཀྱི་རང་རང་གི་རིགས་དང་མཐུན་པར་ཐབས་མཁས་པའི་སྨོན་ལམ་དང་བརྩེ་བའི་དབང་གིས་སྐྱེས་བ་འཛིན་པར་འདོད་པ་ཤིན་ཏུ་སྐོམ་པ་ལ་ཆུའི་གཏམ་གླེང་བ་བཞིན་དུ་གྱུར་ཅིག་སེམས་ཅན་དེ་རྣམས་ཀྱི་དོན་དུ་འགྱུར་

[033B] མནར་མེད་པའི་དམྱལ་བའི་གནས་སུ་ཡང་ཚམ་ཚོམ་མེད་པར་འཇུག་པ་པདྨའི་ཚལ་གྱིས་ལེགས་པར་བརྒྱན་པའི་ཤིན་ཏུ་དང་བའི་མཚོ་ཆེན་པོར་ངང་པའི་རྒྱལ་པོ་འཇུག་པ་བཞིན་དུ་གྱུར་ཅིག་སེམས་ཅན་དེ་རྣམས་སྡུག་
བསྔལ་བརྒྱ་ཕྲག་དུ་མའི་ནང་ནས་འདོན་པའི་སྦྱོར་བ་ལམ་ཞུམ་པའི་སྒོ་ནས་འཇུག་པ། བུ་གཅེས་པ་གཡུལ་དུ་ལུས་པའི་ཕྱིར་དུ་ཕ་དཔའ་བོ་གཡུལ་དུ་འཇུག་པ་བཞིན་དུ་གྱུར་ཅིག་སེམས་ཅན་དེ་རྣམས་ཀྱི་དོན་བསྒྲུབས་པ་ཉིད་ཀྱིས། རང་ལ་
དགའ་བ་དང་མཆོག་ཏུ་དགའ་བ་རྒྱ་ཆེན་པོ་སྐྱེ་བ་དབུལ་པོས་གཏེར་རྙེད་པ་ལྟ་བུར་གྱུར་ཅིག་སེམས་ཅན་དེ་རྣམས་ཀྱི་ཉོན་མོངས་པའི་ཚ་གདུང་བསལ་བའི་ཕྱིར་དུ་སྡུག་བསྔལ་གྱི་རྒྱ་མཚོར་སྤྲོ་བཞིན་དུ་འཇུག་པ་སོས་ཀའི་དུས་ཀྱི་ཚ་
བས་གདུངས་པའི་གླང་པོ་ཆེ་ཉི་མའི་གུང་ལ་བབས་པ་ན། ཆུའི་དབུས་སུ་འཇུག་པ་བཞིན་དུ་གྱུར་ཅིག་མདོར་ན་བདག་མ་འོངས་པ་ན་མངོན་པར་རྫོགས་པར་སངས་རྒྱས་པའི་ཚེ་རྒྱལ་བ་དེའི་མཚན་ཅུང་ཟད་བརྗོད་པ་དང། ཡིད་ལ་
དྲན་པ་ཙམ་གྱིས་དེ་དག་གི་མདུན་དུ་འོད་ཟེར་གྱི་ཕུང་པོ་ཆེན་པོའི་ཡོན་ཏན་དུ་མས་སྤྲས་པའི་བདེ་བར་གཤེགས་པའི་སྐུ་ལྷམ་མེ། ལྷན་ནེ། ལྷང་ངེར་བཞུགས་པ་ལ་འཁོར་བྱང་ཆུབ་སེམས་དཔའ་ཉན་ཐོས་དང། རང་སངས་
རྒྱས་ཀྱི་ཚུལ་བཟུང་ནས་ནམ་མཁའ་ལས་འགྲོ་བ་དང། འགྲེང་བ་དང། འདུག་པ་དང། ཉལ་བ་དང། བདུད་འདུལ་བ་ལ་སོགས་པ་མཛད་པ་མཐའ་ཡས་པ་སྟོན་པ་དཔག་ཏུ་མེད་པ་རྣམས་ལ་ལྷ་དང། ཀླུ་དང། གནོད་སྦྱིན་

[034A]༄༅། །དང། སྲིན་པོ་དང། དྲི་ཟ་དང། མིའམ་ཅི་དང། ལྟོ་འཕྱེ་ཆེན་པོ་ལ་སོགས་པ་རྣམས་ཀྱིས་མཆོད་པའི་ཁྱད་པར་དཔག་ཏུ་མེད་པ་ཐོགས་ནས་མཆོད་པར་བྱེད་པ་མངོན་སུམ་དུ་མཐོང་བར་གྱུར་ཅིག་
མཐོང་བའི་མོད་ལ། དེ་དག་གི་རྒྱུད་ཀྱི་སྲིད་པ་དང་ཞི་བ་ལ་གཞོལ་བའི་སྐྱོན་ཐམས་ཅད་དྲུང་ཕྱུང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འབའ་ཞིག་ལ་སྦྱོར་བར་གྱུར་ཅིག་ །ཅེས་སྨོན་ལམ་གདབ། བསྡུ་སྐབས་སྨོན་ལམ་
སྔོན་མའི་འཕྲོ་ནས་འདིར་འཇུག།  མཁྱེན་པའི་གཏེར་གྱུར་མགོན་པོ་འཇམ་དབྱངས་ལ། །མཆོད་བསྟོད་གདུང་ཤུགས་དྲག་པོས་གསོལ་འདེབས་ན། །དམ་རྫས་རིལ་བུ་འདི་ལ་བྱིན་བརླབས་ནས། །མཐའ་ཡས་འགྲོ་རྣམས་སྨིན་
གྲོལ་མཛད་དུ་གསོལ། །དེ་ལྟར་གསོལ་བཏབ་རྗེ་བཙུན་ཐུགས་ཀ་ཡི། །དྷཱི་ལས་འོད་ཟེར་ཕྱོགས་བཅུའི་ཞིང་དུ་འཕྲོས། །རྒྱལ་བ་སྲས་བཅས་སྐྱབས་གནས་ཐམས་ཅད་ཀྱི། །བྱིན་རླབས་ནུས་མཐུ་མཁྱེན་པའི་ཡོན་ཏན་སོགས། །འོད་
དང་བདུད་རྩིའི་རྣམ་པ་ཚད་མེད་བསྡུས། །རིལ་བུ་འཇམ་དཔལ་དབྱངས་སུ་གསལ་བ་ལ། །དབྱེར་མེད་ཐིམ་པས་མྱོང་བ་ཙམ་གྱིས་ཀྱང། །དཔག་མེད་ཡོན་ཏན་སྟེར་བའི་ནུས་ལྡན་གྱུར།  །ཅེས་པའི་དམིགས་པ་མ་ཡེངས་པར་བྱས་ནས་
ཨ་ར་པ་ཙ་ན་དྷཱིའི་ ཐུན་གྱི་མཐར།  མེ་ཏོག་དམ་པ་ སོགས་ཤློ་ཀ་གཉིས་ཀྱིས་མཆོད་པ་དང།  གཞོན་ནུའི་སྐུ་ལུས་ སོགས་ཀྱིས་བསྟོད་པའི་མཐར།  དགེ་བ་འདི་ཡིས་མྱུར་དུ་ ཞེས་སོགས་ཀྱི་མཇུག་ཏུ་བརྟན་བཞུགས་བྱ། འདི་ལྟ་བུའི་ཚུལ་གྱིས་སྒྲུབ་

[034B] མཆོད་བསྟོད་རྒྱས་པའི་མཐར།  མ་ལུས་རྒྱལ་བའི་ཡེ་ཤེས་ལུས་ཅན་གྱི། །གསང་གསུམ་བྱིན་རླབས་གོང་བུར་འདུས་པའི་ལྷ། །འོད་དུ་ཞུ་ནས་རིལ་བུའི་རྣམ་པ་དང། །དབྱེར་མེད་འདྲེས་
ནས་བྱིན་གྱིས་བརླབས་པར་གྱུར།  །ཅེས་བརྗོད་དེ་རིལ་བུ་འཇམ་དཔལ་དབྱངས་སུ་གསལ་བ་རྣམས་འོད་དུ་ཞུ་ནས་རིལ་བུའི་རྣམ་པར་གྱུར་བ་བསམ།  འདིར་ནི་གཟུགས་དང་ལྷན་ཅིག་ཏུ།  །ཞེས་སོགས་དང།  ཨོཾ་སུ་པྲ་ཏིཥྛ་བཛྲེ་སྭ་ཧཱ།  ཞེས་པའི་བརྟན་བཞུགས་
དང། མེ་ཏོག་གཏོར། སྨོན་ལམ་ཤིས་བརྗོད་སྤྱི་ལྟར་བྱའོ།  །འདིས་མཚོན་དགེ་མཐུས་བདག་སོགས་ལུས་ཅན་གྱི། །སྙིང་དབུས་ཡེ་ཤེས་རྣོན་པོའི་འོད་ཟེར་བརྒྱ། །ཤར་བས་མི་ཤེས་མུན་པ་ཀུན་སངས་ཏེ། །རྣམ་འདྲེན་འགྲོ་བའི་དེད་དཔོན་
འཐོབ་པར་ཤོག་ །ཅེས་པ་འདི་ནི། བླ་མ་རབ་འབྱམས་པ་ངག་དབང་མཁས་བཙུན་གྱིས་ཨ་མདོ་ཕྱོགས་དེར་འཇམ་དབྱངས་རིལ་སྒྲུབ་ཅེས་དར་ཆེ་བ་ཡོད་པས་དེའི་ལག་ལེན་བྱེད་ཚུལ་མདོ་ཆོག་ལྟ་བུ་དང་འབྲེལ་བ་ཞིག་དགོས་ཞེས་བསྐུལ་བར། མ་ཎི་རིལ་སྒྲུབ་ཉུང་དུ་རྣམ་གསལ་ལ་
བསྒྱུར་ཁ་གང་དགོས་བགྱིས་པར་མི་རུང་བའི་སྐྱོན་ཆེ་བ་མེད་འདྲ་སྙམ་སྟེ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་མཆོད་དཔོན་ཞྭ་ལུ་མཁན་པོའོ།།  །    ༈   
དཀར་ཁྱོན། །རྣམ་པ་ཐམས་ཅད་ཆོས་དང་མཉམ་འཁོར་བས། །སྲིད་ཞིའི་ཚ་གདུང་སེལ་བྱེད་བཅོམ་ལྡན་མས། །བར་གཅོད་ཀུན་སོལ་མཆོག་ཐུན་དངོས་གྲུབ་སྩོལ། །དངོས་གྲུབ་རིན་ཆེན་ཕྱེ་མ་བརྡལ་བའི་རྒྱུན། །འདྲེན་བྱེད་སྒྲུབ་

[035A]༄༅། །ཐབས་རིམ་པ་གངྒཱའི་ཆབ། །ལྷ་གཅིག་ཏེ་སེའི་རི་ལས་ཉེར་འོངས་པ། །མདོར་བསྡུས་ཉམས་སུ་བླང་བའི་རིམ་པ་འདི།  །འདིར་བྱ་རྒྱུད་དེ་བཞིན་གཤེགས་པའི་རིགས་ཀྱི་གཙུག་ཏོར་གདུགས་དཀར་སྒྲུབ་པའི་ཐབས་ཀྱི་རིམ་པ་ལ་
སྲོལ་མི་འདྲ་བ་དུ་མ་མཆིས་པ་ལས། ཇོ་བོ་ཆེན་པོ་ཨ་ཏི་ཤའི་བཀའ་སྲོལ་སྒྲུབ་ཐབས་སོགས་ཆོས་ཚན་དུ་མ་ཞིག་སྣར་ཐང་པ་མཆིམས་ནམ་མཁའ་གྲགས་ཀྱིས་ཕྱོགས་གཅིག་ཏུ་བསྡེབས་པ་ལ་སྣར་ཐང་བརྒྱ་རྩ་ཞེས་གྲགས་པའི་ནང་ཚན་གདུགས་དཀར་ཞལ་གསུམ་ཕྱག་དྲུག་པའི་སྒྲུབ་ཐབས་
ཉམས་སུ་ལེན་པ་ལ་སྐྱབས་འགྲོ་སེམས་བསྐྱེད་ཚད་མེད་བཞི་ཚིག་ཙམ་དུ་མ་སོང་བར་རྒྱུད་དང་འདྲེས་ངེས་པ་སྔོན་དུ་བཏང་ནས།  རང་སྐད་ཅིག་གིས་གཙུག་ཏོར་གདུགས་དཀར་མོར་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས། རང་བཞིན་གྱི་གནས་
ནས་གཙུག་ཏོར་གདུགས་དཀར་མོ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཐམས་ཅད་ཀྱིས་བསྐོར་བ་སྤྱན་དྲངས།  མདུན་གྱི་ནམ་མཁར་བཞུགས་པར་བསམ།  ཨོཾ་བཛྲ་ཨརྒྷཾ་ཨཱ་ཧཱུཾ། ཨོཾ་བཛྲ་པཱ་དྱཾ་ཨཱ་ཧཱུཾ་ཨོཾ་བཛྲ་པུཥྤེ་ཨཱ་ཧཱུཾ།  ནས།།
ཤཔྡའི་ བར་གྱིས་མཆོད། སྤྲོ་ན། ཡན་ལག་བདུན་པ་ཡོངས་གྲགས་ལྟར་བྱས་རྗེས་  ཚོགས་ཞིང་རྣམས་རང་གནས་སུ་གཤེགས་པར་ བསམ། དེ་ནས།  ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉྷཾ། སྟོང་པ་ཉིད་དུ་གྱུར། སྟོང་པའི་ངང་
ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཨོཾ་ཡིག་དཀར་པོ་དེ་ལས་འོད་ཟེར་འཕྲོས་དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། རང་ཉིད་འཕགས་མ་གདུགས་དཀར་མོ་རྩ་

[035B] ཕྱག་དྲུག་གིས་གཡས་གསུམ་གྱིས་འཁོར་ལོ་མདའ་ལྕགས་ཀྱུ། གཡོན་གསུམ་གྱིས་སྡིགས་མཛུབ་གཞུ་རལ་གྲི་འཛིན་པ། དབུ་སྐྲ་
རལ་པའི་ཐོར་ཚུགས་ཅན་རིན་པོ་ཆེའི་རྒྱན་དང་དར་གྱི་ན་བཟའ་གསོལ་བ། ཞབས་སེམས་དཔའི་སྐྱིལ་མོ་ཀྲུང་གིས་དྭངས་གསལ་འོད་ཀྱི་ཕུང་པོའི་དབུས་ན་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་
སྔོན་པོ་དང་ཨོཾ་ཡིག་དཀར་པོས་མཚན་པ། དེ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཨོཾ་ཨརྒྷཾ་པྲ་ཏཱིཙྪ་སཱཧཱ། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་
ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་
ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུངས་ཞིང་བུམ་པའི་ཆུས་དབང་བསྐུར་བས་ལུས་ཐམས་ཅད་གང། དྲི་མ་ཐམས་ཅད་དག་ཆུའི་ལྷག་མ་སྤྱི་བོར་ལུད་པ་ཡོངས་སུ་གྱུར་བ་ལས་རྣམ་པར་སྣང་
མཛད་ཀྱིས་དབུ་བརྒྱན་པར་གྱུར།  མཆོད་པ་རྣམས།  ཨོཾ་ཨཱ་བིགྷྞཱ་ན་ཏ་ཤྲྀ་ཏྲ་ཧཱུཾ། ཞེས་བརྗོད་དེ་བགེགས་བསངས། སྭ་བྷཱ་ཝས་སྟོང་པར་སྦྱངས།  སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་

[036A]༄༅། །ལས་བྱུང་བའི་མཆོད་ཡོན་ཞབས་བསིལ་མེ་ཏོག་བདུག་སྤོས་མར་མེ་དྲི་ཆབ་ཞལ་ཟས་རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ། །ནས་
ཤཔྡའི་ བར་གྱིས་བྱིན་གྱིས་བརླབ།  ཨོཾ་ཨུཥྞཱི་ཥ་སི་ཏཱ་ཏ་པ་ཏྲེ་ཨརྒྷཾ་པྲ་ཏཱིཙྪ་ཧཱུཾ་སཱཧཱ། ནས། ཤཔྡའི་བར་གྱིས་མཆོད། བདེ་གཤེགས་ཐུགས་རྗེའི་གཙུག་ཏོར་ལས་འཁྲུངས་ཤིང། །བདེ་འབྱུང་བསྟན་ལ་གནོད་བྱེད་ཚར་བཅད་ནས། །
བདེ་ལེགས་འབྲས་བུ་ཉེ་བར་སྩོལ་མཛད་པའི། །བདེ་མཆོག་གདུགས་དཀར་ཅན་ལ་ཕྱག་འཚལ་བསྟོད། །རང་གི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་ཨོཾ་ཡིག་གི་མཐའ་སྐོར་བཟླ་བྱའི་སྔགས་ཀྱིས་བསྐོར་བ་ལས་འོད་ཟེར་
འཕྲོས་པས། ནད་གདོན་བར་ཆད་ཐམས་ཅད་སྦྱངས། བཅོམ་ལྡན་འདས་མའི་སྐུ་གསུང་ཐུགས་ཀྱི་དངོས་གྲུབ་ཐམས་ཅད་ཐོབ་པར་བསམ་པ་སོགས་སྐབས་སུ་གང་བབས་ཀྱི་དམིགས་པ་ལས་ཡིད་གཞན་དུ་མ་ཡེངས་པར། ཏ་དྱ་ཐཱ། ཨོཾ་ཨ་ན་
ལེ་ཨ་ན་ལེ། བི་ཥ་དེ་བི་ཥ་དེ། བཻར་བཻར། བཛྲ་དྷ་རི། བནྡྷ་བནྡྷ་ནི་ཧཱུཾ་ཧཱུཾ་ཕཊ་སཱཧཱ།  ཞེས་ཅི་ནུས་བཟླས་རྗེས་ཡིག་བརྒྱ་བརྗོད།  བདག་བསྐྱེད་ཀྱི་ཡེ་ཤེས་པ་ཕྱུང་སྟེ་མདུན་གྱི་ནམ་མཁར་ལ་བཞུགས་པར་བསམ། སྔར་བཞིན་མཆོད་
བསྟོད་བྱ། བཅོམ་ལྡན་འདས་གདུགས་དཀར་མོས་བདག་དང་སེམས་ཅན་ཐམས་ཅད་ལ་ནད་གདོན་བར་ཆད་ཐམས་ཅད་ཉེ་བར་ཞི་ཞིང་དངོས་གྲུབ་མ་ལུས་པ་སྩལ་ཏུ་གསོལ། ཞེས་སོགས་འདོད་དོན་ལ་གསོལ་བ་གདབ། གང་

[036B] །སོགས་བརྗོད་དེ་ནོངས་པ་བཟོད་པར་གསོལ། ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་རིམ་བཞིན་མི་དམིགས་པ་སྟོང་བར་ བསམས་ནས།  དགེ་བ་འདི་ཡིས་མྱུར་དུ་བདག། གཙུག་ཏོར་
གདུགས་དཀར་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡིས་ལ་འགོད་པར་ཤོག།  །ཅེས་བསྔོ་བ་སྨོན་ལམ་དང་མི་དམིགས་པས་རྒྱས་གདབ་པར་བྱའོ། །དེ་ལྟར་བཅོམ་ལྡན་འདས་གདུགས་དཀར་མོའི་སྒྲུབ་ཐབས་འདི་ནི། གུན་སའི་
ནེ་ཨེར་ཁེ་ཏའི་ཆིན་གྱི་མི་སྣ་མེའི་རིན་དགེ་སློང་བློ་བཟང་རྒྱལ་མཚན་གྱིས་སྒྲུབ་ཐབས་ཁྱེར་བདེ་ཞིག་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་མཆོད་དཔོན་ཞྭ་ལུ་མཁན་པོའོ།། །།
   ༈   །  །།གཞོམ་བཤིག་མེད་པ་དེ་བཞིན་ཉིད་ཀྱི་ཁམས། །གློ་བུར་སྒྲིབ་དང་
བྲལ་བའི་ཡེ་ཤེས་མཛོད། །དབྱེར་མེད་པདྨའི་རིགས་ཀྱི་དབང་ཕྱུག་ཏུ། །ཡོངས་བཞེངས་ཚེ་དཔག་མེད་ཀྱིས་རྟག་ཏུ་སྐྱོངས། །གང་གི་ལྷ་སྔགས་རྣལ་འབྱོར་བྱིན་ཟ་ལྟར། །འབར་བས་ཉི་བུའི་དཔུང་ཚོགས་ལྷག་མེད་དུ། །
བསྲེག་པའི་གྲགས་སྙན་མུ་ཏིག་དཀར་པོའི་རྒྱན། །ཕྱོགས་བྲལ་བུ་མོའི་རྣ་བར་རིང་དུ་འཕྱང། །འཆི་མེད་ཆེར་དབང་གྲུབ་པའི་རྒྱལ་མོ་ལས། །ཉེར་འོངས་འོད་མཚན་སྟོང་དུ་འབར་བའི་གཟིས། །ཉེས་བརྒྱའི་སྨག་རུམ་སེལ་བའི་སྟ་

[037A]༄༅། །གོན་དུ། །ཆོག་བསྒྲིགས་སྐྱ་རེངས་གཞོན་ནུ་འདི་ན་བྲེལ།  །འདིར་མགོན་པོ་ཚེ་དང་ཡེ་ཤེས་དཔག་ཏུ་མེད་པ་ལ་རྒྱུད་སྡེ་གོང་འོག་ནས་བཤད་པའི་སྲོལ་དང་བརྒྱུད་པའི་རིམ་པ་ཇི་སྙེད་ཅིག་མཆིས་པ་ལས།  མ་གཅིག་གྲུབ་པའི་
རྒྱལ་མོ་ནས་ཉེ་བར་བརྒྱུད་དེ་འོགས་པའི་ལྷ་གཅིག་བུམ་གཅིག་ཅེས་གྲགས་པ་ལ་བརྟེན་ནས། རྡོ་རྗེ་སློབ་དཔོན་ཆེན་པོ་སོགས་ཡུལ་མཆོག་དམན་ལ་བརྟན་བཞུགས་དང་ཚེའི་རྟེན་འབྲེལ་ཇི་ལྟར་བསྒྲིག་པའི་ཚུལ་ལ། སྟེགས་མཐོ་བར་མཎྜལ་པདྨ་འདབ་བཞིའི་སྟེང་དུ་
བུམ་པ་བཅུད་ལྡན་ཁ་རྒྱན་མགུལ་ཆིངས་དང་བཅས་པ། གཡས་སུ་ཚེ་ཆང། གཡོན་དུ་ཚེ་རིལ། དེ་དག་གི་མདུན་དུ་བདག་མདུན་གྱི་མཆོད་པ་བཟང་ཞིང་རྒྱས་པ་དང། ཚེ་དཔག་གི་འབུལ་གཏོར། མཁའ་འགྲོ་སྤྱི་གཏོར། གཞི་བདག་གཏོར་མ། གཞན་ཡང་འོག་
ཏུ་དགོས་པའི་སྐུ་གསུང་ཐུགས་རྟེན། རིགས་ལྔའི་མཚན་མ། རྒྱལ་སྲིད་སྣ་བདུན། རྫས་བརྒྱད་སོགས་ལེགས་པར་བཤམ། སྒྲུབ་པ་པོ་རྣམས་སྟན་བདེ་བ་ལ་འཁོད་དེ། སྐྱབས་འགྲོ་སེམས་བསྐྱེད་རྒྱུད་དང་འདྲེས་ངེས་པར་བྱས་ནས།  རང་སྐད་ཅིག་གིས་
ཚེ་དཔག་མེད་དུ་གསལ་བའི་སྙིང་གར་ཟླ་བ་ལ་གནས་པའི་ཧྲཱི་དམར་པོ་ལས་འོད་ཟེར་འཕྲོས། རང་བཞིན་གྱི་གནས་ནས་བླ་མ་དང་གཉིས་སུ་མེད་པའི་མགོན་པོ་ཚེ་དཔག་མེད་ལ་སངས་རྒྱས་དང་བྱང་ཆུབ་སེམས་དཔའི་
ཚོགས་ཀྱིས་བསྐོར་བ་མདུན་གྱི་ནམ་མཁར་བཛྲ་ས་མཱ་ཛཿ་ས་སྤྱན་དྲངས། ཨོཾ་ཨ་པ་རི་མི་ཏ་ཨཱ་ཡུརྫྙཱ་ན་ས་པ་རི་ཝཱ་ར་ཨརྒྷཾ་ནས། ཤཔྡའི་བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །ཞེས་སོགས་དང་

[037B] ཚོགས་ཞིང་རྣམས་རང་ལ་ཐིམ་པར་བསམ། བདག་བསྐྱེད་ནི། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉྷཾ། སྟོང་པ་ཉིད་དུ་གྱུར། སྟོང་བའི་ངང་ལས་པཾ་ལས་པདྨ་དང། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་
རང་གི་སེམས་ཉིད་ཧྲཱི་དམར་པོ་རིང་ཆ་ཚེག་དྲག་དང་བཅས་པ་དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་ཡོངས་སུ་གྱུར་པ་ལས། རང་ཉིད་མགོན་པོ་ཚེ་དང་ཡེ་ཤེས་དཔག་ཏུ་མེད་པ་སྐུ་མདོག་དམར་
པོ་ཞལ་གཅིག་ཕྱག་གཉིས་ཀྱིས་མཉམ་པར་གཞག་པའི་སྟེང་ན་ཚེའི་བུམ་པ་བསྣམས་པ། དབུ་སྐྲ་རལ་པའི་ཐོར་ཚུགས་ཅན། རིན་པོ་ཆེའི་དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ། སེ་མོ་དོ། དོ་ཤལ། འོག་
པག་སྟེ་རྒྱན་བརྒྱད་ཀྱིས་བརྒྱན་ཅིང། དར་གྱི་ན་བཟའ་ཀླུབས་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་ཤིང། མཚན་དང་དཔེ་བྱད་གསལ་ལ་རྫོགས་པ་དྭངས་གསལ་འོད་ཀྱི་རང་བཞིན་ཅན་དུ་གྱུར་པའི་སྤྱི་བོར་ཨོཾ། མགྲིན་པར་ཨཱ་
ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་ལས། སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་
པར་གྱུར། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་

[038A]༄༅། །ཀྱིས་བདུད་རྩིས་གང་བའི་རིན་པོ་ཆེའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུངས་ཞིང། བུམ་པའི་ཆུས་དབང་བསྐུར། ལུས་ཀྱི་ནང་ཐམས་ཅད་གང། དྲི་མ་
ཐམས་ཅད་དག་བདེ་བ་ཆེན་པོ་མྱོང། ཆུའི་ལྷག་མ་སྤྱི་པོར་ལུད་པ་ལས་བླ་མ་དང་དབྱེར་མེད་པའི་སྤྲུལ་སྐུ་ཚེ་དཔག་མེད་ཀྱིས་དབུ་བརྒྱན་པར་གྱུར། བདག་བསྐྱེད་ཀྱི་མཆོད་པ་རྣམས་བསངས་སྦྱངས་བྱིན་བརླབ་བླ་མེད་སྤྱི་ལྟར་བྱས་ཏེ། ཨོཾ་ཨ་
པ་རི་མི་ཏ་ཨཱ་ཡུརྫྙཱ་ན་ས་པ་རི་ཝཱ་ར་ཨརྒྷཾ་ནས། ཤཔྡའི་ བར་གྱིས་མཆོད་ཅིང།  དྲི་མེད་གཞོམ་བཤིག་བྲལ་བ་ཆོས་སྐུའི་དང་ཉིད་ལས། །ཐུགས་རྗེ་ཆེན་པོས་འགྲོ་ལ་རྗེས་སུ་ཆགས་བའི་ཚུལ། །པདྨ་རཱ་གའི་མདངས་ལྡན་དྲི་མེད་འོད་
འབར་བ། །སྐྱོབ་པ་མཚུངས་མེད་ཚེ་དཔག་མེད་ལ་ཕྱག་ འཚལ་ལོ།  །ཞེས་པའམ། བཅོམ་ལྡན་མགོན་པོ་ཚེ་དཔག་མེད། །སྡིག་པའི་དྲི་མ་ཕྱིར་བསལ་ནས། །མཁའ་དང་མཉམ་པའི་སྐུ་མངའ་བུ། །མཉམ་ཉིད་སྐུ་ལ་ཕྱག་འཚལ་ལོ། །
ཞེས་པས་བསྟོད། རིགས་བདག་ཚེ་དཔག་མེད་ཀྱི་ཕྱག་མཚན་བུམ་པའི་ནང་དུ་ཟླ་བའི་དཀྱིལ་འཁོར་གྱི་དབུས་སུ་ཧྲཱི་ཡིག་གི་མཐར་སྙིང་པོ་དང། གཟུངས་རིང་གིས་བསྐོར་བ་ལས་འོད་ཟེར་འཕྲོས། རྒྱལ་བ་སྲས་བཅས་ཀྱི་བྱིན་རླབས་
སོགས་འཁོར་འདས་ཀྱི་ཕུན་ཚོགས་ཐམས་ཅད་དང། རང་གི་ཚེ་ཡར་བ་བརྐུས་པ་ལ་སོགས་པ་ཐམས་ཅད་བསྡུས། སྔགས་འཕྲེང་ལ་ཐིམ། དེ་ལས་བདུད་རྩིའི་རྒྱུན་བབས། བུམ་པ་འཆི་མེད་ཀྱིས་བདུད་རྩིས་གང་བ་ལས་བདུད་

[038B] ལུས་ཀྱི་ནང་ཐམས་ཅད་གང། སྡིག་སྒྲིབ་ཐམས་ཅད་དག་འཆི་མེད་ཚེའི་དངོས་གྲུབ་ཐོབ་པར་བསམ་ཞིང། རང་གི་སྙིང་གར་ཡང་ཟླ་བའི་སྟེང་དུ་ཧྲཱི་ཡིག་དམར་པོའི་མཐར་སྔགས་ཕྲེང་གིས་བསྐོར་བ་བསམས་
དེ་ལས་ཀྱང་འོད་ཟེར་སྤྲོ་བསྡུ་སོགས་སྔར་ལྟར་དམིགས་ནས་གཟུངས་རིང་ཐུང་ཅི་འགྲུབ་བཟླ། མདུན་བསྐྱེད་ནི། བུམ་པ་བསངས་སྦྱངས། སྟོང་པ་ཉིད་དུ་གྱུར། སྟོང་བའི་ངང་ལས་པཾ་ལས་བྱུང་བའི་རིན་པོ་ཆེའི་བུམ་པ་དམར་པོ་ལྟོ་བ་ཆེ་བ། མགྲིན་པ་རིང་
བ༑ མཆུ་འཕྱང་བ་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པ། ཕྱི་བུམ་པའི་རྣམ་པ་ལ་ནང་ལྷའི་གཞལ་ཡས་ཁང་གྲུ་བཞི་སྒོ་བཞི་རྒྱན་རྟ་བབས་དང་བཅས་པ། དེའི་དབུས་སུ་པཾ་ལས་པདྨ་དང་ ཞེས་བ་ནས།  ཆུའི་ལྷག་མ་
སྤྱི་བོར་ལུད་པ་ཡོངས་སུ་གྱུར་བ་ལས། སྤྲུལ་སྐུ་ཚེ་དཔག་མེད་ཀྱིས་དབུ་བརྒྱན་པར་གྱུར།  ཅེས་པའི་བར་ལ།  རང་ཉིད་ཅེས་བ་དོར། མདུན་བསྐྱེད་ཀྱི་མཆོད་པ་བྱིན་བརླབ་ནས་བསྟོད་པའི་བར་སྔར་ལྟར་དང། བཟླས་པའི་སྐབས་རང་གི་ཚབ་ཏུ་བསྒྲུབ་བྱ་གང་ཡིན་ལ་བདུད་
རྩི་འབེབས་པ་སོགས་དམིགས་པས་ཁ་སྒྱུར་ཞིང། ཐུགས་ཀའི་སྔགས་ཕྲེང་ལས་བདུད་རྩིའི་རྒྱུན་བབས་པ་བུམ་པའི་ཆུ་དང་རོ་གཅིག་ཏུ་འདྲེས་ནས་ཚེའི་བདུད་རྩིར་བྱིན་གྱིས་བརླབས་པར་བསམ་ལ་གཟུངས་རིང་ཐུང་བཟླ། ཚེ་ཆང་ཡང་བསངས་སྦྱངས།  སྟོང་པའི་ངང་ལས་
ཡཾ་ལས་རླུང། རཾ་ལས་མེ། ཨཱ་ལས་མི་མགོ་རློན་པའི་སྒྱེད་པུ་གསུམ་གྱི་སྟེང་དུ་ཨཱ་ལས་བྱུང་པའི་ཐོད་པའི་ནང་དུ། བྷྲཱུཾ་ཨཾ་ཛཾ་ཁཾ་ཧཱུཾ། ལཾ་མཾ་པཾ་ཏཾ་བཾ་ལས་བྱུང་བའི་ཤ་ལྔ་དང་བདུད་རྩི་ལྔ་ལ་རང་རང་གི་ས་བོན་གྱིས་མཚན་པ། དེ་དག་

[039A]༄༅། །གི་སྟེང་དུ་ཨོཾ་ཨཱ་ཧཱུཾ་གི་ཡི་གེ་གསུམ་སྟེང་ནས་སྟེང་དུ་བརྩེགས་པར་གྱུར། རང་གི་ཐུགས་ཀའི་ས་བོན་ལས་འོད་འཕྲོས་རླུང་ལ་ཕོག་རླུང་གཡོས་མེ་སྦར་ཐོད་པའི་ནང་གི་རྫས་རྣམས་ཞུ་ཞིང་ཁོལ་
ཡི་གེ་གསུམ་ལས་འོད་ཟེར་འཕྲོས། ཕྱོགས་བཅུའི་དེ་བཞིན་གཤེགས་པ་དང་དཔའ་བོ་རྣལ་འབྱོར་མ་རྣམས་ཀྱི་ཐུགས་ཀ་ནས་ཡེ་ཤེས་ཀྱི་བདུད་རྩི་སྤྱན་དྲངས་ཤིང། རྒྱ་མཚོ་ལ་སོགས་པ་ཕྱོགས་བཅུ་ན་གནས་པའི་བདུད་རྩི་
ཐམས་ཅད་བཀུག་སྟེ་ཐོད་པའི་ནང་གི་རྫས་ལ་ཐིམ་ཞིང། ཨོཾ་ཨཱ་ཧཱུཾ་ཡང་རིམ་གྱིས་ཞུ་ནས་ཐིམ་པས་སྦྱངས་རྟོགས་སྦར་གསུམ་གྱིས་འཆི་མེད་ཀྱི་བདུད་རྩིར་གྱུར་པར་ བསམ། ཚེ་རིལ་ཡང་བསངས་སྦྱངས།  སྟོང་པའི་ངང་ལས་ནད་རིགས་
བཞི་བརྒྱ་རྩ་བཞིའི་གཉེན་པོར་གྱུར་པའི་སྨན་སྣ་ཚོགས་བསྡུས་པ་ལས་གྲུབ་པའི་རིལ་བུ། དེ་ལས་འོད་ཟེར་འཕྲོས། འཁོར་འདས་ཀྱི་ཡོན་ཏན་བཅུད་ལེན་གྱི་ནུས་པ་ཐམས་ཅད་བསྡུས་ནས་ཐིམ་པར་ བསམ་ལ།  དེ་གཉིས་ཀ་གཟུངས་
 རིང་ཐུང་གིས་བསྒྲུབས། འབུལ་གཏོར་བླ་མེད་སྤྱི་འགྲོ་ལྟར་བྱིན་གྱིས་བརླབས་ཏེ༑  ཨོཾ་ཨ་པ་རི་མི་ཏ་ཨཱ་ཡུརྫྙཱ་ནས་པ་རི་ཝཱ་ར་ཨི་དཾ་བ་ལིནྟྲ་ཁ་ཁ་ཁཱ་ཧི་ཁཱ་ཧི།  ལན་གསུམ་ལ་སོགས་པས་འབུལ་ཞིང། མཆོད་བསྟོད་ཀྱི་མཐར་འདོད་དོན་ལ་གསོལ་བ་གདབ་ཅིང་དཔང་པོ་ཞུ་
མཁའ་འགྲོ་སྤྱི་གཏོར་དང་གཞི་བདག་ལ་གཏོར་མ་ཕུལ་ཏེ་ཕྲིན་ལས་བཅོལ། དེ་དག་ནི་སྔོན་དུ་འགྲོ་བའི་རིམ་པའོ། །དངོས་གཞི་ནི་འབུལ་ཡུལ་རྡོ་རྗེ་སློབ་དཔོན་ལྟ་བུ་རོལ་མོའི་སྒྲ་དང་བཅས་པས་སྤྱན་དྲངས་ནས་སྣ་ཚོགས་རྡོ་རྗེའི་རེ་ཁཱས་མཚན་པའི་གདན་བཤམས་པའི་སྟེང་དུ་བཞུགས་

[039B]  སྭ་བྷཱ་ཝ་ ས་འབུལ་ཡུལ་སྟོང་པར་སྦྱངས།  སྟོང་པའི་ངང་ལས་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་གཞོམ་བཤིག་དང་བྲལ་བ་སྣ་ཚོགས་རྡོ་རྗེས་མཚན་པ། དེའི་སྟེང་དུ་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་དབུས་སུ་དུས་གསུམ་སངས་རྒྱས་ཀུན་
གྱི་ངོ་བོ་དཔལ་ལྡན་བླ་མ་དམ་པའི་བདེ་སྟོང་གཉིས་སུ་མེད་པའི་ཡེ་ཤེས་ཀྱི་ངོ་བོ་ཧྲཱི་དམར་པོ། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལས་རྡོ་རྗེ་སློབ་དཔོན་མགོན་པོ་ཚེ་དང་ཡེ་
ཤེས་དཔག་ཏུ་མེད་པ།  ཞེས་པ་ནས།  ཐུགས་ཀར་ཧཱུཾ་དང་ཟླ་བ་ལ་གནས་ མཆོད་ཡོན་གཉིས་ལྟ་བུའི་ཚེ་ཡེ་ཤེས་དང། ས་སྐྱོང་མིའི་དབང་པོའི་ཐུགས་ཀྱི་ངོ་བོ་ཞེས་པ་དང། གང་ཟག་གཞན་ལ་ཆེ་གེ་མོའི་རྣམ་པར་ཤེས་པ་ཞེས་བསྒྱུར།  པའི་ཧྲཱི་ ཡུལ་གཞན་ལ་སྔར་ལྟར་བསྒྱུར།།
དམར་པོས་མཚན་པར་གྱུར། དེ་ལས་འོད་ཟེར་འཕྲོས། རང་བཞིན་གྱི་གནས་ནས་མགོན་པོ་ཚེ་དཔག་མེད་དང། གཞན་ཡང་ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཚེ་དཔག་མེད་ཀྱི་རྣམ་པར་སྤྱན་དྲངས།  རྒྱལ་པར་སྤྲོ་ན།  མ་
ལུས་སེམས་ཅན་མ་ནས། མཆོག་རྣམས་ལེགས་པར་སྩལ་ཏུ་གསོལ། །ཞེས་པའི་བར་དང། ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨཱ་ཡུརྫྙཱ་ན་ས་པ་རི་ཝཱ་ར་བཛྲ་ས་མཱ་ཛཿ་བཅོམ་ལྡན་ཐུགས་རྗེས་བྱོན་པ་ལེགས།  །ནས།  ཐུགས་ལ་དགོངས་
བཞིན་གནང་བར་མཛོད། །ཨོཾ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སཱཧཱ། ཇི་ལྟར་ བསྡུ་ན་སྔགས་འདི་ཙམ་གྱིས་འཐུས།  བལྟམས་པ་ སོགས་དང།  བདག་དང་འགྲོ་ལ་ སོགས་ཀྱི་མཐར།  ཛཿ་ཧཱུཾ་བཾ་ཧོཿ་ ཞེས་བརྗོད་

[040A]༄༅། །ནས་བླ་མ་ལ་དབྱེར་མེད་དུ་ཐིམ་པར་བསམ། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས། ཤཔྡའི་བར་གྱིས་མཆོད། དེ་བཞིན་
གཤེགས་པ་ཐམས་ཅད་ཀྱིས་དབང་བསྐུར་བར་མཛད་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་འཆི་མེད་ཚེའི་བདུད་རྩིས་གང་བའི་བུམ་པ་ཐོགས་ནས། ཇི་ལྟར་  ྾  ས་མ་ཡ་ཤྲཱི་ཡེ་ཧཱུཾ། ཨོཾ་ཨ་མ་ར་ཎི་ཛཱི་ཝ་ནྟཱི་ཡེ་
སཱཧཱ། ཞེས་གསུང་ཞིང་དབང་བསྐུར་བས་སྐུ་ལུས་ཀྱི་ནང་ཐམས་ཅད་འཆི་མེད་ཆེའི་བདུད་རྩིས་གང། ཆུའི་ལྷག་མ་སྤྱི་བོར་ལུད་པ་ཡོངས་སུ་གྱུར་པ་ལས། སྤྲུལ་སྐུ་ཚེ་དཔག་མེད་ཀྱིས་དབུ་བརྒྱན་པར་གྱུར། སླར་ཡང་ཐུགས་
ཀིའི་ཧྲཱི་ལས་འོད་ཟེར་འཕྲོས། འཆི་བ་མེད་པ་ཚེའི་དངོས་གྲུབ་ཐམས་ཅད་ཡི་གེ་ཧྲཱི་དམར་པོའི་རྣམ་པ་ནམ་མཁའ་གང་བ་སྤྱན་དྲངས། བླ་ བླ་མ་དང་མིའི་དབང་པོའི་ཞེས་པ་ལྟ་བུ་སྐབས་སུ་གང་བབས་ཁ་བསྒྱུར།  མའི་སྐུ་གསུང་ཐུགས་ལ་ཛཿ་ཧཱུཾ་བཾ་ཧོཿ་སླར་ཡང་ཐུགས་ཀའི་ཧྲཱི་ལས་འོད་ཟེར་འཕྲོས་བླ་མ་
ཡི་དམ་མཆོག་གསུམ་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་སྤྱན་དྲངས། བླ་མ་ལ་ཐིམ་པས་སྐྱབས་གནས་ཀུན་འདུས་ཀྱི་བདག་ཉིད་ཆེན་
པོར་གྱུར་ པར་བསམས། མཆོད་པ་བྱིན་གྱིས་བརླབས་ནས། ཆུ་བཞི། ཉེར་སྤྱོད། རོལ་མོ། འདོད་ཡོན་ལྔ། རྒྱལ་སྲད་སྣ་བདུན། རྟགས་བརྒྱད། གོས་རྒྱན།  བརྩེ་བའི་ཁོར་ཡུག་ནས་  ྾  ཨོཾ་བཛྲ་མཧཱ་པཱུ་ཛ་མེ་གྷ་ཨཱ་ཧཱུཾ། ཞེས་

[040B] སྔར་གྱི་བསྟོད་པའམ། འཇིག་རྟེན་འདྲེན་པའི་གཙོ་བོ་ཚེ་དཔག་མེད།  །ཞེས་སོགས་ཀྱིས་བསྟོད།  བླ་མ་མགོན་པོ་ཚེ་དཔག་མེད་དུ་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧྲཱི་དམར་པོ་
རིང་ཚ་ཚེག་དྲག་དང་བཅས་པའི་མཐར་སྔགས་ཀྱི་ཕྲེང་བས་གཡས་སྐོར་དུ་བསྐོར་བར་ བསམ། དེ་ནས་མདུན་གྱི་ནམ་མཁའི་དབྱིངས་ཐམས་ཅད་དངོས་བརྒྱུད་ཀྱི་བླ་མས་གང་བ་ཐམས་ཅད་ཀྱི་ཕྱག་ན་འཆི་མེད་ཚེའི་བདུད་རྩིས་གང་བའི་བུམ་པ་བསྣམས་པ་
ཚེའི་དངོས་གྲུབ་སྩོལ་བ་ལ་རྩེ་གཅིག་པའི་རྣམ་པ་གསལ་ལེགས་པར་བཏབ་ནས་ཐུགས་དམ་བསྐུལ་པའི་ཕྱིར་གསོལ་བ་འདི་ལྟར་གདབ་བོ།  །བཅོམ་ལྡན་ཚེ་དཔག་མེད་མགོན་ཡང། །གནས་འདིར་སྤྱན་འདྲེན་གཤེགས་སུ་གསོལ། །གནས་མཆོག་
འདི་རུ་བྱོན་ནས་ཀྱང། །དཔལ་ལྡན་བླ་མ་དམ་པ་ཡི་ མཆོད་ཡོན་གཉིས་ལྟ་བུའི་ཚེ་དམ་པ་དང།  །སྐུ་ཚེ་བསྐལ་བརྒྱའི་བར་དུ་སྲིངས། །འཆི་མེད་ཚེ་ཡི་དངོས་གྲུབ་སྩོལ། །ཨོཾ་ཨ་མར་ཎི་ཛཱི་ཝ་ནྟཱི་ཡེ་སཱཧཱ། མ་གཅིག་གྲུབ་པའི་རྒྱལ་མོ་དང། །ཏི་ཕུ་གསང་སྔགས་སྡོང་པོ་དང། །རས་
ཆུང་རྡོ་རྗེ་གྲགས་པ་ཡང། །གནས་འདིར་སྤྱན། མཆོད་ཡོན་གཉིས་ལྟ་བུའི་ཚེ་དམ་པ་དང། ས་སྐྱོང་མི་ཡི་དབང་པོ་ཡི། །ཞེས་པ་ལྟ་བུས་མཚོན་སྐབས་སུ་གང་བབས་བསྒྱུར།  འདྲེན་གཤེགས་སུ་གསོལ། །གནས་མཆོག་འདི་རུ་བྱོན་ནས་ཀྱང། །དཔལ་
ལྡན་བླ་མ་དམ་པ་ཡི། །སྐུ་ཚེ་བསྐལ་བརྒྱའི་བར་དུ་སྲིངས། །འཆི་མེད་ཚེ་ཡི་དངོས་གྲུབ་སྩོལ། །ཨོཾ་ཨ་མ་ར་ཎི་ཛཱི་ཝནྟཱི་ཡེ་སཱཧཱ། དབང་ཕྱུག་མི་ལ་རས་ཆེན་དང། །བཀའ་བརྒྱུད་དྭགས་པོ་ལྷ་རྗེ་དང། །བདེ་གཤེགས་ཁམས་

[041A]༄༅། །པ་རྡོར་རྒྱལ་ཡང། །གནས་འདིར་སྤྱན་འདྲེན་གཤེགས་སུ་གསོལ། །གནས་མཆོག་འདི་རུ་བྱོན་ནས་ཀྱང། །དཔལ་ལྡན་བླ་མ་དམ་པ་ཡི། །སྐུ་ཚེ་བསྐལ་བརྒྱའི་བར་དུ་སྲིངས། །འཆི་མེད་ཚེ་ཡི་དངོས་གྲུབ་
སྩོལ། །ཨོཾ་ཨ་མར་ཎི་ཛཱི་ཝ་ནྟཱི་ཡེ་སཱཧཱ། འབྲི་གུང་འཇིག་རྟེན་མགོན་པོ་དང། །སྤྱན་སྔ་ཆོས་ཀྱི་རྒྱལ་པོ་དང། །རྒྱལ་བ་ཡང་དགོན་ཆོས་རྗེ་དང། །གནས་  ྾    ྾    ྾    ྾    ྾  ཐུགས་སྲས་སྤྱན་སྔ་རིན་ལྡན་དང། །ཟུར་ཕུག་རིན་ཆེན་དཔལ་
བཟང་དང། །འབའ་ར་རྒྱལ་མཚན་དཔལ་བཟང་ཡང། །གནས་  ྾    ྾    ྾  སྐྱེས་མཆོག་ཨ་ནནྡ་པ་དང། །ཆོས་རྗེ་དཔལ་འབྱོར་རྒྱལ་མཚན་དང། །འཇམ་དབྱངས་ཀུན་དགའ་རྒྱལ་མཚན་ཡང། །གནས་  ྾    ྾    ྾  རྒྱལ་བ་དགེ་འདུན་རྒྱ་
མཚོ་དང། །ཆོས་རྗེ་བསོད་ནམས་གྲགས་པ་དང། །རྗེ་བཙུན་བསོད་ནམས་རྒྱ་མཚོ་ཡང། །གནས་  ྾    ྾    ྾  སྤྱན་སྔ་ཆོས་དཔལ་བཟང་པོ་དང། །འཁོན་སྟོན་དཔལ་འབྱོར་ལྷུན་གྲུབ་དང། །དཔལ་འབྱོར་འཕྲིན་ལས་རབ་རྒྱས་ཀྱང། །
གནས་  ྾    ྾    ྾  ཀུན་མཁྱེན་བློ་བཟང་རྒྱ་མཚོ་དང། །གནས་བརྟན་འཇམ་དབྱངས་གྲགས་པ་དང། །ཁྱབ་བདག་བསྟན་པའི་མཚན་ཅན་ཡང། །གནས་  ྾    ྾    ྾  ཀུན་མཁྱེན་ཤེས་རབ་དཔལ་བཟང་དང། །སེམས་དཔའ་ཆེན་པོ་ཚུལ་
ཁྲིམས་དཔལ། །འཁྲུལ་ཞིག་རིན་ཆེན་བཤེས་གཉེན་ཡང། །གནས་འདིར་  ྾  མཚུངས་མེད་སངས་རྒྱས་རྒྱ་མཚོ་དང། །རྗེ་བཙུན་སྐྱབས་མཆོག་དཔལ་བཟང་ །འདིས་འབའ་ར་བ་ལ་གསན་དང།  །རྒྱལ་བ་བློ་བཟང་དོན་གྲུབ་ཀྱང། །གནས་

[041B] །པཎ་ཆེན་བློ་བཟང་ཆོས་རྒྱན་དང། །རྒྱུད་ཆེན་དཀོན་མཆོག་རྒྱལ་མཚན་ཡང། །གནས་  ྾  དཀའ་ཆེན་བསོད་ནམས་གྲགས་པ་དང། །བློ་བཟང་རྒྱལ་བ་མ་ལུས་པའི། །ཡེ་ཤེས་སྒྱུ་འཕྲུལ་ཆེན་
པོ་ཡང། །གནས་  ྾  གཞན་ སྔ་ཕྱིའི་བརྒྱུད་རིམ་ཤིན་ཏུ་མང་བའི་བསྡོམས་འདི་བཀོད་པ་ཡིན་ལ་དམིགས་པའི་ཚ་ཐམས་ཅད་གསལ་འདེབས་ཐུབ་ན་ལེགས་པ་ཡོད།  ཡང་སྣང་བ་མཐའ་ཡས་གར། །དངོས་བརྒྱུད་བླ་མ་ཐམས་ཅད་དང། །དྲིན་ཅན་རྩ་བའི་བླ་མ་ཡང། །གནས་  ྾  ཞེས་གདངས་དང་བཅས་གསོལ་བ་བཏབ་པས། བླ་མ་རྣམས་དང་མདུན་བསྐྱེད་ཀྱི་ལྷའི་ཐུགས་
ཀ་ནས་འོད་ཟེར་དང་བདུད་རྩིའི་རྒྱུན་བྱུང། བླ་མ་དམ་པའི་སྐུ་ལུས་ཀྱི་ནང་ཐམས་ཅད་གང། མ་དག་སྣང་ངོའི་ནད་གདོན་
སྡིག་སྒྲིབ་བར་ཆད་ཐམས་ཅད་སྦྱངས། སླར་ཡང་འོད་ཟེར་ཕྱོགས་བཅུར་འཕྲོས་འཇིག་རྟེན་གྱི་ཁམས་ཐམས་ཅད་ཁྱབ་པས་སེམས་ཅན་ཐམས་ཅད་ཀྱི་ཚེ་ གོང་གི་འགས་འགྲེས་སྒྱུར་ཁེ་བྱེད།  དང་བསོད་ནམས་སོགས་ཡོན་ཏན་ཐམས་
ཅད་རྒྱས་པར་བྱས། རྒྱལ་བ་སྲས་བཅས་ཀྱི་བྱིན་རླབས་ནུས་མཐུ་དང། གཞན་ཡང་འཇིག་རྟེན་ཁམས་ཀྱི་ཚེ་དང་བསོད་ནམས། འབྱུང་བ་རྣམས་ཀྱི་ནུས་མཐུ་རོ་བཅུད། ཚེ་འཁྱེར་བ་ཡར་བ་ལ་སོགས་པ་མདོར་ན་འཁོར་འདས་ཀྱི་
ཡོན་ཏན་ཐམས་ཅད་འོད་དང་བདུད་རྩིའི་རྣམ་པར་བཀུག་བླ་མའི་དབུ་གཙུག་ནས་ཐིམ། སྐུ་ལུས་ཀྱི་ནང་ཐམས་ཅད་གང་བས་འཆི་བ་མེད་པ་ཚེའི་དངོས་གྲུབ་དམ་པ་བརྙེས་པར་ བསམས་ནས་གཟུངས་རིང་ཐུང་ཅི་འགྲུབ་བཟླ།  དེ་ནས་

[042A]༄༅། །འབུལ་ཡུལ་གྱི་ཕྱག་ཏུ་ཚེ་དཔག་མེད་ཀྱི་སྐུ་བྲིས་འབུར་གང་ཡང་རུང་བ་ཕུལ་ཏེ།  དུས་གསུམ་རྒྱལ་བའི་སྤྱི་གཟུགས་བླ་མ་རྗེའི། །མཛེས་སྐུ་མི་ཟད་རྒྱན་གྱི་འཁོར་ལོའི་མཛོད། །འཁོར་བ་མ་སྟོང་བར་དུ་བརྟན་བཞུགས་
ནས། །མཐོང་ཐོས་དྲན་པས་དོན་ལྡན་མཛད་དུ་གསོལ།  །ཚེ་མདོའི་གླེགས་བམ་ཕུལ་ལ།  དུས་གསུམ་རྒྱལ་བའི་སྤྱི་གཟུགས་བླ་མ་རྗེའི། །གསུང་དབྱངས་མི་ཟད་རྒྱན་གྱི་འཁོར་ལོའི་མཛོད། །ཟབ་དང་རྒྱ་ཆེའི་ཆོས་ཀྱི་བདུད་རྩི་ཡིས། །རིས་
མེད་འགྲོ་ལ་ཕན་བདེའི་དགའ་སྟོན་སྩོལ།  །ཐུགས་རྟེན་ཕུལ་ནས།  དུས་གསུམ་རྒྱལ་བའི་སྤྱི་གཟུགས་བླ་མ་རྗེའི། །ཐུགས་གསང་མི་ཟད་རྒྱན་གྱི་འཁོར་ལོའི་མཛོད། །ཕྱིན་དྲུག་རིམ་གཉིས་ཟབ་མོའི་རྣལ་འབྱོར་ལས། །ནམ་ཡང་
གཡོ་མེད་བརྟན་པར་བཞུགས་སུ་གསོལ།  །བུམ་པ་ཕུལ་ནས།  རིན་ཆེན་བུམ་པ་ཡིད་འཕྲོག་གཞལ་ཡས་ཁང། །འཆི་མེད་ལྷ་དང་ཚེ་ཡི་བཅུད་ཀྱིས་གཏམས། །ཕུལ་བས་ཡོན་ཏན་ཀུན་གྱི་འབྱུང་གནས་ཆེ། །ཡིད་བཞིན་ནོར་ལྟར་
འགྲོ་བའི་རེ་སྐོང་མཛོད། །རིགས་ལྔའི་ཕྱག་མཚན་ཕུལ་ཏེ། ཡེ་ཤེས་ལྔ་བདག་བཅོམ་ལྡན་རིགས་ལྔ་ཡི། །མཚན་མ་ཕུལ་བས་སྣ་ཚོགས་དབང་པོ་དང། །འཚམ་པར་ཆོས་ཀྱི་འཁོར་ལོའི་མཛད་བཟང་གིས། །འཕྲིན་ལས་ནམ་མཁའི་
མཐའ་ཁྱབ་མཛད་དུ་གསོལ། །ཚེ་ཆང་ཕུལ་ཏེ། འཆི་མེད་རིགས་ལྔ་ཞུ་བའི་རྫས། །འཁོར་འདས་ཡོན་ཏན་དྭངས་མའི་བཅུད། །གསོལ་བས་ལས་རླུང་འཆི་བདག་དགྲས། །མི་གཡོ་བདེ་སྟོང་རྫོགས་པར་ཤོག་ཚེ་རིལ་ཕུལ་

[042B] བཞི་བརྒྱ་རྩ་བཞིའི་ནད་འཇོམས་སྨན། །སྙིང་པོ་ཀུན་བསྡུས་དཔལ་གྱི་ཟས། །གསོལ་བས་བར་ཆད་ནད་གདོན་ལས། །རྒྱལ་ཏེ་འཇིགས་མེད་སྐུ་བརྙེས་ཤོག་ །དེ་རྗེས། བདེ་མཆོག་མཆོད་འཕྲེང་ནས་སམ།  ལྷ་རྫས་ལས་བྱས་ ཞེས་སོགས་གང་
འོས་ཀྱིས་རྒྱལ་སྲིད་སྣ་བདུན་དང། བཀྲ་ཤིས་རྫས་བརྒྱད་ཚིགས་བཅད་གང་ཡང་རུང་བའི་སྒོ་ནས་ཕུལ། མཎྜལ་ཚོམ་བུ་སོ་བདུན་མ་ཕུལ་ཏེ་ཞབས་པད་བརྟན་པའི་ཞལ་བཞེས་ཞུ་ཞིང། གཏང་རག་གི་མཎྜལ་དང། ཞབས་བརྟན་བདེན་ཚིག་སྨོན་ལམ་གྱི་རིམ་པ་བརྗོད།  ཕུན་
སུམ་ཚོགས་པ་མངའ་བ་གསེར་གྱི་རི་བོ་འདྲ།  །ཞེས་སོགས་བཀྲ་ཤིས་ཀྱི་ཚིགས་སུ་བཅད་པ་ཅི་རིགས་པའི་རྗེས་སུ།  དེང་འདིར་རྣལ་འབྱོར་པ་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་ཉི་མ་དང་ཟླ་བ་གཟའ་སྒྲ་གཅན་
གྱི་གནོད་པ་ལས་གྲོལ་བ་བཞིན་དུ་བདུད་དང་སྤང་བྱ་མི་མཐུན་པའི་ཕྱོགས་ཐམས་ཅད་ལས་རྒྱལ་ཏེ་ཤིན་ཏུ་བཀྲ་ཤིས་པར་གྱུར་ཅིག་ཛ་ཡ་ཛ་ཡ་སུ་ཛ་ཡ། དཀོན་མཆོག་གསུམ་གྱི་བདེན་པ་དང། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱི་བྱིན་གྱིས་བརླབས་དང། ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་དེ་དེ་བཞིན་དུ་འགྲུབ་པར་གྱུར་ཅིག་ །ཅེས་བརྗོད་དམ། མ་
བྱས་ཀྱང་ཆད་པའི་སྐྱོན་མེད་ཅིང། རོལ་མོའི་སྒྲ་དང་མེ་ཏོག་གི་གསིལ་མས་ཕྱོགས་ཐམས་ཅད་ཁྱབ་བར་བྱའོ། །མཇུག་ཏུ་གཏང་རག་གི་མཆོད་བསྟོད་སྔར་ལྟར་དང། ཡི་གེ་བརྒྱ་པ་བརྗོད་ཅིང། བཟོད་གསོལ་ནོངས་བཤགས་སྤྱི་ལྟར་བྱ།  བདག་མདུན་གྱི་ཡེ་ཤེས་པ་རང་བཞིན་

[043A]༄༅། །གྱི་གནས་སུ་གཤེགས། མདུན་གྱི་དམ་ཚིག་པ་འོད་དུ་ཞུ་ནས་རང་ལ་ཐིམ་པར་ བསམ་ཞིང་དགེ་བ་རྫོགས་བྱང་གི་རྒྱུར་བསྔོ་བ་དང། རྟེན་འབྲེལ་གྱི་ཁྱད་མདུན་བསྐྱེད་ཀྱི་རྟེན་ཞག་གསུམ་གྱི་བར་མི་བསྡུ་བར་འཇོག་བར་བཤད་དོ།  །དེ་ལྟར་ཚེ་
མཐའ་ཡས་པའི་བྱིན་རླབས་མཐུ། །འགྱུར་མེད་སྲོག་གི་ཀ་བར་ཚུགས་པ་ཡིས། །ཡོངས་འཛིན་རྡོ་རྗེའི་སེམས་སོགས་མཆོག་དམན་ཀུན། །ཉི་བུའི་བདུད་ལས་རྒྱལ་བྱེད་ཐབས་ཚུལ་རྨད། །འདི་ཀོ་གསང་ཆེན་གདམས་པའི་ལེགས་བཤད་ཆ། །
བསྡུས་ཏེ་ལེགས་པར་བཀོད་པའི་དགེ་བ་ཡིས། །ཕྲ་རགས་བདུད་བཞིའི་དགྲ་ལས་རབ་རྒྱལ་བའི། །བྱང་ཆེན་ས་ལ་འགྲོ་ཀུན་མྱུར་རེག་ཤོག་ །ཅེས་པ་འདི་ནི་དྲུང་ཡིག་ཚངས་སྐྱེས་བློ་ལྡན་དང། ཕུ་བོ་རྩེ་གཉེར་བློ་བཟང་དངོས་གྲུབ་སྤུན་གྱིས་མཆོད་ཡོན་ལ་རིང་
འཚོའི་རྟེན་འབྱུང་བསྒྲིག་འདུན་སྐབས། ཚེ་དཔག་མེད་ཀྱི་རིགས་ཤིག་ལ་བརྟེན་པའི་ཞབས་བརྟན་འབུལ་ཆོག་གསར་སྒྲིགས་ཤིག་བྱུང་ན་ལེགས་ཚུལ་སྲིད་སྐྱོང་སྡེ་བར་ཞུས་འདུག་དོན་ལྟར། གྲུབ་རྒྱལ་ལུགས་དང་འབྲེལ་པར། ཀུན་མཁྱེན་ལྔ་བས་སྩལ་བའི་སྒྲོལ་དཀར་གྱི་བརྟན་བཞུགས་
ཆོས་བསྒྲིགས་དང། དེང་སང་ཕྱག་ལེན་རྒྱུན་གྱི་ཡི་གེ་སོགས་ལ་གཞི་བྱས་ཏེ་འགལ་མེད་ཁྱེར་བདེ་བའི་ལུགས་སུ་ཤཱཀྱའི་དགེ་སློང་སྙོམས་ལས་མཁན་བློ་བཟང་བསྐལ་བཟང་རྒྱ་མཚོས་ཕོ་བྲང་རི་བོ་གྲུ་འཛིན་དུ་སྦྱར་བའི་ཡི་གེ་པ་ནི་ཞྭ་ལུ་མཁན་པོ་ངག་དབང་ཡོན་ཏན་འབྱུང་གནས་སོ།།
   ༈   །  །།གདོད་ནས་དྲི་མས་ཡོངས་དག་དལ་འབབ་གཤིས། །སྤངས་རྟོགས་དབུ་བའི་འཛུམ་

[043B] །ལུས་ཅན་ཕན་བདེའི་འགྲོན་དུ་བསུ་མཁས་པའི། །ཁྱབ་བདག་རྒྱལ་བའི་སྤྱི་དཔལ་བླ་མར་འདུད། །སྨྲ་བསམ་ལས་འདས་སོ་སོ་རང་རིག་གི་ཡེ་ཤེས་དབང་སྔོན་རྡུལ་བརྩེགས་རི་བོ་ལ། །རྗེས་ཆགས་
མཚམས་སྤྲིན་འཁྱུད་འདྲ་ཧེ་རུ་ཀཿ་ཡབ་ཡུམ་གནས་གསུམ་མཁའ་འགྲོར་ཕྱག་བགྱིའོ། །སྐལ་དམན་བྲང་འགྲོའི་དུ་གི་ཟན་ཐུབ་བསྟན་སྲོག་མིང་ཙམ་ལྷག་མར་གྱུར་ཚེ་འཇམ་མགོན་ལྷའི། །ཞལ་ལུང་བདུད་རྩི་མངར་པོས་
འཆི་མེད་སྲོག་སྩོལ་མཛད་བློ་བཟང་གྲགས་པ་ལས་གཞན་སུ། །ཟབ་ལས་ཡང་ཟབ་འཁོར་ལོ་དྲ་བའི་སྡོམ། །མཁའ་འགྲོའི་ཁ་རླངས་ཨུཏྤལ་མ་རྙིང་དྲིས། །མངོན་འདོད་རྩེ་དགའ་ཅིར་ཡང་སྩོལ་བྱེད་པའི། །སྒྲུབ་ཐབས་བདེ་ཆེན་
མཆོག་སྦྱིན་འདྲི་བར་བྱ།  །འདིར་བཅོམ་ལྡན་འདས་དཔལ་འཁོར་ལོ་སྡོམ་པ་ལ་རྣལ་འབྱོར་དབང་ཕྱུག་ལོ་དྲིལ་ནག་གསུམ་ལ་སོགས་པའི་བཞེང་གཞུང་རྒྱ་མཚོ་ལྟ་བུ་ལས་འོངས་པའི་སྒྲུབ་ཐབས་ཇི་སྙེད་ཅིག་ཡོད་པ་ལས། ཚིག་ཉུང་དུ་ལ་དགའ་བ་རྣམས་ཀྱི་ངོར་གྲུབ་པའི་འཁོར་
ལོས་སྒྱུར་པ་ཆེན་པོ་མི་ཏྲ་ནས་བརྒྱུད་པའི་རྒྱུད་སྡེ་བཞིའི་དཀྱིལ་འཁོར་གྱི་སྒྲུབ་ཐབས་བརྒྱ་རྩའི་ནང་ཚན་བདེ་མཆོག་སྔོན་པོ་ཕྱག་གཉིས་བ་ལྷ་ལྔའི་བདག་བསྐྱེད་ཀྱི་རྣལ་འབྱོར་ཉམས་སུ་ལེན་པ་ལ་འདི་གའི་མངོན་རྟོགས་ཀྱི་གཞུང་མུ་ཏིག་འཕྲེང་བ་སོགས་ཀྱི་དངོས་ཟིན་ལྟར་ལྷ་
རྣམས་ཆོག་གསུམ་བསྐྱེད་དམ་སྐད་ཅིག་གིས་བསྐྱེད་བ་རུང་མོད་ནའང། སློབ་དཔོན་ཆེན་པོ་ཨ་བྷཱ་ཡཱ་ཀ་རས་དཀྱིལ་ཆོག་རྡོ་རྗེ་ཕྲེང་བ་ནས་བཤད་པའི་ལྷའི་མངོན་རྟོགས་རྣམས་རྣལ་འབྱོར་རྫོགས་འཕྲེང་དུ་དངོས་བསྟན་སྐད་ཅིག་གིས་བསྐྱེད་པར་མཛད་པ་དབང་པོ་རྣོན་པོའི་དབང་དུ་བྱས་

[044A]༄༅། །ཤིང། དབང་པོ་འབྲིང་དང་ཐ་མར་གྱུར་པའི་ལས་དང་པོ་བདག་ལ་རང་རང་གི་གཞུང་ནས་བཤད་པ་ལྟར་སྐུ་གསུམ་ལམ་ཁྱེར་གྱི་གནད་ཚང་བ་དང། མངོན་བྱང་ལྔ་ལས་བསྐྱེད་པ་སོགས་བྱུང་ན་ལེགས་པ་རྣལ་འབྱོར་རྫོགས་ཕྲེང་གི་དགོངས་པ་ཡིན་
བ་ལྟར། འདིར་ཡང་རྗེ་ཐམས་ཅད་མཁྱེན་པའི་སྒྲུབ་ཐབས་དགོངས་པ་རབ་གསལ་ནས་ཁ་བཀང་སྟེ། རྣལ་འབྱོར་བླ་མེད་ཀྱི་བསྐྱེད་རིམ་ཡོངས་སུ་རྫོགས་པའི་གནད་ཚང་བའི་སྒྲུབ་ཐབས་མདོར་བསྡུས་ཉམས་སུ་ལེན་པ་ལ་སྒྲུབ་པ་པོ་དད་པ་དང་སྙིང་རྗེ་དང་སེམས་ཅན་ཐམས་ཅད་ལ་ཕན་བདེ་
སྒྲུབ་པར་འདོད་པའི་ལྷག་བསམ་ཅན་བྱང་ཆུབ་ཀྱི་སེམས་ཀྱིས་རྒྱུད་སྦྱངས་པ། དཔལ་འཁོར་ལོ་བདེ་མཆོག་གི་དཀྱིལ་འཁོར་དུ་དབང་བསྐུར་བ་ལེགས་པར་ཐོབ་ཅིང། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་བསྲུང་བ་ལ་བརྩོན་པའི་སྔགས་པས་ཡིད་མཐུན་གྱི་གནས་སུ་རྣལ་
འབྱོར་གྱི་ཡོ་བྱད་ཐམས་ཅད་ཚོགས་པར་བྱས་ཏེ། བདེ་བའི་སྟན་ལ་འདུག་ནས།  སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་
དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་
ཀའི། །གོ་འཕང་མཆོག་ལ་འགོད་པར་བགྱི།  །ཞེས་པ་ལན་གསུམ་གྱིས་སྐྱབས་སུ་འགྲོ་ཞིང་སེམས་བསྐྱེད་ནས།  སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་ །ཅེས་སོགས་ཀྱིས་ཚད་མེད་བཞི་སྒོམ།  སྐད་ཅིག་གིས་

[044B]  ནང་མཆོད་ལ་དམིགས་ཏེ།  ཧ་ཧོཿ་ཧྲཱི་ཁ་དོག་དྲི་རོ་ནུས་པའི་སྐྱོན་རྣམས་སྦྱངས་ཏེ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་ ལན་གསུམ་བརྗོད། མཆོད་རྫས་
རྣམས་ལ་དམིགས་ཏེ།  ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སབྷཱ་ཝ་ཤུདྡྷོཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས་ཀཾ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཞུ་བ་ལས་བྱུང་བའི་མཆོད་རྫས་
རྣམས་རང་བཞིན་སྟོང་པ་རྣམ་པ་མཆོད་རྫས་སོ་སོའི་རྣམ་པ་ཅན་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེང་བར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱ་དྱཾ་ཨཱ་ཧཱུཾ། ཨོཾ་བཛྲ་པུཥྤེ་ཨཱ་ཧཱུཾ།  ནས།  ཤཔྡ་
ཨཱ་ཧཱུཾ་གི་བར་བརྗོད།  སྔོན་འགྲོ་གཏོར་མ་བྱ་བར་འདོད་ན་གཏོར་མ་སྔར་གྱི་ནང་མཆོད་ཕྱིན་བརླབ་ལྟར་བྱིན་གྱིས་བརླབས་ནས་ལོ་དྲིལ་གྱི་སྒྲུབ་ཐབས་གཞན་ནས་འབྱུང་བ་ལྟར་བྱ་ཞིང། བསྡུས་པ་ལ་མོས་ནས་ཞག་ཀྱང་ཆད་པའི་སྐྱོན་དུ་མི་འགྱུར། དེ་ནས་བྱེད་བར་སྤྲོ་ན། དག་པ་
གསུམ་གྱི་རྣལ་འབྱོར་དྲིལ་བུ་ལུགས་ཀྱི་སྒྲུབ་ཐབས་ནས་འབྱུང་བ་ལྟར་བྱ།  རང་ཧེ་རུ་ཀར་གསལ་བའི་ཐུགས་ཀར་པདྨ་དང་ཉི་མ་ལ་གནས་པའི་ཧཱུཾ་སྔོན་པོའི་འོད་ཟེར་གྱིས་རང་བཞིན་གྱི་གནས་ནས་བླ་མ་དང་གཉིས་སུ་མེད་པའི་དཔལ་འཁོར་ལོ་
སྡོམ་པའི་ལྷ་ཚོགས་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་གར་ཐིམ་པར་གྱུར། གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་འཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད།།

[045A]༄༅། །ཧེ་རུ་ཀ་དཔལ་དཔའ་བོ་ཆེ། །རྣམ་དག་རྡོ་རྗེར་དབང་ཕྱུག་དང། །རྗེས་ཆགས་ཆགས་པ་ཆེ་རྣམས་ཀྱི། །རྡོ་རྗེ་ཕག་མོ་དེ་ལ་འདུད། །དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོ་བསྒྱུར། །ཡེ་
ཤེས་ལྔ་དང་སྐུ་གསུམ་ཉིད། །འགྲོ་བ་སྐྱོབ་ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་གཅོད་ཅིང། །འཇིག་རྟེན་བྱ་བ་ལ་འཇུག་མ། །དེ་སྙེད་རྣམས་ལ་ཕྱག་འཚལ་ལོ། །རང་གི་ཐུགས་ཀའི་ཧཱུཾ་ལས་བྱུང་བའི་
མཆོད་པའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་ཨརྒྷཾ་པྲ་ཏཱིཙྪ་སཱཧཱ། ཨོཾ་པཱ་དྱཾ་པྲ་ཏཱིཙྪ་སཱཧཱ། ཨོཾ་བཛྲ་པུཥྤེ་ཨཱ་ཧཱུཾ་སཱཧཱ་ནས། ཤཔྡའི་བར་གྱིས་མཆོད། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ཨོཾ་ཨཱ་ཧཱུཾ། ཡབ་ཡུམ་སྙོམས་པར་ཞུགས་པས་ལྷན་སྐྱེས་ཀྱི་
བདེ་བ་ཆེན་པོ་ཉམས་སུ་མྱོང་ཞིང། བདེ་བས་སྟོང་པ་ངེས་པའི་གསང་བ་དང་དེ་ཁོ་ན་ཉིད་ཀྱི་མཆོད་པས་མཉེས་པར་གྱུར། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་
སངས་རྒྱས་བྱང་ཆུབ་ཡིད་ཀྱིས་བཟུང།  །ཡིག་བརྒྱ་བཟླས་ཏེ།  ཚོགས་ཞིང་རྣམས་འོད་དུ་གྱུར་ནས་རང་ལ་ཐིམ་པས་བྱིན་གྱིས་བརླབས་པར་གྱུར།  དེ་ལྟར་ཚོགས་ཞིང་ལ་མཆོད་པ་སོགས་ཀྱི་སྒོ་ནས་བསོད་ནམས་ཀྱི་ཚོགས་བསགས།  ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་
བྷཱ་ཝ་ཨཱདྨ་ཀོཉྷཾ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་བརྟན་གཡོ་ཐམས་ཅད་སྦྱངས་ཏེ་འོད་དུ་ཞུ་བ་རང་ལ་ཐིམ་ཞིང་རང་ཡང་སྐུའི་སྟོད་སྨད་ནས་རིམ་གྱིས་འོད་དུ་ཞུ་སྙིང་གའི་ཧཱུཾ་ལ་ཐིམ། ཧཱུཾ་ཡང་ཞབས་ཀྱུ་ནས་རིམ་གྱིས་འོད་དུ་ཞུ་

[045B] བར་བསམ་ནས་ཡེ་ཤེས་ཀྱི་ཚོགས་བསག་ཅིང། འཆི་བ་ཆོས་སྐུར་ཁྱེར་བའི་ལམ་ཁྱེར་བསྒམ།།  སྟོང་པའི་རང་ལས་རང་གི་སེམས་ན་དའི་གཟུགས་གྱེན་དུ་འགྲེང་བ་ཤིན་ཏུ་ཕྲ་བ་དཀར་ལ་དམར་བའི་ན་དངས་ཆགས་
པ་ནམ་མཁར་གནས་པར་གྱུར་ བར་བསམ་པ་ནི་བར་དོ་ལོངས་སྐུར་ཁྱེར་པའི་ལམ་ཁྱེར་རོ། །དེ་ནས། གཡོན་པའི་མཐེབ་མཛུབ་ཀྱིས་ཕྱོགས་རེར་གཡོན་སྐོར་དུ་སེ་གོལ་གཏོག་པ་དང་བཅས།  ཨོཾ་སུམྦྷ་ན་སུམྦྷ་ཧུཾ་ཧུཾ་ཕཊ། ཤར་དུ་སྔགས་དེ་ཉིད་ཁ་དོག་ནག་པོ། ཨི་གྲིཧྞ་
གྲིཧྞ་ཧུཾ་ཧུཾ་ཕཊ། བྱང་དུ་སྔགས་དེ་ཉིད་ཁ་དོག་ལྗང་གུ། ཨོཾ་གྲིཧྞ་པ་མ་གྲིཧྞཱ་པ་ཡ་ཧུཾ་ཧུཾ་ཕཊ། ནུབ་ཏུ་སྔགས་དེ་ཉིད་ཁ་དོག་དམར་པོ། ཨོཾ་ཨཱ་ན་ཡ་ཧོ་བ་དཡི་རཱ་ཛ་ཧུཾ་ཧུཾ་ཕཊ། ལྷོར་སྔགས་དེ་ཉིད་ཁ་དོག་སེར་པོ་རྣམས་འོད་ཟེར་རབ་ཏུ་འབར་བ་
དང་བཅས་པ་ཡོངས་སུ་གྱུར་པ་ལས། ཤར་ནག་བྱང་ལྗང། ནུབ་དམར། ལྷོ་སེར་བའི་སྣ་ཚོགས་རྡོ་རྗེའི་རཱ་བ་དང། འོག་ཏུ་ཧཱུཾ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པའི་ཧཱུཾ་གི་འོད་ཟེར་ལས་འོག་ཐམས་ཅད་རྡོ་རྗེའི་ས་གཞི་
དང། སྟེང་དུ་རྡོ་རྗེའི་གུར་དང་བླ་བྲེ་རྣམས་བར་མཚམས་མེད་པ་དུམ་བུ་གཅིག་ཏུ་གྱུར་བའི་ཕྱི་རོལ་མདའི་དྲ་བ་དང་ཡེ་ཤེས་ཀྱི་མེ་འབར་བས་བསྐོར་བར་གྱུར། བསྲུང་འཁོར་གྱི་དབུས་སུ་སྐད་ཅིག་གིས་རླུང་མེ་ཆུ་སའི་དཀྱིལ་འཁོར་བཞི་
བརྩེགས་པའི་སྟེང་དུ་རི་རབ་ལྷུན་པོ་གྲུ་བཞི་པ། དེའི་སྟེང་དུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་སྣ་ཚོགས་པདྨ་འདབ་མ་བརྒྱད་པའི་དབུས་སུ་མཚན་སོ་གཉིས་ཀྱི་ངོ་བོ་དབྱངས་ཡིག་དཀར་པོ་བཅུ་དྲུག་པ་ ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨོ། ཨཾ་ཨཿ་རྣམས། ཕྲག་

[046A]༄༅། །གཅིག་གཡས་སྐོར་དང། ཕྲག་གཅིག་གཡོན་སྐོར་དུ་རིམ་པ་གཅིག་གིས་འཁོད། དེའི་ཕྱི་རོལ་ཏུ་དཔེ་བྱད་བརྒྱད་ཅུའི་ངོ་བོ་གསལ་བྱེད་དམར་པོ་བཞི་བཅུ་ཀ་ཁ་ག་གྷ་ང། ཙ་ཚ་ཛ་ཛྙ་ཉ། ཊ་ཋ་ཌ་ཌ་ཌྷ་ཌྷ་ཎ། ཏ་ཐ་ད་ད་དྷ་
དྷ་ན། པ་ཕ་བྷ་མ། ཡ་ཡ་ར་ལ་ལ་ཝ། ཤ་ཥ་ས་ཧ་ཀྵ་རྣམས། ཕྲག་གཅིག་གཡས་སྐོར་དང་ཕྲག་གཅིག་གཡོན་སྐོར་དུ་རིམ་པ་གཅིག་གིས་འཁོད། དེ་རྣམས་ཡོངས་སུ་གྱུར་པ་ལས་
ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན་ལ་དབྱངས་གསལ་རྣམས་གཟུགས་བརྙན་ཤར་བ་བཞིན་སྣང་བའི་དབུས་སུ་རང་ནམ་མཁའི་ན་དས་སངས་རྒྱས་ཡབ་ཡུམ་གྱི་བྱང་སེམས་དཀར་དམར་གྱི་དབུས་སུ་སྐྱེ་བ་བླངས་ཏེ་སེམས་
ཅན་གྱི་དོན་བྱའོ་སྙམ་པའི་འཕེན་པ་བཏང་ནས་ཞུགས་པ་ལས་རིམ་གྱིས་ནཱ་ད་ལས་ཐིག་ལེ་དང་ཟླ་ཕྱེད་དང་ཧའི་མགོ་བོ་དང་ལུས་དང་ཨཱུ་གྲུབ་པའི་ཚུལ་གྱིས་དཀར་ལ་དམར་བའི་མདངས་ཅན་གྱི་ཧཱུཾ་ཡིག་རྒྱུད་རྡོ་རྗེ་འཛིན་པའི་རང་བཞིན་ཅན་དུ་གྱུར་
དེ་ལས་ཁ་དོག་སྣ་ལྔ་པའི་འོད་ཟེར་འཕྲོས་པས་འགྲོ་བ་ཐམས་ཅད་འཁོར་ལོ་སྡོམ་པའི་ལྷ་ཚོགས་ལ་བཀོད། དེ་རྣམས་དང་སྔོན་ནས་གྲུབ་པའི་དཔའ་བོ་དཔའ་མོ་ཐམས་ཅད་སྤྱན་དྲངས། ཧཱུཾ་ཡིག་ལ་ཐིམ་པས་ལྷན་སྐྱེས་ཀྱི་དགའ་བའི་
རང་བཞིན་ཅན་དུ་གྱུར། ཨོཾ་ཨཱ་ཧཱུཾ། ཨོཾ་སརྦ་བའི་ར་ཡོ་གི་ནི་ཀཱ་ཡ་ཝཱ་ཀ་ཙིཏྟ་བཛྲ་སྭ་བྷཱ་ཝ་ཨཱདྨ་ཀོ་ཧཾ། ཨོཾ་བཛྲ་ཤུདྡྷཱ་སརྦ་དྷ་རྨཱ་བཛྲ་ཤུདྡྷོ་ཧཾ། ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས་རྟེན་དང་བརྟེན་པའི་དཀྱིལ་

[046B]  དེ་ལྟར་བསྒོམ་པ་སྐྱེ་བ་སྤྲུལ་སྐུར་ཁྱེར་བའི་ལམ་ཁྱེར་ཡིན་ཞིང་རྟེན་བརྟེན་པ་དུས་མཉམ་དུ་བསྐྱེད་པའི་དེ་རིམ་ཀྱིས་གསལ་གདབ་པ་ནི།  དེ་ཡང་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞི་དང་བཅས་ཤིང་རྒྱན་གྱིས་བརྒྱན་པ་
རྡོ་རྭ་མེ་རི་དང་བཅས་པའི་ཕྱི་རོལ་ཏུ་དུར་ཁྲོད་བརྒྱད་མཚན་ཉིད་ཐམས་ཅད་ཡོངས་སུ་རྫོགས་པས་བསྐོར་བའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཉི་མའི་གདན་ལ། རང་ཉིད་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་
སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ་སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན་དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆང་བ། ཞལ་རྣམ་པར་འགྱུར་ཞིང་མཚེ་བ་བཞི་གཙིགས་
པ་སྤྱན་གསུམ་དང་ལྡན་པ། ཞབས་གཡས་བརྐྱང་བས་འཇིགས་བྱེད་ནག་པོའི་མགོ་བོ་དང། གཡོན་བསྐུམ་པས་དུས་མཚན་མ་དམར་མོའི་ནུ་མ་ནས་མནན་པ། ཐོད་སྐམ་ལྔའི་དབུ་རྒྱན་དང་མིའི་རྒྱུ་མ་ལ་བརྒྱུས་པའི་མགོ་རློན་ལྔ་
བཅུའི་འཕྲེང་བ་འཕྱང་བ་གར་དགུའི་ཉམས་དང་ལྡན་ཞིང། སྟག་གི་པགས་པའི་ཤམ་ཐབས་ཅན། ཕྱག་རྒྱ་དྲུག་གིས་རྒྱས་བཏབ་པ། མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། །དེའི་པང་ན་བཅོམ་ལྡན་འདས་མ་རྡོ་རྗེ་ཕག་
མོ་དམར་མོ་ཞལ་གཅིག་ཕྱག་གཉིས་ཀྱི་གཡོན་པས་ཡབ་ཀྱི་མགུལ་ནས་འཁྱུད་པའི་ཐོད་པ་ན་བདུད་བཞི་ལ་སོགས་པའི་ཁྲག་གིས་གང་བ་བསྣམས་ཤིང། གཡས་པས་ཕྱོགས་བཅུའི་གདུག་པ་ཅན་ཀུན་ལ་གྲི་གུག་དང་བཅས་

[047A]༄༅། །པའི་སྡིགས་མཛུབ་ཀྱིས་བསྡིགས་པར་མཛད་པ། སྤྱན་གསུམ་དམར་ཞིང་མེ་ལྟར་འབར་བ། བྱིན་པ་གཉིས་ཀྱིས་ཡབ་ཀྱི་བརླའི་སྟེང་ནས་ལེགས་པར་འཁྲིལ་བ། ཐུགས་རྗེའི་བདག་ཉིད་ཅན་ཕྱག་
རྒྱ་ལྔས་བརྒྱན་པ། མི་མགོ་སྐམ་པོ་ལྔའི་དབུ་རྒྱན་དང་ལྔ་བཅུའི་དོ་ཤལ་ཅན། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་གྱུར། ཕྱོགས་ཀྱི་འདབ་མ་ལ་ཤར་དུ་མཁའ་འགྲོ་མ་སྔོན་མོ།  མངོན་རྟོགས་མུ་ཏིག་
ཕྲེང་བར། རྡོ་རྗེ། ལས། པདྨ། རིན་ཆེན་མཁའ་འགྲོ་བཞིའི་མིང་སོགས་དང་སྔ་མའི་སྐུ་མདོག་དཀར་པོར་གསུངས་པ་ལ་སྔགས་འཚང་འཇམ་དབྱངས་པའི་མི་ཏྲའི་མངོན་དཀྱིལ་ལས་འདི་ལྟར་བྱུང་བ་གཉིས་དོན་འདྲ་གཤིས་ཕྱི་མ་ཡོངས་གྲགས་དང་མཐུན་པས་བཀོད།  བྱང་དུ་
ལཱ་མ་ལྗང་གུ། ནུབ་ཏུ་ཁཎྜ་རོ་ཧཱི་དམར་མོ། ལྷོར་གཟུགས་ཅན་མ་སེར་མོ། བཞི་གའང་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་པ། གཅེར་མོ་སྐྲ་གྲོལ་ཞིང་ཕྱག་རྒྱ་ལྡས་བརྒྱན་པ། ཐོད་པ་
སྐམ་པོ་ལྔའི་དབུ་རྒྱན་དང་ལྔ་བཅུའི་དོ་ཤལ་ཅན། རོའི་གདན་ལ་སྐྱིལ་ཀྲུང་ཕྱེད་པའི་གར་གྱིས་བཞུགས་པ། མཚམས་ཀྱི་འདབ་མ་བཞིར་བུམ་པ་བདུད་རྩིས་གང་བའི་སྟེང་དུ་ཀ་པཱ་ལ་བྱང་ཆུབ་ཀྱི་སེམས་ཀྱིས་གང་བ་རེ་རེ། ཡབ་
ཀྱི་གསང་གནས་མི་དམིགས་པའི་ངང་ལས་ཧཱུཾ་ལས་བྱུང་བའི་རྡོ་རྗེ་དཀར་པོ་རྩེ་ལྔ་པ་བྱཱ་དམར་པོ་ལས་བྱུང་བའི་ནོར་བུ་དམར་པོ་རྩེ་མོར་བྱཱ་སེར་པོས་མཚན་པ། ཡུམ་གྱི་གསང་གནས་མི་དམིགས་པའི་ངང་ལས་ཨཱ་ལས་བྱུང་བའི་

[047B] ཡབ་ཀྱི་ལྟེ་བར་ཟླ་གདན་ལ་ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ་སཱཧཱ། ཐུགས་ཀར་ཟླ་གདན་ལ་
ཨོཾ་སརྦ་བུདྡྷཱ་ཌཱ་ཀི་ནཱི་ཡེ་བཛྲ་ཝ་རྞྞ་ནཱི་ཡེ་ཧུཾ་ཧཱུཾ་ཕཊ་སཱཧཱ། མགྲིན་པར་ཉི་གདན་ལ། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུཾ་ཕཊ། ཌཱ་ཀི་ནཱི་ཛཱ་ལ་ཤཾ་བ་རཾ་སཱཧཱ། དཔྲལ་བར་ཉི་གདན་ལ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཡུམ་གྱི་ལྟེ་བར་ཉི་གདན་ལ་
ཨོཾ་ཤྲཱི་བཛྲ་ ནས་སཱཧཱ།  ཐུགས་ཀར་ཉི་གདན་ལ་ཨོཾ་ཧྲཱི་ ནས་  །ཧཱུཾ་ཕཊ། མགྲིན་པར་ཟླ་གདན་ལ། ཨོཾ་བཛྲ་བཻ་རོ་ཙ་ནཱི་ནས། སཱཧཱ། དཔྲལ་བར་ཟླ་གདན་ལ། ཨོཾ་སརྦ་ ནས།  སཱཧཱ། སྔགས་ཐམས་ཅད་ཁ་དོག་དམར་པོ་འོད་ཟེར་འཕྲོ་བ་གཡོན་
སྐོར་དུ་གནས་པ། སྔགས་རྣམས་ཀྱང་ཕན་ཚུན་དུ་ཞལ་སྦྱོར་ཞིང་འོད་ཟེར་འཁྱུད་པའི་རྣམ་པ་ཅན་དུ་གྱུར། ཨོཾ་ཤྲཱི་མཧཱ་མུ་ཁ་བཛྲ་ཧེ་ཧེ་རུ་རུ་ཀཾ་ཨཱ་ཧཱུཾ་ཧཱུཾ་ཕཊ་སཱཧཱ། སྙོམས་པར་ཞུགས་པས་བྱང་སེམས་ཞུ་སྟེ་དགའ་བཞི་རིམ་
ཀྱིས་དྲངས་བའི་བདེ་བ་དང་སྟོང་པ་དབྱེར་མེད་པའི་ཡེ་ཤེས་བྱང་ཆུབ་ཕྱོགས་ཆོས་ཀྱི་ངོ་བོ་རྟེན་དང་བརྟེན་པའི་རྣམ་པར་ཤར་བ་སྣང་ལ་རང་བཞིན་མེད་པ་ནམ་མཁའི་འཇའ་ཚོན་ལྟ་བུར་གྱུར།  གོ་ཆ་རྒྱས་པར་བྱེད་ན།  རང་གི་སྙིང་གར་
ཟླ་བ་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ། མགོ་བོར་ཉི་མ་ལ་རྣམ་སྣང་གི་ངོ་བོ་ན་མ་ཧི་སེར་པོ། སྤྱི་གཙུག་ཏུ་ཉི་མ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ། ཕྲག་པ་གཉིས་སུ་ཉི་མ་ལ་དཔལ་ཧེ་རུ་ཀའི་ངོ་བོ་བཽ་ཥཊ་

[048A]༄༅། །ཧེ་ནག་པོ། མིག་གཉིས་སུ་ཉི་མ་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། དཔྲལ་བར་ཉི་མ་ལ་རྟ་མཆོག་གི་ངོ་བོ་ཕཊ་ཧཾ་ལྗང་གུ། གཙོ་མོའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། སྙིང་གར་
ཉི་མ་ལ་གཤིན་རྗེ་མའི་ངོ་བོ་ཧཾ་ཡོཾ་སྔོན་པོ། མགྲིན་པར་ཟླ་བ་ལ་རྨོངས་བྱེད་མའི་ངོ་བོ་ཧྲཾ་མོཾ་དཀར་པོ། མགོ་བོར་ཉི་མ་ལ་སྐྱོང་བྱེད་མའི་ངོ་བོ་ཧྲཱིཾ་ཧྲཱིཾ་སེར་པོ། སྤྱི་གཙུག་ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་གུ། དཔྲལ་བར་ཉི་མ་ལ་ཙཎྜི་
ཀའི་ངོ་བོ་ཕཊ་ཕཊ་དུད་ཀ་རྣམས་ཀྱིས་མཚན་པར་གྱུར།  གོ་ཆ་དེབས་ཀྱང་བསྡུས་པར་འདོད་ན།  ལྷ་རྣམས་ཀྱི་སྤྱི་བོར་ཟླ་བ་ལ་ཨ་དཀར་པོ། མགྲིན་པར་པདྨ་ལ་ཨཱ་དམར་པོ། ཐུགས་ཀར་ཉི་མ་ལ་ཧཱུཾ་སྔོན་པོས་མཚན་པར་གྱུར།  ཅེས་པ་ཙམ་གྱིས་
ཀྱང་རུང་ངོ། །འབར་བའི་ཕྱག་རྒྱ་དང་བཅས།  ཕཻཾ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་བསྒོམས་པ་དང་འདྲ་བའི་རྟེན་དང་བརྟེན་པའི་དཀྱིལ་འཁོར་ཡེ་ཤེས་པ་དང་དབང་གི་ལྷ་མཆོད་པའི་ལྷ་མོ་དང་བཅས་པ་སྤྱན་དྲངས། འོད་ཟེར་རང་གི་སྙིང་གའི་
ཧཱུཾ་ལ་ཐིམ་པར་གྱུར། ཁཎྜ་རོ་ཧི་བརྗོད་དེ་ཕྱིར་འབྲངས་ཀྱི་བགེགས་བསྐྲད། ཨོཾ་ཨརྒྷཾ་པྲ་ཏཱི་ཙྪ་ཨཱ་ཧཱུཾ། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། ཨོཾ་ཡོ་ག་ཤུདྡྷ་སརྦ་དྷརྨཱ་ཡོ་ག་ཤུདྡྷོཉྷཾ། ཨོཾ་ཨརྒྷཾ་པྲ་ཏཱིཙྪ་ཨཱ་ཧཱུཾ། དབང་གི་ལྷ་རྣམས་ཀྱིས་བདག་
ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས་དེ་རྣམས་ཀྱིས་ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུངས་ཞིང་དབང་བསྐུར་པས་ལུས་གང་དྲི་མ་ཐམས་ཅད་དག། བདེ་བ་ཆེན་པོ་མྱོང། ཆུའི་ལྷག་མ་སྤྱི་

[048B] ཕག་མོ་ལ་མི་བསྐྱོད་པ། མཁའ་འགྲོ་མ་ལ་རྣམ་སྣང། ལམ་ལ་དོན་གྲུབ། དུམ་སྐྱེས་མ་ལ་འོད་དཔག་མེད། གཟུགས་ཅན་མ་ལ་རིན་འབྱུང་གིས་དབུ་བརྒྱན་ཅིང། དབང་གི་ལྷ་
རྣམས་རང་ཉིད་ལ་ཐིམ་པར་གྱུར།  མཆོད་པ་བྱིན་གྱིས་བརླབས་ནས། སྔར་སྤྱན་དྲངས་པའི་ལྷ་མོ་རྣམས་ཀྱིས་མཆོད་པར་བསམ་ལ།  ཨོཾ་ཨརྒྷཾ་པྲ་ཏཱི་ཙྪ་སཱཧཱ། ཨོཾ་པཱ་དྱཾ་པྲ་ཏཱིཙྪ་སཱཧཱ། ཨོཾ་བཛྲ་པུཥྤེ་ཨཱ་ཧཱུཾ་སཱཧཱ།  ནས།  ཤྤདའི་བར་གྱིས་མཆོད།  ནང་མཆོད་འབུལ་བ་
ནི། གཡོན་བའི་མཐེབ་སྲིན་གྱིས་ནང་མཆོད་གཏོར་ཏེ།  དྲིན་ཆེན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་ཧྲཱི་ཧ་ཧ་ཧཱུཾ་ཧཱུཾ་ཕཊ་ཨོཾ་ཨཱ་ཧཱུཾ། ཨོཾ་སརྦ་བུདྡྷ་ཌཱ་ཀི་ནི་ཡེ་བཛྲ་བརྞྞ་ནཱི་ཡེ་
ཧུཾ་ཧཱུཾ་ཕཊ་སཱཧཱ་ཨོཾ་ཨཱ་ཧཱུཾ། ཨོཾ་ཌཱ་ཀི་ནཱི་ཡེ་ཧུཾ་ཧཱུཾ་ཕཊ་ཨོཾ་ཨཱ་ཧཱུཾ། ཨོཾ་ལཱ་མེ་ཧུཾ་ཧཱུཾ་ཕཊ་ཨོཾ་ཨཱ་ཧཱུཾ། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ་ཨོཾ་ཨཱ་ཧཱུཾ་ཨོཾ་རཱུ་པི་ཎཱི་ཡེ་ཧུཾ་ཧཱུཾ་ཕཊ་ཨོཾ་ཨཱ་ཧཱུཾ་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་
ཨཱ་ཧཱུཾ། ཆོས་སྐྱོང་སྲུང་མ་མཐུ་རྩལ་ཅན་རྣམས་ཀྱི་ཞལ་དུ་ཨོཾ་ཨཱ་ཧཱུཾ། དཔའ་བོ་དང་རྣལ་འབྱོར་མ་དང་ཕྱོགས་སྐྱོང་ཞིང་སྐྱོང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། གཞི་བདག་གཉུག་མར་གནས་པ་དང་སེམས་ཅན་ཐམས་
ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་ཨཱ་མྲི་ཏ་སཱ་ད་ན་སྭ་བྷཱ་བ་ཨཱདྨ་ཀོཉཧཾ། མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར། ཡབ་ཡུམ་སྙོམས་པར་ཞུགས་བས་ལྷན་སྐྱེས་ཀྱི་བདེ་བ་མྱོང་ཞིང་

[049A]༄༅། །དེ་དང་སྟོང་པ་དབྱེར་མེད་པའི་གསང་བ་དང་དེ་ཁོ་ན་ཉིད་ཀྱི་མཆོད་པས་མཉེས་པར་གྱུར། ཡབ་ཡུམ་གྱི་སྙིང་པོ་ཉེ་སྙིང་བཞི། མཁའ་འགྲོ་མ་བཞིའི་སྔགས་བརྗོད་དེ་སྔགས་མཆོད་ཀྱང་བྱ། དེ་ནས་ཤེས་ཤིང་སྤྲོ་ན་
ཨོཾ་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ཧུཾ་ཧཱུཾ་ཕཊ། ཨོཾ་བསྐལ་པ་ཆེན་པོའི་མེ་དང་མཉམ་པའི་འོད་ཧུཾ་ཧཱུཾ་ཕཊ། ཨོཾ་རལ་པའི་ཅོད་པན་མི་བཟང་པ་དང་ལྡན་ཧུཾ་ཧཱུཾ་ཕཊ། ཨོཾ་མཆེ་བ་རྣམ་པར་གཙིགས་པ་འཇིགས་
པའི་ཞལ་ཧུཾ་ཧཱུཾ་ཕཊ། ཨོཾ་སྟོར་ཕྲག་ཕྱག་ནི་འབར་བའི་འོད་ཟེར་ཅན་ཧུཾ་ཧཱུཾ་ཕཊ། ཨོཾ་དགྲ་སྟ་ཞགས་གདེངས་མདུང་དང་ཁ་ཊཱཾ་འཛིན་ཧུཾ་ཧཱུཾ་ཕཊ། ཨོཾ་སྟག་གི་པགས་པའི་ན་བཟའ་འཛིན་པ་ཅན་ཧུཾ་ཧཱུཾ་ཕཊ། ཨོཾ་སྐུ་ཆེན་དུད་ཀ་བགེགས་མཐར་
མཛད་ལ་འདུད་ཧུཾ་ཧཱུཾ་ཕཊ། ཨོཾ་བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་འཚལ་ཧུཾ་ཧཱུཾ་ཕཊ། ཨོཾ་འཕགས་མ་རིག་མའི་དབང་ཕྱུག་ཁམས་གསུམ་གྱིས་མི་ཐུབ་ཧུཾ་ཧཱུཾ་ཕཊ། ཨོཾ་འབྱུང་པོའི་འཇིགས་པ་ཐམས་ཅད་རྡོ་རྗེ་ཆེན་པོས་
འཇོམས་ཧུཾ་ཧཱུཾ་ཕཊ། ཨོཾ་རྡོ་རྗེའི་གདན་བཞུགས་གཞན་གྱིས་མི་ཐུབ་དབང་བྱེད་སྤྱན་ཧུཾ་ཧཱུཾ་ཕཊ། ཨོཾ་གཏུམ་མོ་ཁྲོ་མོའི་གཟུགས་ཀྱིས་ཚངས་པ་སྐེམ་པར་མཛད་ཧུཾ་ཧཱུཾ་ཕཊ། ཨོཾ་བདུད་རྣམས་སྐྲག་ཅིང་སྐེམ་པས་གཞན་གྱི་ཕྱོགས་
ལས་རྒྱལ་ཧུཾ་ཧཱུཾ་ཕཊ། ཨོཾ་རྨུགས་བྱེད་རེངས་བྱེད་རྨོངས་བྱེད་ཀུན་ལས་རྣམ་པར་རྒྱལ་ཧུཾ་ཧཱུཾ་ཕཊ། ཨོཾ་རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད་ཧུཾ་ཧཱུཾ་ཕཊ།  །ཅེས་རྐང་བརྒྱད་ཀྱིས་བསྟོད་པའམ་བསྡུན།  ཧེ་རུ་ཀ་དཔལ་དཔའ་བོ་ཆེ་

[049B] ཞེས་སོགས་སྔར་དྲངས་པའི་ཤློཀ་གསུམ་གྱིས་བསྟོད། སྐབས་འདིར་བསྐྱེད་རིམ་གྱི་གཙོ་བོ་ཟབ་པ་དང་རྒྱ་ཆེ་བའི་ལྷའི་རྣལ་འབྱོར་རྩེ་གཅིག་ཏུ་བསྒམ་པར་བྱ། དེ་ལྟར་བསྒོམས་པས་སྐྱོན་བཟླས་པ་བྱ་བ་ནི།  འཕྲེང་བ་སྐད་ཅིག་གིས་གསུང་རྡོ་རྗེ་པདྨ་གར་དབང་དུ་
གྱུར་པ་ཞུ་བ་ལས་འཕྲེང་བའི་རྣམས་པར་གྱུར་པར་བསམ་ནས་བགྲང་འཕྲེང་བྱིན་གྱིས་བརླབས།  ལྷ་རྣམས་ཀྱི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་བའི་དབུས་ཀྱི་ཡི་གེ་ལས་དཀྱིལ་འཁོར་
གྱི་ལྷ་ཚོགས་སྤྲོས་འགྲོ་པའི་དོན་བྱས། སླར་འདུས། དེ་ལ་ཐིམ་པས་སྤྲོ་བ་དང་བསྡུ་བའི་མཛད་པ་ཅན་དུ་གྱུར་བར་བསམས་ནས། ཨོཾ་ཤྲཱི་བཛྲ།  ཞེས་སོགས་ཡབ་ཡུམ་གྱི་སྙིང་པོ་ཉེ་སྙིང་བཞི་དང།  ཨོཾ་ཌཱ་ཀི་ནཱི་ཡེ་ཧུཾ་ཧཱུཾ་ཕཊ།  ཅེས་སོགས་
འཁོར་བཞིའི་སྔགས་བཟླ་ཞིང། དེ་ཙམ་མ་ལྕོགས་ཚེ། ཡབ་ཀྱི་ཉེ་སྙིང་འབྲུ་བདུན་པ་ཙམ་བཟླས་ཀྱང་རུང། དེ་རྗེས་ཡིག་བརྒྱ་བཟླ། གཏོར་མ་འབུལ་བ་ནི། ནང་མཆོད་ལྟར་བྱིན་གྱིས་བརླབས། འབར་བའི་ཕྱག་རྒྱ་དང་བཅས། ཕཻཾ།  རང་གི་ཐུགས་ཀའི་ཧཱུཾ་
ཡིག་ལས་འཕྲོས་པའི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་ཞིང་སྐྱོང་སོགས་འཁོར་དང་བཅས་པ་ཐམས་ཅད་ཡོངས་སུ་རྫོགས་པའི་ཧེ་རུ་ཀའི་དཀྱིལ་འཁོར་མདུན་གྱི་ནམ་མཁར་སྤྱན་དྲངས། ཨོཾ་ཨརྒྷཾ་
པྲཏཱི་ཙྪ་སཱཧཱ། ཞེས་སོགས་ཀྱིས་མཆོད།  ལྷ་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྤུ་གུས་དྲངས་ནས་གསོལ་བར་གྱུར། ཨོཾ་བཛྲ་ཨཱ་ར་ལི་ཧོཿ་ཛཿ་ཧཱུཾ་བཾ་ཧོཿ་

[050A]༄༅། །བཛྲ་ཌཱ་ཀི་ནཱི་ས་མ་ཡ་སྟྭཾ་ཏྲི་ཤྱ་ཧོཿ་ཞེས་པ་ལན་གསུམ་གྱིས་གཙོ་འཁོར་རྣམས་ལ་གཏོར་མ་འབུལ།  ཨོཾ་ཨརྒྷཾ་པྲ་ཏཱིཙྪ་སཱཧཱ། ནས། ཤྤདའི་བར་དང། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ཨོཾ་ཨཱ་ཧཱུཾ་གིས་ནང་མཆོད་འབུལ་
ཧེ་རུ་ཀ་དཔལ་དཔའ་བོ་ཆེ།  །ཞེས་སོགས་ཤློ་ཀ་གསུམ་གྱིས་བསྟོད།  སྲིད་པ་དང་མཉམ་ཞི་བ་ཆགས་བཅོམ་ཀུན་ཏུ་རྟོག་པ་འཇོམས། །ཁྱོད་ནི་དངོས་པོ་མཐའ་དག་མཁའ་ལྟར་གཟིགས་པ་དང་ལྡན་པ། །མགོན་པོ་ཤིན་ཏུ་
བརྩེ་བ་ལྕི་བའི་ཆུས་བརླན་ཐུགས་ཀྱི་ཆུས། །མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛོད།  །ཅེས་འདོད་དོན་ལ་གསོལ་བ་གདབ།  དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་ཀླུ་ལ་སོགས་པ་སྐད་
ཅིག་གིས་འོད་གསལ་དུ་བཅུག་པ་ལས་བདེ་མཆོག་གི་ལྷ་ཡབ་ཡུམ་གྱི་སྐུར་བཞེངས་པའི་མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ཞེས་པ་ནས། གསོལ་བར་གྱུར། ཨོཾ་ཁ་ཁ། ཁཱ་ཧི་ཁཱ་ཧི། སརྦ་ཡཀྵ། །རཱཀྵ་ས། བྷཱུ་ཏ། པྲེ་
ཏ། པི་ཤཱ་ཙ། ཨུནྨཱ་ད། ཨ་པསྨཱ་ར། བཛྲ་ཌཱ་ཀ་ཌཱ་ཀི་ནྱཱ་ད་ཡཿ་ཨི་མཾ་བ་ལིཾ་ཧྞནྟུ། ས་མ་ཡ་རཀྵནྟུ། མ་མ་སརྦ་སིདྡྷུ་མམེ་པྲ་ཡཙྪནྟུ། ཡ་ཐཻ་པཾ། ཡ་ཐེ་ཥྚཾ་ལྷུ་ཛ་ཐ། བི་པ་ཐ། ཛི་གྷྲ་ཐ། མཱ་ཏི་ཀྲ་མ་ཐཱ། མ་མ་སརྦྦ་ཀཱརྟ་ཡ་
སད་སུ་ཁཾ་བི་ཤུདྡྷ་ཡེ། ས་ཧ་ཡེ་ཀ་བྷ་བནྟུ་ཧཱུཾ་ཧཱུཾ་ཕཊ་ཕཊ་སཱཧཱ།  ལན་གཉིས་བརྗོད་ནས།  ཕྱོགས་མཚམས་ཀྱི་ཕྱོགས་སྐྱོང་སོགས་ལ་འབུལ།  ཨོཾ་ཨརྒྷཾ་པྲ་ཏཱིཙྪ་སཱཧཱ། ནས། ཤཔྡཱི་བར་དང། ཕྱོགས་སྐྱོང་ཞིང་སྐྱོང་ཀླུ་ལ་སོགས་

[050B] བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་འཆེས་པ་རྣམས། །དཔལ་ཆེན་བཀའ་སྡོད་ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་
གཏུམ་མི་བཟད་པ། །གདུག་པ་འདུལ་མཛད་ནག་པོའི་ཕྱོགས་རྣམས་འཇོམས། །རྣལ་འབྱོར་ལས་ལ་འབྲས་བུ་སྟེར་མཛད་ཅིང། །མཐུ་སྟོབས་བྱིན་བརླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་སོགས་
བརྒྱད་ལ་ཕྱག་འཚལ་ལོ། །སྡེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ།  །ཞེས་བསྟོད་ཅིང་འཕྲིན་ལས་བཅོལ།  དེ་ནས་ཆད་ལྷག་གི་ཉེས་པ་ཞི་བའི་ཆེད་དུ་དྲིལ་བུ་དཀྲོལ་བ་དང་བཅས་ཡིག་བརྒྱ་
བཟླ། པད་ཀོར་གྱི་མཐར་སྙིང་གར་འཁྱུད་པའི་ཚུལ་བྱས་ནས།  ཨོཾ་ཡོ་ག་ཤུདྡྷ་སརྦ་དྷརྨཱ་ཡོ་ག་ཤུདྡྷོ་ཧཾ།  གཡོན་པའི་མཐེབ་སྲིན་གྱིས་སེ་གོལ་གཏོག་ནས།  ཨོཾ་བཛྲ་མུཿ་འཇིག་རྟེན་བ་རྣམས་རང་གནས་སུ་གཤེགས་ཤིང། དཀྱིལ་འཁོར་
བདག་ཉིད་ལ་ཐིམ་པར་གྱུར། ཅེས་བརྗོད། དེ་ནས་ཉེར་བསྡུ་བྱ་བ་ནི། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རྟེན་དང་བརྟེན་པའི་དཀྱིལ་འཁོར་རྣམས་སྣང་བར་བྱས་ཏེ་འོད་དུ་གྱུར་པའི་བསྲུང་འཁོར་དུར་ཁྲོད་དང་བཅས་པ་
གཞལ་ཡས་ཁང་ལ་ཐིམ། གཞལ་ཡས་ཁང་འཁོར་རྣམས་ལ་ཐིམ། མཚམས་ཀྱི་བུམ་པ་ཐོད་པ་དང་བཅས་པ་བཞི་སྙིང་པོའི་རྣལ་འབྱོར་མ་བཞི་ལ་ཐིམ། དེ་བཞི་ཡང་གཙོ་བོ་ལ་ཐིམ། གཙོ་བོ་ཡབ་ཡུམ་ཡང་འོད་དུ་ཞུ་ནས་

[051A]༄༅། །ཐུགས་ཀའི་ཧཱུཾ་ལ་ཐིམ། ཧཱུཾ་ཡིག་ཡོངས་སུ་གྱུར་པ་ལས་བཅོམ་ལྡན་འདས་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོར་དྲིལ་འཛིན་པ་གཡས་བརྐྱང་གིས་བཞུགས་པ་ལ་ཡུམ་རྡོ་རྗེ་ཕག་མོ་དམར་མོ་གྲི་
ཐོད་འཛིན་པས་འཁྱུད་པར་གྱུར་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར།  ཅེས་བྱ་ཞིང། དེ་བས་རྒྱས་པར་བྱེད་འདོད་ན།  འཁྱུད་པར་གྱུར་པའི་སྙིང་གར་ཟླ་བ་ལ་རྡོ་རྗེ་སེམས་དཔའི་ངོ་བོ་ཨོཾ་ཧཾ་དཀར་པོ་ ཞེས་སོགས་
ཡབ་ཡུམ་གྱི་གོ་ཆ་བཀོད་དེ་བསྲུང་བ་བྱ།  སྲིད་པ་གསུམ་འབར་སྐུ་ནི་རྗེས་ཆགས་དུལ་པར་ལྡན། །འོད་ཟེར་སྔོན་པོ་སྟོང་ལྡན་ཉི་མ་བརྒྱ་སྟོང་ལྡན། །རྣམ་མང་སྐུ་དང་ཆ་ལུགས་རྗེས་ཆགས་སེམས་དཔར་ལྡན། །ཧེ་རུ་ཀ་དཔལ་དེ་དང་ལྷན་ཅིག་གར་
བྱེད་ཤོག་ལྷ་མོ་ཚད་མ་དམ་ཚིག་ཚད་མ་དང། །དེས་བརྗོད་གསུང་ཡང་མཆོག་ཏུ་ཚད་མ་སྟེ། །བདེན་པ་འདི་དག་གིས་ནི་ལྷ་མོ་རྣམས། །བདག་ཅག་རྗེས་སུ་འཛིན་པའི་རྒྱུར་གྱུར་ཅིག་སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་
ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་འགོད་པར་ཤོག།  ཅེས་བསྔོ་བ་དང་སྨོན་ལམ་བྱ། དེ་ལྟར་ཚུལ་བཞིན་དུ་བསླབས་པའི་ཐུན་མཚམས་སུ་ཁ་ཟས་ཀྱི་རྣལ་འབྱོར་ནི་བཟའ་བཏུང་རྣམས་སྔར་གྱི་ནང་མཆོད་ལྟར་བྱིན་གྱིས་བརླབས་ནས།  རང་གི་ལྕེ་ལ་ཧཱུཾ་དཀར་པོ་ལས་བྱུང་བའི་
རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྤུ་གུས་ཁ་ཟས་ཀྱི་བཅུད་དྲངས་ཏེ་སྙིང་གའི་ཧཱུཾ་ཡིག་ལྷ་ཐམས་ཅད་ཀྱི་ངོ་བོར་མོས་པ་ལ་ཕུལ་བས་ལྷ་རྣམས་བདེ་བ་ཆེན་པོས་མཉེས་ཤིང་ཚིམ་པར་བསམ་ནས་

[051B]  ཉལ་བའི་རྣལ་འབྱོར་ནི།  སྙིང་གའི་ཧཱུཾ་ལས་འོད་ཟེར་འཕྲོས་པས་སྣོད་བཅུད་ཐམས་ཅད་སྦྱངས་ནས་འོད་དུ་གྱུར་བ་དུར་ཁྲོད་ལ་ཐིམ་ཞིང། དེ་བསྲུང་འཁོར་དང་བཅས་པ་འོད་དུ་ཞུ་ནས་གཞལ་ཡས་ཁང་ལ་ཐིམ་པ་ནས། གཙོ་བོ་ཧཱུཾ་ཡིག་ལ་
ཐིམ་པའི་བར་ཉེར་བསྡུའི་སྐབས་ལྟར་དང། ཧཱུཾ་གི་ཞབས་ཀྱུ་ཧའི་ལུས་དང། དེ་མགོ་བོ་དང། དེ་ཟླ་ཚེས་དང། དེ་ཐིག་ལེ་དང། དེན་ད་དང། ནཱ་ད་ཡང་མི་དམིགས་པར་བསམ་ནས་སྙིང་གར་སྡུད་རིམ་བྱས་པ་ལ་སེམས་བཟུང་ནས་གཉིད་ལོག། ལྡང་བའི་
དུས་སུ་རྣལ་འབྱོར་མ་རྣམས་ཀྱིས་གླུ་དང་ཌཱ་མ་རུའི་སྒྲས་སད་པར་མོས། ཁྲུས་ཀྱི་ཚེ། སྔར་གྱི་ཆུ་དབང་སྐབས་ལྟར་ལྷ་མོ་རྣམས་ཀྱིས་རང་ལ་ཁྲུ་ དེས་མཚོན་ཐུན་མཚམས་ཐམས་ཅད་དུ་གང་སྣང་ལྷའི་རྣལ་འབྱོར་གྱི་ངང་ནས་དག་གིས་སྔགས་
བཟླ་བ་དང་རང་སྣང་ཐམས་ཅད་བདེ་སྟོང་གི་རྣམ་རོལ་ཏུ་བལྟ་བ་སོགས་ལ་བསླབས་ཏེ་མྱུར་ལམ་ཟབ་མོ་དང་མཇལ་བའི་རྟེན་བཟང་པོ་ཐོབ་པ་འདི་སྒོ་གསུམ་བག་ཡོད་པས་དེ་ །
མ་བཅོས་བདེན་པ་གཉིས་ཀྱི་གསེར་འགྱུར་རྩི། །སྦྱོར་བའི་ཆ་རྐྱེན་དང་པོ་བསྐྱེད་རིམ་གནད། །འཁྲུལ་ཟད་འདོད་པ་ཀུན་ །མཐའ་ཡས་འགྲོ་བ་མང་པོར་དངོས་གྲུབ་
ཀྱི། །མཆོག་སྦྱིན་སྒོ་བརྒྱ་ཡོངས་སུ་འབྱེད་པར་ཤོག་བཅོམ་ལྡན་ཡབ་ཡུམ་དགྱེས་པས་དུས་རྟག་ཏུ། །བདག་གི་མགོན་ །རྣལ་འབྱོར་དབང་པོས་

[052A]༄༅། །ས་སྟེང་ཀུན་ཁྱབ་ཤོག་ །ཅེས་དཔལ་འཁོར་ལོ་སྡོམ་པ་ཞལ་གཅིག་ཕྱག་གཉིས་པ་ལྷ་ལྔའི་སྒྲུབ་ཐབས་བདེ་ཆེན་མཆོག་སྦྱིན་ཞེས་བྱ་བ་འདི་ནི་འདི་གའི་དྲུང་འཁོར་གྲས་བློ་བཟང་ཐབས་མཁས་དང། སེར་སྨད་གྲ་རིགས་རབ་འབྱམས་པ་
ཚུལ་ཁྲིམས་དཔལ་འབར་སོགས་ཀྱིས་བསྐུལ་ཞིང། ལམ་འདི་ལ་ཉམས་ལེན་བྱེད་འདོད་ཅན་ཚིག་ཉུང་དུ་ལ་དགའ་པ་གཞན་མང་པོ་ཞིག་ལ་ཡང་ཕན་པར་བསམ་ནས་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་པའི་ཡི་གེ་པ་ནི་མཆོད་དཔོན་ཞ་ལུ་མཁན་པོས་
བགྱིས་པ་འདིས་ཀྱང་རྒྱལ་བ་བློ་བཟང་གྲགས་པའི་བསྟན་པ་ཕྱོགས་དུས་ཐམས་ཅད་དུ་རྒྱས་པར་གྱུར་ཅིག།།  །།བརྟན་གཡོའི་ནུས་བཅུད་ཡོངས་བསྡུས་ཨ་མྲྀ་ཏ། །སྐལ་བཟང་སྲོག་གི་ཐིག་ལེར་
ལེགས་བཅུས་པས། །འཆི་མེད་ཚེ་དཔལ་ས་མོས་ཆེས་ཆེར་དུ། །བཞད་མཛད་ཚེ་དཔག་མགོན་ལ་ཕྱག་འཚལ། །གང་གི་མཚན་སྙན་རྒྱལ་རྡ་བརྡུངས་ཙམ་གྱིས། །ཉི་བུའི་དཔུང་ཚོགས་ངོ་ཟུམ་སར་སྨད་ནས། །ཕམ་མཛད་
ཚེ་སྦྱིན་མགོན་འདི་སྒྲུབ་པའི་ཐབས། །ཡི་གེར་འདྲི་ལ་གཅིག་ཏུ་མངོན་པར་སྤྲོ།  །འདིར་བཅོམ་ལྡན་འདས་མགོན་པོ་ཚེ་དཔག་མེད་ཀྱི་སྒྲུབ་ཐབས་ཉམས་སུ་ལེན་པ་ལ།  སངས་རྒྱས་ཆོས་ཚོགས་མ་ལན་གསུམ་གྱིས་སྐྱབས་འགྲོ་དང། སེམས་ཅན་ཐམས་
ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་ཚེ་དཔག་མེད་ཀྱི་བསྒོམ་བཟླས་ཉམས་སུ་ལེན་པར་བྱ།  སྙམ་པའི་སེམས་བསྐྱེད་བཟུང།  སེམས་ཅན་ཐམས་ཅད་བདེ་བ་དང།  ཞེས་སོགས་ཀྱིས་ཚད་མེད་བཞི་བསྒོམ།  ཨོཾ་སབྷཱ་

[052B] སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཧྲཱི་དམར་པོ་དེ་ལས་འོད་འཕྲོས། འཕགས་པ་མཆོད། སེམས་ཅན་གྱི་
དོན་བྱས། འོད་ཟེར་ཚུར་འདུས་པ་ཡོངས་སུ་གྱུར་པ་ལས་བདག་ཉིད་མགོན་པོ་ཚེ་དཔག་མེད་སྐུ་མདོག་པདྨ་རཱ་ག་ལྟར་དམར་བ་ཞལ་གཅིག་ཕྱག་གཉིས་མཉམ་གཞག་གི་སྟེང་ན་འཆི་མེད་ཚེའི་བདུད་རྩིས་གང་བའི་བུམ་པ་བསྣམས་པ་
དབུ་སྐྲ་རལ་པའི་ཐོར་ཚུགས་ཅན། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་ཅིང་དར་གྱི་ན་བཟའ་གསོལ་བ། དྭངས་གསལ་འོད་ཀྱི་ཕུང་པོའི་དབུས་ན་ཞབས་རྡོ་རྗེའི་སྐྱིལ་ཀྲུང་གྱིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཿ་
དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། བདེ་བ་ཅན་སོགས་ཕྱོགས་བཅུའི་ཞིང་ཁམས་ནས་མགོན་པོ་ཚེ་དཔག་མེད་ལ་རྒྱལ་བ་སྲས་བཅས་ཀྱིས་བསྐོར་བ་སྤྱན་དྲངས། ཛཿ་ཧཱུཾ་བཾ་ཧོཿ་རང་ལ་ཐིམ་པས་
གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་དབང་བསྐུར་དུ་གསོལ། །ཞེས་གསོལ་བ་བཏབ་པས། དེ་རྣམས་ཀྱིས་རིན་པོ་ཆེའི་བུམ་པ་བདུད་རྩིས་
གང་བ་ཐོགས་ནས་བུམ་པའི་ཆུས་སྤྱི་བོ་ནས་དབང་བསྐུར། ལུས་ཐམས་ཅད་གང། དྲི་མ་ཐམས་ཅད་དག་ཆུའི་ལྷག་མ་སྤྱི་བོར་ལུད་པ་ལས། བླ་མ་དང་དབྱེར་མེད་པའི་སྤྲུལ་སྐུ་ཚེ་དཔག་མེད་ཀྱིས་དབུ་བརྒྱན་པར་གྱུར། ཨོཾ་བཛྲ་ཨ་

[053A]༄༅། །མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྷཱ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་བཧྲུཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་
ལས་བྱུང་བའི་མཆོད་རྫས་རྣམས་རང་བཞིན་བདེ་སྟོང། རྣམ་པ་མཆོད་རྫས། བྱེད་ལས་ཟག་མེད་ཀྱི་བདེ་བ་སྟེར་བར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱ་དྱཾ་ཨཱ་ཧཱུཾ་ ནས།  ཤཔྡ་ འི་བར།  ཨོཾ་ཨ་པ་ར་མི་ཏ་ཨཱ་ཡུརྫྙ་ན་ས་པ་རི་ཝཱ་ར་ཨརྒྷཾ་ ནས་
ཤཔྡ་ འི་བར་གྱིས་མཆོད།  བཅོམ་ལྡན་མགོན་པོ་ཚེ་དཔག་མེད། །སྡིག་པའི་དྲི་མ་ཕྱིར་བསལ་ནས། །མཁའ་དང་མཉམ་པའི་སྐུ་མངའ་བ། །མཉམ་ཉིད་སྐུ་ལ་ཕྱག་འཚལ་ལོ།  །ཞེས་པས་བསྟོད།  རང་གི་སྤྱི་བོའི་བླ་མ་ཚེ་
དཔག་མེད་ཀྱི་ཕྱག་མཚན་བུམ་པའི་ནང་དུ་ཟླ་བའི་དཀྱིལ་འཁོར་གྱི་སྟེང་དུ་ཧྲཱི་ཡིག་དམར་པོའི་མཐར་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། རྒྱལ་བ་སྲས་བཅས་ཀྱི་བྱིན་རླབས་སོགས་འཁོར་འདས་ཀྱི་ཕུན་
ཚོགས་ཐམས་ཅད་དང། རང་གི་ཚེ་ཡར་བ་དང་འཕྲོགས་པ་སོགས་བདུད་རྩིའི་རྣམ་པར་བཀུག་སྔགས་འཕྲེང་ལ་ཐིམ། དེ་ལས་བདུད་རྩིའི་རྒྱུན་བབས། བུམ་པ་གང་བ་ལས་ལུད་པ་རང་གི་སྤྱི་བོའི་ཚངས་བུག་ནས་ཞུགས་པས་
ལུས་ཐམས་ཅད་གང། འཆི་མེད་ཚེའི་དངོས་གྲུབ་ཐོབ་པར་གྱུར་ པར་བསམས་ནས་ཚེ་གཟུངས་རིང་ཐུང་གཉིས་ཀ་འམ་མ་འགྲུབ་ན།  ཨོཾ་ཨ་མ་ར་ཎི་ཛཱི་ཝནྟཱི་ཡེ་སཱ་ཧཱ།  ཞེས་པའི་གཟུངས་ཐུང་གཅིག་པུ་བཟླས་ཀྱང་ཆོག། དེ་ལྟར་བཟླས་པ་ཇི་ཙམ་རིགས་

[053B]  ཨོཾ་ཨ་པ་རི་མི་ཏ་ཨཱ་ཡུརྫྙཱ་ནས་པ་རི་ཝཱ་ར་ཨརྒྷཾ་ སོགས་ཀྱིས་མཆོད་ཅིང།  བཅོམ་ལྡན་མགོན་པོ་ཚེ་དཔག་མེད།  །སོགས་ཀྱིས་བསྟོད། གཏོར་མ་འབུལ་བར་སྤྲོ་ན། གཏོར་མ་  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་
སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་བྷྲཱུཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཟག་མེད་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ།  ལན་གསུམ་
བརྗོད།  རང་གི་ཐུགས་ཀའི་ཧཱུཾ་གི་འོད་ཟེར་གྱིས་མགོན་པོ་ཚེ་དཔག་ཏུ་མེད་པ་མདུན་གྱི་ནམ་མཁར་སྤྱན་དྲངས། ལྷའི་ལྗགས་འོད་ཟེར་གྱི་སྤུ་གུས་གཏོར་མའི་བཅུད་དྲངས་ནས་གསོལ་བར་གྱུར། ཨོཾ་ཨ་པ་ར་མི་ཏ་ཨཱ་ཡུརྫྙཱ་ན་ས་པ་རི་
ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ལན་གསུམ་ལ་སོགས་པས་གཏོར་མ་ཕུལ་ནས་སྔར་ལྟར་མཆོད་བསྟོད་བྱ། བསྡུས་པ་ལ་མོས་ན་གཏོར་འབུལ་བཞག་པས་འཐུས།  དགེ་བ་འདི་ཡིས་མྱུར་དུ་བདག་ཚེ་དཔག་མེད་མགོན་འགྲུབ་གྱུར་ནས། །འགྲོ་
བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་རིགས། །བཛྲ་མུཿ་བདག་མདུན་གྱི་
ཡེ་ཤེས་པ་རང་བཞིན་གྱི་གནས་སུ་གཤེགས་པར་གྱུར་ པར་བསམས་ནས་སྤྱོད་ལམ་ལ་འཇུག་པར་བྱའོ། །ཞེས་མགོན་པོ་ཚེ་དཔག་མེད་ཀྱི་སྒྲུབ་ཐབས་ཉུང་དུ་འདི་ནི་ཁལ་ཁ་ནས། དད་སྟོབས་དང་ལྡན་པ་གཡོན་རུའི་ཅང་ཇུན་ཛ་སག་གོང་ཐོ་རོའི་དུན་ཝང་དེ་

[054A]༄༅། །གུར་གེ་ཆི་ཚེ་མགོན་སྐྱབས་ཀྱིས་ལྷག་ལྷ་འབྲེལ་ཆེ་བ་ཞིག་གི་ཉམས་ལེན་རྒྱུན་ཁྱེར་བྱས་ཆོག་པ་ཞིག་དགོས་ཞེས་འཕྲིན་ཡིག་གི་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།
   ༈    །འཁོར་འདས་ཡོན་ཏན་མ་ལུས་རང་དབང་དུ། །འགུགས་བྱེད་རྒྱལ་ཀུན་ཡུམ་གྱུར་འཇིགས་པ་ཀུན། །སེལ་མཛད་འཕགས་མ་སྒྲོལ་མའི་ཞབས་ལ་འདུད། །ལྷ་
ཁྱོད་གསང་བ་གསུམ་གྱི་ཆ་ཤས་ཙམ། །ཡིད་ལ་དྲན་པ་ཡིས་ཀྱང་འདི་དང་ཕྱིའི། །ལེགས་ཚོགས་འགྲུབ་ཅེས་རྣ་བར་སྙན་པའི་གཏམ། །དོན་དང་ལྡན་ཕྱིར་དེ་ཡི་སྒྲུབ་ཐབས་བཤད།  །འདིར་རྗེ་བཙུན་མ་སེང་ལྡེང་ནགས་ཀྱི་
སྒྲོལ་མའི་སྒྲུབ་ཐབས་ཉམས་སུ་ལེན་པ་ལ།  སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་འཕགས་མ་སྒྲོལ་མའི་བསྒོམ་བཟླས་བྱའོ་ སྙམ་པའི་བྱང་ཆུབ་ཀྱི་སེམས་གསལ་བཏབ་ནས།  སངས་
རྒྱས་ཆོས་ཚོགས་མ་ལན་གསུམ་གྱིས་སྐྱབས་འགྲོ་སེམས་བསྐྱེད་དང། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་  ཅེས་སོགས་ཀྱིས་ཚད་མེད་བཞི་བསྒོམ།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་
ཉིད་དུ་གྱུར། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ། རང་གི་སེམས་ཉིད་ཡི་གེ་ཏཱཾ་ཡིག་ལྗང་གུ། དེ་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་

[054B] གཡས་མཆོག་སྦྱིན་གྱི་ཕྱག་རྒྱ་དང། གཡོན་ཨུཏྤལ་སྔོན་པོའི་ཡུ་བ་མཐེབ་སྲིན་གྱིས་ཐུགས་ཀར་བཟུང་བའི་འདབ་མ་སྙན་ཐད་དུ་ཁ་བྱེ་བ་
དབུ་སྐྲ་རལ་པ་ཕྱེད་ཐོར་ཚུགས་སུ་བཅིངས་ཤིང་ཕྱེད་ཐུར་དུ་བབས་པས་སྐུ་སྟོད་ཁེབས་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། དར་གྱི་སྟོད་གཡོགས་དང་སྨད་གཡོགས་ཅན། ལང་ཚོ་དར་ལ་བབས་པ་ཞབས་གཡས་བརྐྱང་
ཞིང་གཡོན་བསྐུམ་པའི་ཕྱེད་སྐྱིལ་གྱིས་བཞུགས་པ་དྭངས་གསལ་འོད་ཀྱི་རང་བཞིན་ཅན། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ་དང། ཏཱཾ་ཡིག་གིས་མཚན་པ་དེ་ལས་འོད་ཟེར་འཕྲོས་རང་བཞིན་གྱི་
གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་
བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱིས་བུམ་པའི་ཆུས་དབང་བསྐུར། ལུས་གང། དྲི་མ་དག་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་འོད་དཔག་མེད་ཀྱིས་དབུ་བརྒྱན་པར་གྱུར། ཨོཾ་བཛྲ་
ཨ་མྲི་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷ་རྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་

[055A]༄༅། །རྫས་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ ནས།  ཤཔྡ་ འི་བར་གྱིས་བྱིན་གྱིས་བརླབས།  ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ཞེས་པ་ནས།  ཤཔྡ་ འི་བར་
བརྗོད།  ལྷ་དང་ལྷ་མིན་ཅོད་པན་གྱིས། །ཞབས་ཀྱི་པད་མ་ལ་བཏུད་དེ། །ཕོངས་པ་ཀུན་ལས་སྒྲོལ་མཛད་མ། །སྒྲོལ་མ་ཡུམ་ལ་ཕྱག་འཚལ་བསྟོད། །རང་གི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་ཏཱཾ་ཡིག་ལྗང་གུའི་མཐའ་བསྐོར་དུ་
སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། ལུས་ཀྱི་ནང་ཐམས་ཅད་གང། སྡིག་སྒྲིབ་ཐམས་ཅད་སྦྱངས། འོད་ཟེར་ཕྱིར་སྤྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ་
དེ་རྣམས་ཀྱི་བྱིན་རླབས་ཐམས་ཅད་ཚུར་བསྡུས་རང་ལ་ཐིམ་པར་གྱུར་ པར་བསམས་ལ།  ཨོཾ་ཏཱ་རེ་ཏུ་ཏྟཱ་རེ་ཏུ་རེ་སཱཧཱ།  ཞེས་ཅི་ནུས་བཟླས་རྗེས་ཡིག་བརྒྱ་བརྗོད། གཏོར་མ་འབུལ་བར་སྤྲོ་ན། གཏོར་མ།  ཨོཾ་བཛྲ་ཨ་མྲྀ་ཏ་ ས་བསངས།  སྭ་བྷཱ་ཝས་སྦྱངས། སྟོང་
པ་ཉིད་དུ་གྱུར། སྟོང་པའི་ངང་ལས་བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་ ལན་གསུམ་གྱིས་བྱིན་གྱིས་བརླབས།  བདག་བསྐྱེད་ཀྱི་ཡེ་ཤེས་པ་
ཕྱུང་ནས་མདུན་གྱི་ནམ་མཁར་བཞུགས་པའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་གསོལ་བར་གྱུར། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ལན་གསུམ་གྱིས་ཕུལ།  ཨོཾ་ཨཱརྱ་ཏཱ་རེ་ཨརྒྷཾ་ ནས།།

[055B] འི་བར་གྱིས་མཆོད། སྔར་གྱི་བསྟོད་པས་བསྟོད།  དགེ་བ་འདི་ཡིས་མྱུར་དུ་བདག་འཕགས་མ་སྒྲོལ་མ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡིས་ལ་འགོད་པར་ཤོག་མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་
བཟོད་པར་གསོལ།  བཛྲ་མུཿ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་རིམ་བཞིན་འོད་དུ་ཞུ་ནས་མི་དམིགས་པར་གྱུར་ པའི་ངང་ནས།  རྗེ་བཙུན་མ་སྒྲོལ་མའི་སྐུར་ལམ་གྱིས་གྱུར་ པའི་མོས་པ་བྱའོ། །དེ་ལྟར་འཕགས་མ་སྒྲོལ་མ་
ལྗང་གུའི་མངོན་རྟོགས་ཉུང་དུ་འདི་ནི་ཁལ་ཁ་གཡོན་རུའི་ཙང་ཇུན་ཛ་སག་གོད་ཐོ་རོའི་ཅུན་ཝང་དེ་གུར་གེ་ཆི་ཚེ་མགོན་སྐྱབས་ཀྱི་ཐོ་རེའི་ཧ་ཐན་ཏ་ལའི་ཌ་ཀིན་ཚེ་དཔལ་ཀུན་འཛིན་གྱིས་ལྷག་ལྷ་འབྲེལ་གང་ཆེ་ཞིག་གི་རྒྱུན་ཁྱེར་ཉུང་དུ་ཞིག་དགོས་ཞེས་འཕྲིན་ཡིག་གི་བསྐུལ་མ་བྱུང་བའི་
ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།   །རྡོར་དྲིལ་བཟུང་ནས་ཡུམ་ལ་འཁྱུད་པའི་སྐུ། །རྒྱན་མང་ན་བཟས་ཀླུབས་ནས་དགྱེས་
བཞུགས་པར། །སྐྱབས་གནས་ཀུན་འདུས་ངོ་བོར་གསོལ་བཏབ་ཅིང། ། །སྡིག་སྒྲིབ་ཀུན་བཀྲུས་བྱིན་གྱིས་བརླབས་པར་གྱུར་
 དེ་ལྟར་བསམ་ནས་ཡིག་བརྒྱ་ཅི་ནུས་བཟླས་པའི་རྗེས་སུ།  བདག་ནི་ཉོན་མོངས་ །མགོན་མེད་བདག་ལ་སྐྱོབ་ཏུ་གསོལ། །དེ་ལྟར་གདུང་ཤུགས་

[056A]༄༅། །དྲག་པོ་ཡིས། །གསོལ་བཏབ་མོད་ལ་སྤྱི་བོའི་ལྷ། །རང་ལ་ཐིམ་པས་གསང་གསུམ་གྱི། །ཡོན་ཏན་མ་ལུས་ཐོབ་པར་གྱུར།  །ཅེས་པ་འདི་ནི་ནག་ཆུའི་ད་རོ་ཁ་བསྟན་དར་གྱིས་དག་འདོན་བྱེད་རྒྱུར་རྡོར་སེམས་ཀྱི་བསྒོམ་བཟླས་ཉུང་
དུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།། །།   ༈   ། །།།
   ༈    །དབང་སྔོན་ལྷུན་པོར་བརྩེགས་ལས་དུས་ཀྱི་ཞུགས། །ས་གསུམ་ཁྱོན་ཀུན་མེ་ལྕེར་འབར་བའི་དབུས། །དགྲ་བགེགས་སྲེག་བྱེད་མཁའ་འགྲོའི་གཙོ་མོར་འདུད། །ཁྱོད་སྐུ་རིགས་སྔགས་
གནམ་ལྕགས་འཁོར་ལོ་ཆེ། །ཡིད་ལ་དྲན་པའི་མོད་ཉིད་མཐུ་བྱད་གདོན། །མི་དང་མི་མིན་ནག་ཕྱོགས་སྲོག་གི་རྩ། །དུམ་བུར་གཅོད་པའི་འཕྲིན་ལས་གཅིག་ཏུ་རྣོ། །རྒྱལ་རྣམས་མཐུ་སྟོབས་མཁའ་འགྲོའི་བདེ་ཆེན་ཀློང། །ལེགས་
པར་འཁྲིགས་པའི་ཆུ་འཛིན་སྟུག་པོ་ནས། །དྲག་སྦྱོར་ཐོག་གི་ཚ་ཚ་འབུམ་སྤྲོ་ཡིས། །བདུད་རིགས་ནག་པོའི་ཕྱོགས་རྣམས་བག་བྱོས་ཤིག་ །འདིར་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་གྱི་བདག་བསྐྱེད་ཀྱི་བསྒོམ་བཟླས་དང་བཟློག་བསྒྱུར་
བྱ་བའི་ཚུལ་ནི། སྐྱབས་འགྲོ་སེམས་བསྐྱེད་སྤྱི་དང་མཐུན་པར་རྒྱུད་དང་འདྲེས་དེས་བྱས་ནས་ཚད་མེད་བཞི་བསྒོམ།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་

[056B] ལོགས་ཐམས་ཅད་རྡོ་རྗེའི་རྭ་བ། སྟེང་རྡོ་རྗེའི་གུར་དང་བླ་བྲེ། ཕྱི་རོལ་སྟེང་འོག་ཐམས་ཅད་དུ་ཡེ་ཤེས་ཀྱི་མེ་འབར་བའི་བསྲུང་འཁོར་གྱི་
དབུས་སུ་ཨེ་ལས་ཆོས་འབྱུང་མཐིང་ནག་ཡངས་ཤིང་རྒྱ་ཆེ་བའི་ནང་པད་མ་དང་ཉི་མ་དང་རོའི་གདན་གྱི་སྟེང་དུ་རང་གི་སེམས་ཉིད་ཧཱུཾ་ཡིག་མཐིང་ནག་དེ་ལས་འོད་འཕྲོས། དགྲ་བགེགས་ཐམས་ཅད་ཚར་བཅད། རྒྱལ་བ་སྲས་བཅས་
སྲུང་མའི་ཚོགས་ཐམས་ཅད་ཀྱི་བྱིན་རླབས་ནུས་མཐུ་ཐམས་ཅད་བསྡུས་ཧཱུཾ་ལ་ཐིམ། དེ་ཡོངས་སུ་གྱུར་པ་ལས། རང་ཉིད་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་སྐུ་མདོག་མཐིང་ནག་ཞལ་གཅིག་ཕྱག་གཉིས་མ། སྤྱན་
གསུམ་དམར་ལ་ཟླུམ་པོར་བགྲད་པ། ཞལ་རབ་ཏུ་གདངས་ནས་མཆེ་བ་གཙིགས་ཤིང། ལྗགས་འདྲིལ་བ། ཁྲོ་གཉེར་དཔྲལ་བའི་དབྱིངས་སུ་བསྡུས་ཤིང། དབུ་སྐྲ་དམར་སེར་གྱེན་དུ་བརྗེས་པ་སྐུ་ཤིན་ཏུ་ཆེ་ཞིང་རྔམ་པ། ཕྱག་
གཡས་རྡོ་རྗེས་མཚན་པའི་གྲི་གུག་ནམ་མཁའ་ལ་འཕྱར་ཞིང། གཡོན་ཐོད་པ་ཁྲག་གིས་བཀང་བ་ཐུགས་ཀར་བསྣམས་པ། གྲུ་མོ་གཡོན་ན་ཁ་ཊྭཾ་ག་འཛིན་པ། མི་མགོ་སྐམ་པོ་ལྔའི་དབུ་རྒྱན་དང་ཁྲག་འཛག་པའི་མགོ་རློན་
ལྔ་བཅུའི་དོ་ཤལ་བྱས་པ་ཕྱག་རྒྱ་ལྔས་བརྒྱན་ཅིང་སྟག་གི་པགས་པའི་ཤམ་ཐབས་ཅན། ཞབས་གཡས་བསྐུམ་ཞིང་གཡོན་བརྐྱང་བའི་སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་

[057A]༄༅། །གྱུར། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་
པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཐམས་ཅད་ཀྱིས་བསྐོར་བ་བཛྲས་མཱ་ཛཿ་ཛཿ་ཧཱུཾ་བཾ་ཧོཿ་རང་ལ་ཐིམ་པས་གཉིས་སུ་ བཟློག་པ་དང་འབྲེལ་བའི་ཤིན་ཏུ་བསྡུས་པ་བྱེད་ན། བདག་བསྐྱེད་ཀྱི་ཡེ་ཤེས་པ་སྤྱན་འདྲེན་དང་དབང་བསྐུར་རྒྱས་འདེབས་སོགས་བཞག་
སྟེ་མཚམས་འདི་ནས། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་ཡེ་ཤེས་མཁའ་འགྲོ་སེང་གེའི་གདོང་པ་ཅན་ལ་མཁའ་འགྲོ་མ་བྱེ་བ་འབུམ་སྡེའི་ཚོགས་ཀྱིས་བསྐོར་བ་ཞེས་སོགས་འོག་ནས་འབྱུང་བའི་བཟློག་པ་ལ་འཇུག་པས་འཐུས།  མེད་པར་
གྱུར། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲང།་ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་
ཀྱིས་ཨོཾ་བཛྲི་བྷ་ཝ་ཨ་བཧི་ཥིཉྩ་ཧཱུཾ། ཞེས་གསུང་ཞིང་སྤྱི་བོ་ནས་བུམ་པའི་ཆུས་དབང་བསྐུར་བས་ལུས་ཐམས་ཅད་གང། དྲི་མ་ཐམས་ཅད་དང། །ཆུའི་ལྷག་མ་སྤྱི་བོར་ལུད་པ་ལས་རྡོ་རྗེ་སྔོན་པོ་རྩེ་ལྔ་པས་དབུ་བརྒྱན་པར་གྱུར་
 མཆོད་པ་སྤྱི་ལྟར་བྱིན་གྱིས་བརླབས་ནས།  ཨོཾ་ཌཱ་ཀི་ནཱི་སིདྷ་མུ་ཁེ་ཨརྒྷཾ་པྲ་ཏཱིཙྪ་སཱཧཱ།  དེ་བཞིན་དུ་སྦྱར་ནས།  ཤཔྡ་ འི་བར་གྱིས་མཆོད།  དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུམ་

[057B] ༑འགྲོ་བ་སྐྱོབ་ལ་ཕྱག་འཚལ་ལོ།  །ཞེས་པའམ།  མཁའ་ལ་སྤྱོད་པའི་གནས་མཆོག་དམ་པ་ནས། །མངོན་ཤེས་རྫུ་འཕྲུལ་མངའ་བའི་མཐུ་སྟོབས་ཅན། །སྒྲུབ་པ་པོ་ལ་མ་ཡིས་བུ་བཞིན་གཟིགས། །གནས་གསུམ་མཁའ་འགྲོའི་
གཙོ་ལ་ཕྱག་འཚལ་བསྟོད།  །ཅེས་པ་གང་རུང་གིས་བསྟོད།  རང་གི་སྙིང་གར་ཉི་གདན་ལ་ཧཱུཾ་ཡིག་མཐིང་ནག་གི་མཐར་སྔགས་ཕྲེང་ཁ་དོག་ནག་པོས་བསྐོར་བ་ལས་འོད་ཟེར་འཕྲོས། རང་དང་བསྲུང་བྱ་ལ་བར་དུ་གཅོད་པའི་དགྲ་བགེགས་
བྱད་མ་ངན་སྔགས་ཀྱི་ནུས་པ་ལ་སོགས་པ་མི་མཐུན་པའི་ཕྱོགས་ཐམས་ཅད་བསྲེགས་ཤིང་ཚར་བཅད། ཕྱོགས་བཅུའི་སྐྱབས་གནས་ཐམས་ཅད་ཀྱི་བྱིན་རླབས་ནུས་མཐུ་ཐམས་ཅད་འོད་ཀྱི་རྣམ་པར་བསྡུས་ནས་བདག་ལ་ཐིམ་པས་
བྱིན་གྱིས་བརླབས་པ་དང་ནུས་མཐུ་ཐོགས་མེད་དུ་རྒྱས་པར་བྱུར་ པར་བསམ་པ་སོགས་སྐབས་སུ་བབས་པའི་བཟླས་དམིགས་དང་བཅས།  ཨཿ་ཀཿ་སཿ་མཿ་རཿ་ཙཿ་ཤཿ་དཿ་རཿ་སཿ་མཿ་རཿ་ཡཿ་ཕཿཊ་ ཅེས་པའི་ཡི་གེ་བཅུ་བཞི་པ་ཅི་འགྲུབ་བཟླ་ཞིང་
འདིའི་སྐབས་བཟློག་པ་དམིགས་བསལ་དང་མ་འབྲེལ་བས་ཕྲེང་བ་ཕྱིར་སྒྱུར་མི་དགོས།  དེའི་མཐར་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་གྱིས་བདག་དང་སེམས་ཅན་ཐམས་ཅད་ལ་མཆོག་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ།  ཞེས་
པ་ལྟ་བུས་འདོད་དོན་ལ་གསོལ་བ་གདབ། དེ་ནས་བཟློག་བསྒྱུར་བྱ་བ་ནི།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་ཡེ་ཤེས་ཀྱི་མཁའ་འགྲོ་སེང་གེའི་གདོང་པ་ཅན་ལ་མཁའ་འགྲོ་མ་བྱེ་བ་འབུམ་སྡེའི་ཚོགས་ཀྱིས་བསྐོར་

[058A]༄༅། །བ་དང། གཞན་ཡང་བླ་མ་ཡི་དམ་སངས་རྒྱས་བྱང་སེམས་ཆོས་སྐྱོང་སྲུང་མའི་ཚོགས་དང་བཅས་པ་མདུན་གྱི་ནམ་མཁར་བཛྲ་ས་མཱ་ཛཿ་དུས་གསུམ་རྒྱལ་བ་མ་ལུས་སྐྱེད་མཛད་མ། །དམ་ཉམས་
དགྲ་བགེགས་ཐལ་བར་རློག་མཛད་མ། །ཡེ་ཤེས་མཁའ་འགྲོ་སེང་གེའི་གདོང་ཅན་མ། །བསྟན་སྐྱོང་ཆེན་མོ་འཁོར་བཅས་གཤེགས་སུ་གསོལ།  །ཚར་གསུམ་བརྗོད།  སྤྱན་དྲངས་པའི་ལྷ་ཚོགས་དེ་རྣམས་རང་གི་མགོན་
སྐྱབས་དང་དཔུང་གཉེན་གྱི་ཚུལ་དུ་མདུན་གྱི་ནམ་མཁའ་བཞུགས་པར་གྱུར། རང་གི་སྙིང་གར་ཉི་མའི་ཧཱུཾ་ཡིག་གི་མཐར་སྔགས་ཕྲེང་གིས་བསྐོར་བ་ལས་འོད་ཟེར་དུས་མཐའི་མེ་ལྟ་བུ་ཚ་ཞིང་རབ་ཏུ་འབར་བ་འཕྲོས། རང་དང་
བླ་མ་ལ་སོགས་པ་བསྒྲུབ་བྱ་གཞན་ལ་གནོད་བྱེད་ཀྱི་དགྲ་བགེགས་བྱད་མ་རྦོད་གཏོང་ལ་སོགས་ཐམས་ཅད་བསྲེགས་པར་ མོས་ཤིང་མཐེབ་མཛུབ་ཀྱིས་ཕྲེང་བ་ཕྱིར་བཅད་པ་དང་མཉམ་དུ་མཛུབ་མོ་དངུལ་གྱི་གཏན་པ་དང་མཐེ་བོང་གསེར་གྱི་
སྟ་རེར་གསལ་བའི་བར་དུ་བྱད་མ་རྦད་འདྲེ་སོགས་ཀྱི་མགོ་བོ་བཅད་པ་མདུན་གྱི་མཁའ་འགྲོ་མ་རབ་ཏུ་ཁྲོས་པའི་ཞལ་དུ་སྟོབ་པར་བསམས་ནས་སྔགས་བརྒྱ་རྩ་སོགས་བཟླ། དེ་ནས་རང་མཁའ་འགྲོ་མར་གསལ་བའི་ལག་པ་གཡས་གཡོན་གྱི་གྲི་གུག་དང་ཐོད་ཁྲག་ཡོངས་
སུ་གྱུར་པ་ལས། གཡས་ཀྱི་མཐིལ་ན་ཉི་མའི་དཀྱིལ་འཁོར་དང། གཡོན་གྱི་མཐིལ་ན་ཟླ་བའི་དཀྱིལ་འཁོར་བསམས་ལ།  བླ་མ་ཡང་དག་པ་ཡོངས་ཀྱི་དགེ་བའི་བཤེས་གཉེན་རྣམས་ཀྱི་བཀའ་བདེན་པ་དང། སངས་རྒྱས་དང་བྱང་ཆུབ་སེམས་

[058B] ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་བཀའ་བདེན་པ་དང། དཔལ་མགོན་དམ་པ་ཆོས་སྐྱོང་བའི་སྲུང་མ་རྣམས་ཀྱི་བཀའ་བདེན་པ་དང། ཁྱད་པར་དུ་ཡང་ཡེ་ཤེས་ཀྱི་མཁའ་འགྲོ་མ་
སེང་གེའི་གདོང་པ་ཅན་ལ་སོགས་པ་མཁའ་འགྲོ་མ་བྱེ་བ་འབུམ་གྱི་བཀའ་བདེན་པའི་བྱིན་བརླབས་ཀྱིས། དཔལ་ལྡན་བླ་མ་དམ་པ་དང་དགེ་འདུན་གྱི་སྡེ་འདི་དང་རྣལ་འབྱོར་པ་བདག་ལ་གནོད་ཅིང་འཚེ་བར་བྱེད་པའི་འབྱུང་པོ་མི་
དང་མི་མ་ཡིན་པ་ཐམས་ཅད་ཀྱི་བསམ་པ་ངན་པ་དང་སྦྱོར་བ་རྩུབ་པ་ཐམས་ཅད་ཐལ་བའི་རྡུལ་དུ་བརླག་པར་གྱུར་ཅིག་ །ཅེས་པ་ལན་གསུམ་བརྗོད་ནས་ཐལ་མོ་བརྡབ་པའི་བཟློག་པ་བྱ་ཞིང། དེའི་ཚེ་དམིགས་པ་ནི། རང་མཁའ་འགྲོ་མར་གསལ་བའི་ལག་
མཐིལ་གྱི་ཉི་ཟླ་བརྡབས་པའི་བར་དུ་དགྲ་བགེགས་བྱད་མ་ལ་སོགས་པ་ཉེར་འཚེ་ཐམས་ཅད་ཐལ་བ་བཞིན་དུ་ཕྱེ་མར་བཏགས་ནས་བརླག་པར་བསམ། དེ་ནས།  མཁའ་འགྲོ་བྱེ་བའི་ཚོགས་རྣམས་ཀྱིས། །དགྲ་བགེགས་བྱད་མ་ཐམས་ཅད་ཀྱི། །ལུས་ངག་
ཐལ་བའི་རྡུལ་དུ་རློག་རྣམ་ཤེས་ཆོས་ཀྱི་དབྱིངས་སུ་དྲངས།  །ཞེས་ལན་གསུམ་བརྗོད་ནས་གནོད་བྱེད་ཀྱི་ལུས་ངག་ཐལ་བར་བརླག་སྟེ་རྣམ་ཤེས་ཆོས་ཀྱི་དབྱིངས་སུ་འཕངས་པའི་མོས་པ་བྱ་ལ། འདི་དག་གི་ཚེ་རྒྱུའི་ཀུན་སློང་གནོད་བྱེད་ལ་དམིགས་པའི་སྙིང་རྗེ་
དྲག་པོ་དང། སྔ་ཕྱི་ཐམས་ཅད་དང་ཁྱད་པར་མཇུག་འདིར་མི་དམིགས་པའི་ལྟ་བས་རྒྱས་འདེབས་པ་ནི་ཡང་དག་པའི་ལམ་དུ་བསྒྱུར་བའི་ཐབས་དམ་པ་ཡིན་པར་མ་ཟད། བཟློག་པ་དང་བསྲུང་པའི་ཡང་མཆོག་ཡིན་པས་གལ་ཤིན་ཏུ་ཆེའོ། །དེ་ནས།  མཁའ་ལ་སྤྱོད་

[059A]༄༅། །པའི་གནས་མཆོག་དམ་པ་ནས། །མངོན་ཤེས་རྫུ་འཕྲུལ་མངའ་བའི་མཐུ་སྟོབས་ཅན། །སྒྲུབ་པ་པོ་ལ་མ་ཡིས་བུ་བཞིན་གཟིགས། །གནས་གསུམ་མཁའ་འགྲོའི་གཙོ་ལ་ཕྱག་འཚལ་བསྟོད། །
བཅོམ་ལྡན་མཁའ་འགྲོའི་གཙོ་མོ་འཁོར་བཅས་ཀྱིས། །བསྟན་འཛིན་དགེ་བའི་བཤེས་དང་དགེ་འདུན་སྡེ། །བདག་ལ་གནོད་པའི་མཐུ་བྱད་ངན་སྔགས་སོགས། །མ་ལུས་ཞི་ཞིང་བཟློག་པའི་ཕྲིན་ལས་མཛོད། །གང་གི་སྒོ་
ནས་མི་སྲུན་སྐྱེ་བོ་ཡིས། །བདག་ཅག་བདེ་ལེགས་འཕྲོག་པའི་རིག་སྔགས་ཚོགས། །མ་ལུས་བཟློག་ཅིང་གཞན་དུ་བསྒྱུར་བ་ཡིས། །བཤད་སྒྲུབ་བསྟན་པ་རྒྱས་པའི་འཕྲིན་ལས་མཛོད། །ཁྱོད་ལ་བསྟོད་ཅིང་ ཞེས་སོགས་བསྟོད་
པ་དང། འདོད་དོན་ལ་གསོལ་བ་གདབ།  སྤྱན་དྲངས་པའི་ལྷ་ཚོགས་རྣམས་རང་ལ་ཐིམ་ པའམ་གཤེགས་སུ་གསོལ་བ་གང་རིགས་བྱས་ནས་རྗེས་བསྔོ་བ་དང་སྨོན་ལམ་གྱིས་བརྒྱན་པར་བྱ་ལ། གཏོར་མ་འབུལ་བར་སྤྲོ་ན་བདག་བསྐྱེད་ཀྱི་མཇུག་ཏུ།  སྭ་བྷཱ་
ཝ་ ས་སྟོང་པར་སྦྱངས།  སྟོང་པའི་ངང་ལས་མདུན་གྱི་ནམ་མཁའ་པ་ལས་པདྨ་དང་ར་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་མཐིང་ག་ཡོངས་སུ་གྱུར་པ་ལས། ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན།  ཞེས་
པ་ནས་མཆོད་བསྟོད་ཀྱི་བར་སྔར་བཞིན་བྱས་རྗེས། གཏོར་མ་བསངས་སྦྱངས།  སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པའི་

[059B] ཨོཾ་ཨཱ་ཧཱུཾ།  གསུམ་གྱིས་བྱིན་གྱིས་བརླབས།  ལྗགས་འོད་ཟེར་གྱི་སྦུ་གུས་གཏོར་མའི་བཅུད་དྲངས་ནས་གསོལ་བར་གྱུར་ པར་བསམ་ལ།  ཨོཾ་ཌཱ་ཀི་ནཱི་སི་དྷ་མུ་ཁ་ཨི་དཾ་བ་ལི་ཏ་ཁ་ཁ་ཁཱ་ཧི་ཁཱ་ཧི་
 གསུམ་ལ་སོགས་པས་ཕུལ།  ཨོཾ་ཌཱ་ཀི་ནཱི་སིདྷ་མུ་ཁ་ཨརྒྷཾ་ སོགས་ཀྱིས་མཆོད་པ་དང་བསྟོད་པ་བྱ། དེ་རྗེས་ཡིག་བརྒྱ་བརྗོད་ནས།  གང་ཡང་བདག་བློ་རྨོངས་པ་ཡིས།  །སོགས་ཀྱིས་བཟོད་གསོལ་དང། ཉེར་བསྡུ་སྤྱི་ལྟར་བྱ་ལ། བཟློག་པ་དང་འབྲེལ་བའི་སྐབས་
འཇུག་པ་བདེ་བར་བྱེད་ན་བཟློག་པ་ཟིན་པའི་རྗེས་ལྟ་བུར་དཔུང་གཉེན་གྱི་ཚུལ་དུ་སྤྱན་དྲངས་པའི་མཁའ་འགྲོ་མ་འཁོར་བཅས་ལ་གཏོར་མ་ཕུལ་བར་བསམ་ནས་གཏོར་མ་བྱིན་བརླབ་མན་གོང་བཞིན་བྱས་པས་ཀྱང་རུང་ལ། ཚོགས་པའི་ཞལ་འདོན་དུ་ཞར་བྱུང་གིས་མཛད་སྐབས་
ལྟ་བུར་གཏོར་མ་མ་ཕུལ་ཡང་ཆོག་ལ། དེ་ལྟར་ཚུལ་བཞིན་ཉམས་སུ་བསྟར་བས་ཆོས་སྒྲུབ་པའི་འགལ་རྐྱེན་སྤྱི་དང། ཁྱད་པར་བྱང་ཁ་བཟློག་པ་སོགས་ལ་བསྔགས་པ་ཤིན་ཏུ་ཆེའོ།  །གང་གི་མཚན་སྙན་མཁའ་འགྲོའི་དབང་ཕྱུག་ཆེ། །ཕྱོགས་ལ་ཉེ་
ཡང་གླགས་ལྟའི་རིགས་ཀྱི་སྤྲུལ། །དོན་སྙིང་ཚལ་བ་སྟོང་དུ་འགས་བྱེད་པའི། །སྟོབས་ལྡན་ཡེ་ཤེས་མཁའ་འགྲོ་སྒྲུབ་པའི་ཐབས། །འདི་བྱས་དགེ་བས་བསྟན་དང་འགྲོ་བ་ལ། །སྨན་པར་འགྱུར་བའི་ལུས་ངག་ཡིད་ཀྱི་མཐུ།།
ཉམས་བྱེད་བདུད་རིགས་ངན་སྔགས་ནག་པོའི་དཔུང། །ཞི་བཟློག་རང་གཞན་དོན་ཀུན་ལྷུན་གྲུབ་ཤོག་ །ཅེས་ཡེ་ཤེས་ཀྱི་མཁའ་འགྲོ་སེང་གེའི་གདོང་པ་ཅན་གྱི་སྒྲུབ་ཐབས་དང་བཟློག་པ་བྱ་ཚུལ་གནམ་ལྕགས་འབར་བའི་འཁོར་ལོ་ཞེས་བྱ་བ་འདི་ནི་

[060A]༄༅། །གཟིམས་འགག་དར་ཧན་མཁན་པོ་དགེ་སློང་བློ་བཟང་སྙིང་པོས་ཡེར་བ་དགའ་ལྡན་གསང་སྔགས་ཡང་རྩེའི་ཚོགས་པའི་ཞལ་འདོན་དུ་འཛུགས་རྒྱུར་དགོས་ཞེས་བསྐུལ་མ་བྱུང་བའི་ངོར་ཐམས་ཅད་མཁྱེན་པ་དགེ་འདུན་གྲུབ་པ་དང་ལྕང་སྐྱ་
རྡོ་རྗེ་འཆང་གིས་མཛད་པ་སོགས་ལ་གཞི་བྱས་ནས་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།ཨོཾ་སྭ་སྟི། ཕྱོགས་བཅུའི་རྣམ་འདྲེན་ཡོངས་ཀྱི་སྙིང་རྗེ་ཆེ། །མཁའ་ཁྱབ་ཆོས་ཀྱི་
གནས་ལུགས་དང་འདྲེས་པའི། །རང་གཟུགས་མཚན་དང་དཔེ་བྱད་འབར་བའི་སྐུ། །འཕགས་མཆོག་འཇིག་རྟེན་དབང་ཕྱུག་ལ་ཕྱག་འཚལ། །ངག་དབང་རྡོ་རྗེ་སྒྲ་ཡི་དབྱངས་ལྡན་མ། །ཁྱོད་ཐུགས་ཤེས་བྱའི་
རྣམ་པ་ཐམས་ཅད་ཀྱི། །དགའ་ཚལ་ཀུན་ནས་ཡིད་འཕྲོག་ག་ལ་བར། །རྟག་རོལ་བློ་བཟང་རྒྱ་མཚོར་གྲས་པས་འདུད། །ཡེ་ཤེས་སྒྱུ་མ་ལྟ་བུའི་རོལ་པ་ལས། །བརྟན་གཡོ་ཀུན་ལ་བཀྲ་ཤིས་བྱིན་དབོབ་པའི། །རྣམ་ཐར་
སངས་རྒྱས་སྤྱོད་ཡུལ་རང་བཞིན་གྱིས། །སྐལ་ལྡན་བཀྲི་བའི་ཐབས་ཚུལ་འདྲི་བར་བྱ།  །འདིར་འཕགས་པ་ཐུགས་རྗེ་ཆེན་པོ་འཇིག་རྟེན་དབང་ཕྱུག་གི་སྒྲུབ་ཐབས་ཉམས་སུ་ལེན་པའི་ཚུལ་ནི། རྟེན་གྱི་གང་ཟག་དད་པ་དང་ངེས་འབྱུང་
བྱང་ཆུབ་ཀྱི་སེམས་ལ་སོགས་པས་རྒྱུད་སྦྱངས་ཤིང། དབང་བསྐུར་བ་ལེགས་པར་ཐོབ་ནས་དམ་ཚིག་ཚུལ་བཞིན་དུ་སྲུང་བ་ལ་བརྩོན་པས་ཡིད་མཐུན་གྱི་གནས་སུ་འཕགས་པའི་བྲིས་འབུར་གྱི་རྟེན་ལ་སོགས་པ་མཆོད་ཡུལ་དུ་བཞུགས་པའི་མདུན་དུ་མཆོད་

[060B] སྟན་བདེ་བ་ལ་འདུག་ནས་དགེ་སེམས་ཁྱད་པར་ཅན་གྱི་ཀུན་སློང་གི་སྒོ་ནས་ཐོག་མར།  སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་
པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ །ཅེས་པ་ལན་གསུམ་གྱིས་སྐྱབས་སུ་འགྲོ་བ་དང། བྱང་ཆུབ་ཏུ་སེམས་བསྐྱེད།  སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་ །ཅེས་སོགས་ཀྱིས་ཚད་
མེད་བཞི་བསྒོམ། དེ་ནས་ཚོགས་བསག་པ་ནི།  བླ་མ་ཡི་དམ་མཁའ་འགྲོ་གཤེགས། །ཉི་ཟླ་པད་མའི་གདན་ལ་བཞུགས། །ལུས་ངག་ཡིད་གསུམ་གུས་ཕྱག་འཚལ། །ཕྱི་ནང་གསང་བའི་མཆོད་པ་འབུལ། །ཉམས་ཆག་སྡིག་སྒྲིབ་
ཐམས་ཅད་བཤགས། །གསང་སྔགས་བསྒྲུབ་ལ་རྗེས་ཡི་རང། །སྨིན་གྲོལ་གསང་སྔགས་ཆོས་འཁོར་བསྐོར། །མྱ་ངན་མི་འདར་གསོལ་བ་འདེབས། །སྙིང་པོ་སེམས་ཅན་དོན་དུ་བསྔོ། །ཡང་དག་རྡོ་རྗེའི་དོན་རྟོགས་ཤོག་ །ཅེས་པ་
རྣམས་ཀྱི་དོན་དྲན་བཞིན་པས་ཚོགས་ཞིང་རྣམས་ལ་ཡན་ལག་བདུན་པའི་སྒོ་ནས་ཚོགས་བསགས།  རང་སེམས་སྐད་ཅིག་ཧྲཱི་ཡིག་ཡོངས་གྱུར་ལས། །ཁྲོ་རྒྱལ་རྟ་མགྲིན་ཞལ་གཅིག་ཕྱག་གཉིས་པ། །བེ་ཅོན་སྡིགས་མཛུབ་རྩེ་ལ་མེ་དཔུང་འབར། །
དུར་ཁྲོད་ཆས་རྫོགས་རྟ་སྐད་ཕྱོགས་བཅུར་སྒྲོག་ །ཅེས་རྟ་མགྲིན་དུ་གསལ་བཏབ།  ཧཱུཾ་ཡང་དག་གསང་བའི་དཀྱིལ་འཁོར་འདིར། །འདུ་བའི་ལྷ་རྣམས་མ་གཏོགས་པ། །མི་དང་མི་མིན་འབྱུང་པོའི་ཚོགས། །འདི་རུ་མ་འདུག་གཞན་

[061A]༄༅། །དུ་དེངས། །ཅི་སྟེ་མི་འགྲོ་འདུག་གྱུར་ན། །རྟ་མཆོག་རྒྱལ་པོས་རྡུལ་དུ་རློག། ཨོཾ་བཛྲ་ཀྲོ་དྷ་ཧ་ཡ་གྲཱི་ཝ་ཧུ་ལུ་ཧུ་ལུ་ཧཱུཾ་ཕཊ་གནོད་བྱེད་འབྱུང་པོ་ཨུ་ཙ་ཊ་ཡ་ཕཊ།  ཅེས་པས་བགེགས་བསྐྲད་རྗེས།  ཧྲཱི་
དབང་གི་རྟ་སྐད་རབ་འཚེར་ཞིང། །འཁོར་ལོ་རྡོ་རྗེ་མེ་དཔུང་གིས། །སྟེང་འོག་ཕྱོགས་མཚམས་མེས་གཏམས་པ། །སྲུང་བའི་གུར་ཁང་ཆེན་པོར་གྱུར། །ཨོཾ་བཛྲ་ཙཀྲ་ཛྭ་ལ་རཾ་ཧཱུཾ་བཧྲུཾ་ཧཱུཾ།  ཞེས་བརྗོད་ཅིང་བསྒོམས་ནས་རྡོ་རྗེ་དང་མེའི་ར་གུར་གྱི་
སྲུང་འཁོར་བྱ།  ཨོཾ་བཛྲ་ཀྲོ་དྷ་ཧ་ཡ་གྲཱི་ཝ་ཧུ་ལུ་ཧུ་ལུ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝཱ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་བཧྲུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་འོད་དུ་
ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་རང་བཞིན་བདེ་སྟོང་རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་
བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱ་དྱཾ་ཨཱ་ཧཱུཾ། ཨོཾ་པུཥྤེ་ཨཱ་ཧཱུཾ། ཨོཾ་དྷཱུ་པེ་ཨཱ་ཧཱུཾ། ཨོཾ་ཨཱ་ལོ་ཀེ་ཨཱ་ཧཱུཾ། ཨོཾ་གནྡྷེ་ཨཱ་ཧཱུཾ། ཨོཾ་ནཻ་ཝི་དཡེ་ཨཱ་ཧཱུཾ། ཨོཾ་ཤཔྟ་ཨཱ་ཧཱུཾ། ཨོཾ་བཛྲ་ཀྲོ་དྷ་ཧ་ཡ་གྲཱི་ཝ་ཧུ་ལུ་ཧུ་
ལུ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ་སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨ་ལས་མི་མགོའི་སྐྱེད་པུ་གསུམ་གྱི་སྟེང་དུ་ཨ་ལས་ཐོད་པ་ཡངས་ཤིང་རྒྱ་ཆེ་བའི་ནང་དུ་ཡེ་ཤེས་ལྔའི་

[061B] དེའི་སྟེང་དུ་ཨོཾ་ཨཱ་ཧཱུཾ་གིས་མཚན་པ་རླུང་གཡོས་མེ་སྦར་བས་ཐོད་པའི་རྫས་རྣམས་ཞུ་བའི་ནང་དུ་འབྲུ་གསུམ་ཐིམས་པས་རྫས་རྣམས་ཀྱི་ཉེས་སྐྱོན་སྦྱངས་ཤིང་ཟག་པ་མེད་པའི་ཡེ་ཤེས་ཀྱི་བདུད་
རྩིའི་རྒྱ་མཚོ་ཆེན་པོར་གྱུར་ཨོཾ་ཨཱ་ཧཱུཾ།  ལན་གསུམ་བརྗོད་ནས། མཆོད་པ་དང་ནང་མཆོད་བྱིན་གྱིས་བརླབས། དེ་ནས་སྒྲུབ་ཐབས་དངོས་བཞི་བསྒོམ་པ་ནི།  ཨོཾ་སྟོང་ཉིད་སྙིང་རྗེ་དབྱེར་མེད་རང་རིག་ཧྲཱི་དེ་ལས་འོད་ཟེར་ཐིག་འཕྲོས་འབྱུང་ལྔའི་སྟེང། །
བཧྲུཾ་ལས་བདེ་ཆེན་ལྷུན་གྲུབ་གཞལ་ཡས་ཁང། །གྲུ་བཞི་སྒོ་བཞི་རྟ་བབས་བཞི་དང་ལྡན། །རྩིག་པ་ལྔ་ལྡན་ཕ་གུ་པ་ཏྲར་བཅས། །དྲ་ཕྱེད་ཤར་བུ་མདའ་ཡབ་ཕིབས་ཏོག་མཛེས། །རྡོ་རྗེའི་རྭ་གུར་ཡེ་ཤེས་མེ་འོད་འཕྲོ། །ཕྱི་རོལ་དུར་ཁྲོད་
བརྒྱད་ཀྱིས་ཡོངས་སུ་བསྐོར། །དེ་དབུས་པདྨ་འདབ་བཞིའི་ལྟེ་བ་དང། །འདབ་མར་ཟླ་བའི་དཀྱིལ་འཁོར་ཉ་གང་སྟེང། །རང་སེམས་ཧཱུཾ་དཀར་བཧྲུཾ་སྔོན་ཨཾ་སེར་པོ། །ཛཾ་དམར་ཁཾ་ལྗང་ཛཿ་ཧཱུཾ་བཾ་ཧོཿ་རྣམས། །རང་རང་མདོག་ཅན་སྒོ་
བཞིར་ཡོངས་གྱུར་ལས། །ལྟེ་བར་རང་ཉིད་མི་བསྐྱོད་འཇིག་རྟེན་དབང། །དཀར་ཞལ་འཛུམ་ལྡན་སྤྱན་གཉིས་འགྲོ་ལ་གཟིགས། །དབུ་སྐྲ་ཐོར་ཚུགས་ལྷག་མ་ཐུར་དུ་འཕྱང། །ཕྱག་གཉིས་གཡས་པ་མཆོག་སྦྱིན་ཕྱག་རྒྱལ། །
གཡོན་པ་སྟ་ཟུར་ངོས་སུ་དཀུར་བརྟེན་པ། །རིན་ཆེན་རྒྱན་དང་དར་གྱི་ན་བཟའ་གསོལ། །ཞབས་གཉིས་མཉམ་པའི་སྟབས་ཀྱིས་བཞེངས་ཚུལ་ཅན། །ཤར་དུ་སྣང་མཛད་འཇིག་རྟེན་དབང་ཕྱུག་སྔོ། །ལྷོ་རུ་རིན་འབྱུང་

[062A]༄༅། །འཇིག་རྟེན་དབང་ཕྱུག་སེར། །ནུབ་ཏུ་སྣང་མཐའ་འཇིག་རྟེན་དབང་ཕྱུག་དམར། །བྱང་དུ་དོན་གྲུབ་འཇིག་རྟེན་དབང་ཕྱུག་ལྗང། །ཀུན་ཀྱང་རྒྱན་གོས་ཕྱག་རྒྱ་གཙོ་བོ་བཞིན། །སྒོ་བཞིར་ཟླ་བའི་
གདན་ལ་ལྷ་མོ་བཞི། །དཀར་སེར་དམར་ལྗང་དབུ་སྐྲ་ཐོར་ཚུགས་ཅན། །རིན་ཆེན་རྒྱན་དང་དར་གྱི་ན་བཟའ་གསོལ། །ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་འཛིན། །གཡོན་པ་སྡིགས་མཛུབ་ཞབས་གཉིས་དོར་སྟབས་
བཞུགས། ། ཞེས་པའི་དོན་རིམ་བཞིན་བསམས་པས་རྟེན་བརྟེན་པ་བསྐྱེད། དེ་ནས་ཡེ་ཤེས་པ་སྤྱན་འདྲེན་པ་ནི།  ཧྲཱི་སྔོན་ཚེ་བསྐལ་པའི་ཐོག་མ་ལ། །འགྲོ་དྲུག་སྡུག་བསྔལ་ཐུགས་རྗེས་གཟིགས། །སྨོན་ལམ་
སྟོབས་བསྐྱེད་འགྲོ་དོན་མཛད། །བྱང་ཆུབ་སེམས་དཔའ་སྤྱན་རས་གཟིགས། །གནས་མཆོག་འདི་རུ་གཤེགས་སུ་གསོལ། །སེམས་ཅན་འཛིན་པས་བཅིངས་པ་རྣམས། །ལམ་གྱི་བར་ཆད་སེལ་བའི་ཕྱིར། །འགུག་འདྲེན་
འཆིང་སྡོམ་དགྱེས་མཛད་མ། །སྒོ་སྲུང་ལྷ་མོ་ཆེན་མོ་བཞི། །གནས་འདིར་སྤྱན་འདྲེན་གཤེགས་སུ་གསོལ། །ལོ་ཀེ་ཤྭ་ར་ས་མ་ཡ་ཛཿ་ཛཿ་ ཞེས་པས་སྤྱན་དྲངས་ལ།  ཛཿ་ཧཱུཾ་བཾ་ཧོཿ་ས་གཉིས་སུ་མེད་པར་གྱུར་ པར་བསམ་
དེ་ནས་མཆོད་པ་འབུལ་བ་ནི།  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་པཱ་དྱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་པུཥྤེ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱརྱ་ལོ་ཀེ་ཤྭ་

[062B] ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་གནྡྷེ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ནཻ་ཝི་དཡེ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱརྱ་
ལོ་ཀེ་ཤྭ་ར་ས་པ་རི་ཝ་ར་ཤཔྟ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨོཾ་ཨཱ་ཧཱུཾ།  གིས་ནང་མཆོད་ཕུལ། བསྟོད་པ་ནི།  ཧྲིཿ་དང་པོར་བྱང་ཆུབ་མཆོག་ཏུ་ཐུགས་བསྐྱེད་ནས། །སྨོན་ལམ་སྟོབས་ཀྱིས་འགྲོ་བའི་དོན་
མཛད་པའི། །མཐོང་ཐོས་དྲན་པས་སྡུག་བསྔལ་ཀུན་ལས་གྲོལ། །འཕགས་པ་སྤྱན་རས་གཟིགས་ལ་ཕྱག་འཚལ་ལོ། །བྱམས་དང་སྙིང་རྗེ་དགའ་བ་བཏང་སྙོམས་ཀྱི། །ཚད་མེད་བཞི་ཡིས་འགྲོ་བའི་དོན་མཛད་པ། །སེམས་
ཅན་ལས་དང་མཐུན་པའི་ལམ་སྣ་འདྲེན། །སྒོ་སྐྱོང་ལྷ་མོ་བཞི་ལ་ཕྱག་འཚལ་ལོ། ། ཞེས་བརྗོད། དེ་ནས་བཟླས་པ་བྱ་བ་ནི།  རང་ཐུགས་རྗེ་ཆེན་པོར་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧྲཱི་ཡིག་གི་
མཐར་བཟླ་བྱའི་སྔགས་ཁ་དོག་དཀར་པོས་གཡས་སྐོར་དུ་བསྐོར་བ་ལས་འོད་ཟེར་འཕྲོས། རྒྱལ་བ་སྲས་བཅས་ཐམས་ཅད་ལ་མཉེས་པའི་མཆོད་པ་ཕུལ། དེ་རྣམས་ཀྱི་བྱིན་རླབས་ཚུར་བསྡུས་ནས་རང་ལ་ཐིམ་པ་
དང་ཡང་འོད་ཟེར་འཕྲོས་རིགས་དྲུག་གི་སྣོད་བཅུད་ཐམས་ཅད་ལ་ཕོག་པས་མ་དག་པ་དང་སྡུག་བསྔལ་ཐམས་ཅད་སྦྱངས། སྣོད་གཞལ་ཡས་ཁང་དང་བཅུད་ཐམས་ཅད་ཐུགས་རྗེ་ཆེན་པོའི་སྐུར་བསྒྱུར་བའི་མོས་

[063A]༄༅། །པ་དང། ཡང་སྔགས་འཕྲེང་ལས་འོད་ཟེར་འཕྲོས་རང་གི་ལུས་ཐམས་ཅད་གང་སྡིག་སྒྲིབ་ཐམས་ཅད་སྦྱངས་པའི་མོས་པ་སོགས་དང། འཁོར་གྱི་སྔགས་བཟླ་བའི་ཚེ། ལྷ་རང་རང་གི་ཐུགས་
ཀར་བཧྲུཾ་ཨཾ་ཛིཾ་ཁཾ་ཛཿ་ཧཱུཾ་བཾ་ཧོཿ་འི་རང་རང་གི་ས་བོན་གྱི་མཐར་རང་སྔགས་རང་མདོག་ཅན་གྱིས་བསྐོར་བ་ལས་འོད་ཟེར་སྤྲོ་བསྡུ་སོགས་ཀྱི་བཟླས་དམིགས་གསལ་བཏབ་ནས་ཨོཾ་བཛྲ་ཨཀྵོ་བྷྱ་མ་ཎི་པདྨེ་ཧཱུཾ་ཧྲཱི་ཨོཾ་བཻ་རོ་ཙ་ནི་མ་ཎི་
པདྨེ་ཧཱུཾ་ཧྲཱི་ཨོཾ་རཏྣ་སཾ་བྷ་བ་མ་ཎི་པདྨེ་ཧཱུཾ་ཧྲཱི་ཨོཾ་པདྨ་དྷ་ར་མ་ཎི་པདྨེ་ཧཱུཾ་ཧྲཱི་ཨོཾ་ཨ་མོ་གྷ་སིདྡྷི་མ་ཎི་པདྨེ་ཧཱུཾ་ཧྲཱི་ཨོཾ་བཛྲ་ཨཾ་ཀུ་ཤ་ཛཿ་རཏྣ་པཱ་ཤ་ཧཱུཾ། པདྨ་སྥོ་ཊ་བཾ། ཀརྨ་གྷཎྜེ་ཧོཿ་ ཞེས་པ་རྣམས་གཙོ་བོ་ནས་བྱང་གི་སྒོ་མའི་བར་གྱི་སྔགས་
ཡིན་པས། དེ་རྣམས་ཇི་ཙམ་འདོད་པ་རེ་བཟླས་ཏེ་གཙོ་འཁོར་ཐམས་ཅད་ཀྱི་སྤྱིའི་བསྙེན་པ་ཡི་གེ་དྲུག་པ་ཉིད་གཙོ་བོར་བཟླས་པའི་མཐར་ཡི་གེ་བརྒྱ་པ་བརྗོད། དེ་ནས་གཏོར་མ་འབུལ་བ་ནི།  ཨོཾ་བཛྲ་ཀྲོ་དྷ་ཧ་ཡ་གྲཱི་ཝ་ཧུ་ལུ་ཧུ་ལུ་ཧཱུཾ་ཕཊ། ཨོཾ་སྭ་བྷཱ་ཝ་ཤུད་
དྷཱ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉཧཾ། གཏོར་མ་མི་དམིགས་པ་སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང།  ཞེས་སོགས་སྔར་གྱི་ནང་མཆོད་བྱིན་རླབས་བཞིན་གྱིས་གཏོར་མ་བྱིན་རླབས་བྱས་ལ།  ལྷ་རྣམས་ཀྱི་ལྗགས་ཧཱུཾ་ལས་
སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་དྲངས་ཏེ་གསོལ་བར་གྱུར། ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་ལན་གསུམ་ལ་སོགས་བས་གཏོར་མ་ཕུལ་

[063B] ནས།  ཤཔྟ་པྲ་ཏཱིཙྪ་ཧཱུཾ་སཱཧཱ།  ཞེས་པ་དང།  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨོཾ་ཨཱ་ཧཱུཾ།  ཞེས་པས་མཆོད།  ཧྲཱི་དང་པོར་བྱང་ཆུབ་མཆོག་ཏུ་ཐུགས་བསྐྱེད་ནས། ། ཞེས་སོགས་ཀྱིས་བསྟོད།  ཧྲཱི་
སྣོད་བཅུད་མ་ལུས་གཞལ་ཡས་ཁང་ལ་ཐིམ། །དེ་ཉིད་འཁོར་དང་འཁོར་ཡང་གཙོ་བོར་ཐིམ། །གཙོ་བོ་མི་དམིགས་སྟོང་པའི་ངང་ཉིད་ལས། །སླར་ཡང་འཇའ་ཚོན་བཞིན་དུ་གསལ་བར་གྱུར། ། ཅེས་ཉེར་བསྡུ་བྱས་ནས་སླར་ཡང་ཐུན་མཚམས་ཀྱི་
ལྷར་ལངས་ལ།  དགེ་བ་འདི་ཡིས་མཁའ་མཉམ་འགྲོ་ཀུན་གྱི། །སྡིག་སྒྲིབ་དེ་འབྲས་མ་ལུས་ཀུན་བྱང་ནས། ཐུགས་རྗེ་ཆེན་པོའི་གོ་འཕང་མངོན་གྱུར་ཏེ། །རང་གཞན་དོན་ཀུན་ལྷུན་གྱིས་གྲུབ་གྱུར་ཅིག་ ཅེས་པའམ།  དགེ་བ་འདི་
ཡི་མྱུར་དུ་བདག་ཐུགས་རྗེ་ཆེན་པོ་འགྲུབ་གྱུར་ནས། ། ཞེས་སོགས་བརྗོད་ཀྱིས་རུང་ལ། གཞན་ཡང་སྨོན་ལམ་དང་བཀྲ་ཤིས་ཀྱིས་མཐའ་བརྒྱན་པར་བྱ། འདི་ལ་བསྙེན་པའི་སྐབས་རང་ལྷར་གསལ་བ་ལ་མཆོད་གཏོར་འབུལ་བ་ལས་མདུན་གྱི་མགྲོན་ལ་གཏོར་མ་
འབུལ་བར་མ་གསུངས་པས་མདུན་བསྐྱེད་མ་བྱས་ཀྱང་ཆད་པའི་སྐྱོན་དུ་མི་འགྱུར་བས་སྔར་བཀོད་པ་དེ་ཙམ་ཉམས་སུ་བླངས་ནས་རང་གཞན་ལ་ཕན་བདེའི་དགའ་སྟོན་རྒྱ་ཆེར་འཕེལ་བར་བྱའོ།  །མཚན་སྙན་རིག་སྔགས་མ་གི་ཏ་ཡི་རྩིའི། །དྲི་ངད་ཙམ་གྱིས་སྲིད་ཞིའི་རྒུད་
པ་ཡི། །བྲང་འགྲོ་ཐལ་བར་བྱེད་ནུས་བཅོམ་ལྡན་འདས། །འཇིག་རྟེན་དབང་ཕྱུག་སྒྲུབ་ཐབས་འདི་བཀོད་པའི། །དགེ་བས་བདག་དང་མ་གྱུར་འགྲོ་ཀུན་གྱི། །སྡིག་སྒྲིབ་དེ་འབྲས་སྣོད་བཅུད་ཉེས་པའི་ཚོགས། །མྱུར་དག་འཕགས་

[064A]༄༅། །པ་སྙིང་རྗེའི་ལྷ་མཆོག་གིས། །རྗེས་གཟུང་འདི་ཕྱིའི་མདུན་མ་ལྷུན་གྲུབ་ཤོག་  ཅེས་ཐུགས་རྗེ་ཆེན་པོའི་སྒྲུབ་ཐབས་དངོས་གྲུབ་ཀུན་སྩོལ་ཞེས་བྱ་བ་འདི་ནི་ཨ་ལ་ག་ཤ་ནས་དད་ལྡན་མ་ཚེ་རིང་དབང་མོས་འཕགས་
པ་འཇིག་རྟེན་དབང་ཕྱུག་ལྷ་དགུའི་སྒྲུབ་ཐབས་འཁྱེར་བདེ་བ་ཞིག་དགོས་ཞེས་བསྐུལ་བ་ལ་བརྟེན་ནས་ཚིགས་བཅད་རྣམས་ཀུན་མཁྱེན་ལྔ་པའི་གསུང་ལས་བྱུང་བའི་སྒྲུབ་ཐབས་སོར་བཞག་པ་ལ་ཅུང་ཟད་འཁྱེར་བདེ་བའི་ཕྱིར་དུ་སྔགས་བླ་མེད་སྤྱིའི་ལུགས་ཀྱིས་བརྒྱན་ནས་ཤཱཀྱའི་དགེ་
སློང་བློ་བཟང་བསྐལ་བཟང་རྒྱ་མཚོས་འཕགས་པ་མཆོག་གི་ཕོ་བྲང་པོ་ཏ་ལར་སྦྱར་བའོ།། །།ལྷ་མོ་སྤྱན་མ་ལ་བརྟེན་ནས་བྱད་སོགས་ཞི་བའི་ཐབས་ཀྱི་བུམ་པ་སྒྲུབ་ཚུལ་གདུང་བ་སེལ་བའི་སྨན་མཆོག།  །།ཤེས་བྱ་ཡོངས་ཀྱི་རྣམ་པ་ཅིག་ཅར་དུ། །
འཆར་བའི་མེ་ལོང་ཡེ་ཤེས་ངོ་བོ་ཉིད། །རྟག་པར་རྒྱལ་བ་ཀུན་ལ་ཟག་མེད་ཀྱི། །བདེ་སྟེར་སྤྱན་གྱི་ལྷ་མོས་དགེ་ལེགས་སྩོལ། །མཐའ་དྲུག་ཚུལ་བཞིའི་རྒྱ་ཡིས་ལེགས་བཏབ་པའི། །གསང་སྔགས་རྒྱུད་རྒྱལ་དཔལ་ལྡན་ལ་ས་པའི་དོན། །དངོས་
གྲུབ་རྣམ་གཉིས་སྩོལ་བའི་བྱེད་བོ་བརྒྱ། །བསམ་འཕེལ་དབང་གི་འཕྲེང་བཞིན་ཆར་དུ་དངར། །ཁྱད་པར་དུས་གསུམ་རྒྱལ་ཡུམ་སངས་རྒྱས་སྤྱན། །ལྷ་སྔགས་བདུད་རྩིའི་རོ་བྲོ་རྣམ་རྒྱལ་འབྲས། །ཉེ་བ་ཙམ་ནས་ནད་གདོན་སྒྲིབ་པའི་ཚོགས། །སེལ་
བྱེད་སྔོན་མེད་སྨན་འདི་ཅིས་མི་བསྟེན། ། འདིར་སྐུ་རྡོ་རྗེ་རྣམ་པར་སྣང་མཛད་ཀྱི་ཡུམ་སངས་རྒྱས་སྤྱན་མའི་ལས་ཚོགས་ལ་བརྟེན་ནས། ནད་དང་བྱད་ལ་སོགས་པ་ཞི་བའི་ཕྱིར་བུམ་པ་བསྒྲུབ་པའི་ཚུལ་ནི། འཕགས་ཡུལ་གྱི་པཎ་ཆེན་རྡོ་རྗེ་གདན་པའི་ཐུགས་དམ་ལྷ་དྲུག་གི་ནང་ཚ་ན། སྤྱན་

[064B] དེའི་ཡི་གེ་དང་མན་ངག་གི་རྒྱུན་མཐོང་ཐོས་སུ་མ་གྱུར་པས། འདིར་རྒྱལ་བའི་གསུང་རབ་ཐམས་ཅད་ཀྱི་རྩེ་མོ། རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་རྩ་རྒྱུད་ལེའུ་
བཅུ་བཞི་བ་ནས་གསུངས་པའི་ལྷ་མོ་སྤྱན་མའི་རྩ་སྔགས་ཀྱི་སྒོ་ནས་ནད་སེལ་བ་སོགས་ཀྱི་གཞན་དོན་བྱ་བ་ལ། ཐོག་མར་བདག་བསྐྱེད་རྣམ་སྣང་གི་ཏིང་ངེ་འཛིན་གསུམ་དང་ལྡན་པས་ལས་བྱ་བ་འགྲེལ་བའི་མཚན་གྱི་དགོངས་པ་ཡིན་པས་དེའམ་སྤྱན་མའི་སྒྲུབ་ཐབས་རྒྱས་པར་བསྒོམ་པ་དང་འབྲེལ་ན་
ལེགས་པར་འགྱུར་མོད་ཀྱང། ཆོ་ག་གསུམ་བསྐྱེད་ཙམ་གྱིས་བསྒོམ་པ་ཡང་མི་རུང་བ་མ་ཡིན་པས་འཇུག་པ་བདེ་བའི་ཕྱིར་དེའི་ཚུལ་བཞིན་བྱ་བ་ལ། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར་
སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ལཾ་ལས་འཁོར་ལོ་དཀར་པོ་ལཾ་གྱིས་མཚན་པ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་དོན་བྱས་ཚུར་འདུས། དེ་ཡོངས་
སུ་གྱུར་པ་ལས་རང་ཉིད་སྤྱན་མ་དཀར་མོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་འཁོར་ལོ་རྡོ་རྗེ་ཨུཏྤལ་དཀར་པོ། གཡོན་དྲིལ་བུ་རིན་ཆེན་རལ་གྲི་འཛིན་པ། དབུ་སྐྲ་རལ་པ་ཕྱེད་བཅིངས་སུ་བྱས་ཤིང། ཤིན་ཏུ་སྒེག་ཅིང་བཞིན་
འཛུམ་བག་དང་ལྡན་པ་ཟུར་གྱིས་བལྟ་བ་ལ་སོགས་པའི་རྣམ་འགྱུར་གྱིས་མཛེས་པ། ལང་ཚོ་དར་ལ་བབ་ཅིང་འདོད་ཡོན་ལྔའི་དགའ་བས་རོལ་བ། རིན་པོ་ཆེའི་དབུ་རྒྱན་དང། སྙན་རྒྱན་དང། སྙན་གོང་ཨུཏྤ་ལའི་གདེངས་ཀ་དར་དཔྱངས་དང་

[065A]༄༅། །བཅས་པས་མཛེས་པ། རིན་པོ་ཆེའི་མགུལ་རྒྱན་དང། མུ་ཏིག་གི་སེ་མོ་དོ་དང། རིན་པོ་ཆེའི་དོ་ཤལ་དང། ཕྱག་གདུབ་དང་ཞབས་གདུབ་དང་འོག་པག་སྟེ་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། སྐུ་སྟོད་ལྷ་རྫས་ཀྱི་
གོས་ཀྱི་ག་ཤ་བྱས་ཤིང། སྐུ་སྨད་ལྷ་རྫས་ཀྱི་དར་གྱི་ཤམ་ཐབས་ཅན། ཞབས་རྡོ་རྗེའི་སྐྱིལ་མོ་ཀྲུང་གིས་འོད་ཟེར་གྱི་ཕུང་པོ་འབར་བའི་དབུས་ན་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་
གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས། རང་འདྲའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་
གསོལ་ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས་ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུང་ཞིང་བདུད་རྩིའི་ཆུས་དབང་བསྐུར། ལུས་ཐམས་ཅད་གང་བདེ་བ་ཆེན་པོ་
མྱོང། དྲི་མ་ཐམས་ཅད་དག་ཆུའི་ལྷག་མ་སྤྱི་བོར་ལུད་པ་ལས་རྣམ་སྣང་གིས་དབུ་བརྒྱན་པར་གྱུར། ཨོཾ་ཨཱ་བིགྷྣཱ་ན་ཏ་ཀྲྀ་ཏ་ཧཱུཾ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་བཧྲུཾ་ལས་རིན་པོ་
ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་རང་བཞིན་བདེ་སྟོང། རྣམ་པ་མཆོད་རྫས། བྱེད་ལས་དབང་

[065B] ཨོཾ་ཨརྒྷཾ་ཨཱ་ཧཱུཾ་ ནས།  ཨོཾ་ཤཔྟ་ཨཱ་ཧཱུཾ་ གི་བར་གྱིས་མཆོད་པ་རྣམས་བྱིན་གྱིས་བརླབས། ནང་མཆོད་ཀྱང་གསང་འདུས་སྒྲུབ་ཐབས་ནས་འབྱུང་བ་ལྟར་བྱིན་གྱིས་བརླབ་པའམ་བསྡུ་ན།  ཨོཾ་ཨཱ་
བིགྷྣན་ཏ་ཀྲྀ་ཏ་ཧཱུཾ་ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ་ཡེ་ཤེས་ལྔའི་རང་བཞིན་གྱི་ཤ་ལྔ་བདུད་རྩི་ལྔ་སྦྱངས་རྟོགས་སྦར་གསུམ་
བྱས་པ་ལས་བྱུང་བའི་ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ།  ལན་གསུམ་བརྗོད་པས་བྱིན་གྱིས་བརླབས།  ཨོཾ་མོ་ཧ་ར་ཏི་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ནས།  ཨོཾ་མོ་ཧ་ར་ཏི་ཤཔྟ་པྲ་ཏཱིཙྪ་ཧཱུཾ་སཱཧཱ་ འི་བར་གྱིས་མཆོད། སྔགས་དེའི་མཐར་
འབྲུ་གསུམ་བཏགས་པས་ནང་མཆོད་འབུལ།  རབ་རྒྱས་ཟླ་བ་གསར་པའི་ལང་ཚོ་ལ། །འཁུ་ལྡན་མངོན་དགའ་བསྐྱེད་པའི་ཡིད་འོང་སྐུ། །ཟག་མེད་བདེ་བ་སྟེར་མཛད་རྒྱལ་བའི་ཡུམ། །སངས་རྒྱས་སྤྱན་མ་མཆོག་ལ་ཕྱག་འཚལ་ལོ། ། ཞེས་པས་བསྟོད།  རང་
གི་སྙིང་གར་ཟླ་བའི་དཀྱིལ་འཁོར་གྱི་དབུས་སུ་ལཾ་ཡིག་གི་མཐར་སྔགས་འཕྲེང་ཁ་དོག་དཀར་པོས་གཡས་སྐོར་དུ་བསྐོར་བྱ་ལས་འོད་ཟེར་འཕྲོས་རང་གི་ལུས་ཀྱི་ནང་ཐམས་ཅད་གང་བས། ནད་གདོན་སྡིག་སྒྲིབ་ཐམས་ཅད་དག་པར་གྱུར་ བར་
བསམ་ལ།  ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷ་ལོ་ཙ་ནཱི་སརྦ་ཨརྠ་སཱ་དྷ་ནི་སཱཧཱ།  ཞེས་པའི་རྩ་སྔགས་ཅི་འགྲུབ་བཟླ། སྐབས་འགར་སྙིང་གའི་ས་བོན་ལས་འོད་ཟེར་འཕྲོས། ཕྱིའི་སྣོད་བཅུད་ཐམས་ཅད་ལ་ཕོག། དེ་དག་གི་མ་དག་པ་ཐམས་ཅད་སྦྱངས། དག་པའི་རྟེན་བརྟེན་པར་བསྒྱུར་

[066A]༄༅།  །པའི་དམིགས་པ་བྱར་རུང་ཞིང། ཡང་བསྒྲུབ་བྱ་གཞན་ལ་དམིགས་བསལ་གྱིས་ལས་བྱེད་པ་ཡིན་ན། རང་གི་མདུན་དུ་ཟླ་བའི་དཀྱིལ་འཁོར་གྱི་སྟེང་དུ་བསྒྲུབ་བྱ་ནད་པ་ལྟ་བུ་གང་ཡིན་དེ་དངོས་སུ་གནས་པར་བསམས་ནས། རང་གི་ཐུགས་ཀའི་ས་བོན་ལས་སྔགས་
ཀྱི་འཕྲེང་བ་སུ་ཏིག་གི་འཕྲེང་བ་ལྟ་བུ་རང་གི་སྣ་ཞུག་གཡོན་ནས་ཕྱུང། བསྒྲུབ་བྱའི་སྣ་བུག་གཡས་ནས་བཅུག་པ་སྙིང་གར་གཡས་སྐོར་ཀྱིས་གནས་པ་ལས་འོད་ཟེར་དཀར་པོ་འཕྲོས་པས་བསྒྲུབ་བྱའི་ནད་གདོན་སྡིག་སྒྲིབ་ཐམས་ཅད་དང་ཁྱད་པར་ནད་དམིགས་བསལ་གང་ཡིན་པ་དེ་
ཤ་ཟའི་གཟུགས་སུ་དེའི་སྣ་ཕུག་གཡོན་པ་ནས་ཕྱིར་ཕྱུང་བར་བསམས་ནས་བཟླས་པ་བྱ། དེ་ནས་ཡིག་བརྒྱ་བརྗོད་ལ། མཆོད་བསྟོད་མདོར་བསྡུས་ཤིག་བྱ། རང་ངམ་གཞན་གྱི་དོན་དུ་བུམ་པ་བསྒྲུབ་པ་ནི། བུམ་པ། བུམ་རྫས་དང་གཙང་མའི་ཆུས་རན་པར་བཀང་བ་སོགས་མཚན་ཉིད་
དང་ལྡན་པར་བསྒྲུབ་པ་ལ་དམིགས། ཨོཾ་ཨཱ་བིགྷྣན་ཏ་ཀྲྀ་ཏ་ཧཱུཾ། སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། བུམ་པ་སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ་མགྲིན་པ་རིང་བ་
མཆུ་འཕྱང་བ་སོགས་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏཔྟ་ཏཔྟེ་མཧཱ་ཏཔྟེ་སཱཧཱ། ལྷའི་ཆུ་བོ་གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར། བུམ་པའི་ནང་དུ་བཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ལཾ་ལས་
འཁོར་ལོ་ལཾ་གྱིས་མཚན་པ། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་དོན་བྱས། ཚུར་འདུས་ཡོངས་སུ་གྱུར་པ་ལས། སྤྱན་མ་དཀར་མོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་འཁོར་ལོ་

[066B] གཡོན་དྲིལ་བུ་རིན་ཆེན་རལ་གྲི་འཛིན་པ་ ཞེས་པ་ནས།  དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་འདི་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས།  ཞེས་པ་ནས།  རྣམ་སྣང་གིས་དབུ་བརྒྱན་པར་གྱུར།  མཆོད་
པ་བྱིན་གྱིས་བརླབས་ནས། སྔར་བཞིན་མཆོད་བསྟོད་བྱ། དེ་ནས་གཟུངས་ཐག་ནས་བཟུང་སྟེ་  རང་གི་ཐུགས་ཀ་ནས་སྔགས་ཀྱི་འཕྲེང་བ་གཟུངས་ཐག་ལ་འཁྲིལ་ཏེ་སོང་བས། བུམ་པའི་ལྷའི་ཐུགས་ཀར་ཕོག་ཐུགས་རྒྱུད་བསྐུལ། དེའི་ཐུགས་ཀའི་ས་བོན་ལས་འོད་
ཟེར་འཕྲོས་པས་ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་ནུས་མཐུ་ཐམས་ཅད་བདུད་རྩིའི་རྣམ་པར་སྤྱན་དྲངས་པ་རྣམས་དང། སྐུའི་ཆ་ལས་ཀྱང་བདུད་རྩིའི་རྒྱུན་དཔག་ཏུ་མེད་པ་བབས་པ་བུམ་པའི་ཆུ་དང་འདྲེས་པས་ངོ་བོ་བདེ་སྟོང་
ལ་རྣམ་པ་ནད་གདོན་དང་བྱད་ལ་སོགས་པ་སྐད་ཅིག་གིས་སེལ་བར་ནུས་པའི་ཡེ་ཤེས་ཀྱི་ཆུར་གྱུར་ པར་བསམས་ནས།  ཨོཾ་རུ་རུ་སྥུ་རུ་ཛཱ་ལ་ཏིཥྛ་སིད་དྷ་ལོ་ཙ་ནཱི་སརྦ་ཨརྠ་སཱ་དྷ་ནི་སཱཧཱ།  ཞེས་པ་བརྒྱ་སྟོང་ལ་སོགས་པས་བསྒྲུབས། དེ་ནས་ཡིག་བརྒྱ་བཟླས་ནས།།
ཨོཾ་ཨཱ་བིགྷྣ་ན་ཏ་ཀྲྀཏ་ཧཱུཾ་ ཞེས་དང་ཧཱུཾ་ལན་བདུན་གྱིས་དུང་ཆོས་ཀྱི་མཆོད་ཡོན་ཕུལ།  ཨོཾ་ཨཱ་བིགྷྣཱ་ན་ཏ་ཀྲྀ་ཏ་ཧཱུཾ་ གིས་བུམ་ནང་དུ་མེ་ཏོག་འབུལ།  ཨོཾ་མོ་ཧ་ར་ཏི་པུཥྤེ་ ནས།  ཤཔྟ་ འི་བར་གྱིས་མཆོད། གཏོར་མ་འབུལ་བར་སྤྲོ་ན། གཏོར་མ་ནང་མཆོད་ལྟར་བྱིན་གྱིས་བརླབས་ནས།  བུམ་
བའི་ལྷའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཟེར་ཀྱི་སྦུ་གུས་གཏོར་མའི་བཅུད་དྲངས་ནས་གསོལ་བར་གྱུར་ བར་བསམས་ནས།  ཨོཾ་མོ་ཧ་ར་ཏི་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་ལན་གསུམ་ལ་སོགས་པས་གཏོར་མ་ཕུལ།  ཨོཾ་མོ་ཧ་ར་

[067A]༄༅། །ཏི་ཨརྒྷཾ་ནས། ཤཔྟའི་བར་དང།  སྔགས་དེའི་མཐར་འབྲུ་གསུམ་བཏགས་པས་ནང་མཆོད་ཕུལ། སྔར་གྱི་བསྟོད་པས་བསྟོད།  བུམ་པའི་ལྷ་རྗེས་སུ་ཆགས་པ་ཆེན་པོའི་དབང་གིས་བྱང་ཆུབ་ཀྱི་སེམས་ཀྱི་ངོ་བོར་ཞུ་ནས་བུམ་པའི་ཆུ་དང་
རོ་གཅིག་ཏུ་འདྲེས་པར་གྱུར་ བར་བསམ། དེ་ལྟ་བུའི་ཚུལ་གྱིས་ཐུན་གཅིག་གམ་གཉིས་དང་གསུམ་ལ་སོགས་པར་བསྒྲུབས་ནས་སེམས་ཅན་ནད་ཀྱིས་ཉེན་པ་དང། བྱང་ཀྱིས་ཟིན་པ་སོགས་ལ་བྱིན་པས་ངེས་པར་ཕན་པར་འགྱུར་ལ། གུར་ཀུམ་དང་སྨན་ལ་སོགས་པ་ལ་ཡང་སྔར་གྱི་རིག་
པས་ཁ་བསྒྱུར་ཏེ་བསྒྲུབས་ནས་རང་གཞན་གྱིས་ལོངས་སྤྱད་པས་མཆོག་ཏུ་ཕན་པར་འགྱུར་རོ།  །འཇིག་རྟེན་རྣམ་པར་འདྲེན་པའི་སངས་རྒྱས་ཀུན། །བདེ་ཆེན་དགའ་མར་བསྟན་པའི་སྤྱན་ཟུར་ཙམ། །ཡིད་ཅན་གང་ལ་ལྷུང་བ་དེ་ཡི་མོད། །རྒུད་ཚོགས་སྡུག་
བསྔལ་ཞི་བྱེད་ཡུམ་མཆོག་གི་རིག་སྔགས་སྒྲུབ་ཐབས་འདི་བྱས་དགེ་བ་ཡིས། །འགྲོ་རྣམས་ནད་གདོན་སྡུག་བསྔལ་རྒྱུ་དང་བཅས། །མྱུར་དུ་ཞི་ནས་འཛད་མེད་བདེ་བ་ཆེར། །ཁ་སྦྱོར་མཆོག་གིས་རོལ་པའི་སྐུ་འགྲུབ་ཤོག།  ཅེས་ལྷ་མོ་
སྤྱན་མ་ལ་བརྟེན་ནས་བྱད་སོགས་ཞི་བའི་ཐབས་ཀྱི་བུམ་པ་སྒྲུབ་ཚུལ་གདུང་བ་སེལ་བའི་སྨན་མཆོག་ཅེས་བྱ་བ་འདི་ནི་ཆོས་རྗེ་བསྐལ་བཟང་མཁས་མཆོག་གིས་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།
ཨོཾ་སསྟི། སྙིང་རྗེའི་གང་བ་ཡོངས་སུ་རྫོགས་པའི་ཟླས། །ཆོ་འཕྲུལ་གསུམ་གྱི་འོད་རིས་བདུད་རྩིའི་ཟེར། །ལུས་ཅན་ཡོངས་ལ་སྨན་དུ་སྟེར་མཁས་པའི། །སྐྱབས་གཅིག་ཕྱག་ན་པ་དམོར་གུས་པས་འདུད། །དམིགས་མེད་མཁའ་ཡི་འཇུག་

[067B] །སྣང་སྟོང་ལྷ་སྐུ་གསར་པའི་འཇའ་ཚོན་རིས། །ཡིད་ལ་དྲན་པས་གནས་སྐབས་མཐར་ཐུག་གི་འདོད་དགུ་སྟེར་བྱེད་བསམ་འཕེལ་ནོར་བུའོ།  །འདིར་འཕགས་པ་ཐུགས་རྗེ་ཆེན་པོ་ཕྱག་བཞི་པའི་སྒྲུབ་ཐབས་རྒྱུན་འཁྱེར་ཀྱི་ཚུར་དུ་ཉམས་སུ་ལེན་པ་ལ་
གཙང་ཞིང་ཡིད་དུ་འོང་བའི་མཆོད་པ་བཤམས། སྟན་བདེ་བ་ལ་འཁོད་དེ། དཀོན་མཆོག་གསུམ་ལ་ཡིད་ཆེས་པའི་སྒོ་ནས་སྐྱབས་སུ་འགྲོ་བ་དང། བདག་གིས་དགེ་བའི་རྩ་བ་བསགས་པ་རྣམས་ཀྱི་མཐུ་ལ་བརྟེན་ནས། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་
པར་གྱུར་ཅིག། དེ་ལྟར་ཐོབ་པར་བྱའོ་སྙམ་པའི་བྱང་ཆུབ་ཀྱི་སེམས་གསལ་བཏབ་ནས།  སངས་རྒྱས་ཆོས་ཚོགས་མ་ ལན་གསུམ་དང། སེམས་ཅན་ཐམས་ཅད་བདེ་བ་དང་ལྡན་པར་འདོད་པ་སོགས་ཚད་མེད་བཞིའི་དམིགས་རྣམ་གསལ་བཏབ་ནས།  སེམས་ཅན་ཐམས་ཅད་བདེ་བ་དང་
བདེ་བའི་རྒྱུ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་ཉེ་རིང་ཆགས་
སྡང་གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག་ །ཅེས་ཚང་མེད་བཞི་བསྒོམ།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ། རང་
གི་སེམས་ཉིད་ཡི་གེ་ཧྲཱི་དཀར་པོ་རིང་ཆ་ཚེག་དྲག་དང་བཅས་པ། དེ་ལས་འོད་ཟེར་འཕྲོས་འཕགས་པ་མཆོད། སེམས་ཅན་ཐམས་ཅད་ཀྱི་དོན་བྱས་ཚུར་འདུས། དེ་ཡོངས་སུ་གྱུར་པ་ལས་རང་ཉིད་འཕགས་པ་སྤྱན་རས་གཟིགས་དབང་ཕྱུག་

[068A]༄༅། །དཀར་ཞིང་དྭངས་ལ་དྲི་མ་མེད་པའི་འོད་ཟེར་རབ་ཏུ་འཕྲོ་བ། ཞལ་གཅིག་ཕྱག་བཞི་པ། ཕྱག་དང་པོ་གཉིས་ཐུགས་ཀར་ཐལ་མོ་སྦྱར་ཞིང། གཡས་འོག་མས་ནོར་བུ་ཆུ་ཤེལ་གྱི་ཕྲེང་བ་བརྒྱ་རྩ་བརྒྱད་
པ་དང། གཡོན་འོག་མས་མེ་ཏོག་པདྨ་དཀར་པོ་འཛིན་པ་དབུ་སྐྲ་རལ་པའི་ཐོར་ཚུགས་ཅན་རིན་པོ་ཆེའི་དབུ་རྒྱན། སྙན་རྒྱན་སོགས་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་ཅིང། དར་གྱི་སྟོད་གཡོགས་དང་སྨད་གཡོགས་གསོལ་བ་
ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པར་གྱུར་བའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས། བསྒོམས་པ་དང་འདྲ་པའི་ཡེ་ཤེས་པ་སྤྱན་དྲངས་
ཛཿ་ཧཱུཾ་བཾ་ཧོཿ་རང་ལ་ཐིམ་པས་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་སྐུར་གསོལ། ཞེས་གསོལ་བ་བཏབ་པས་དེ་
རྣམས་ཀྱིས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཧཱུཾ། ཞེས་གསུང་ཞིང། བུམ་པའི་ཆུས་སྤྱི་བོ་ནས་དབང་བསྐུར་ལུས་ཐམས་ཅད་གང། དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་འཁྱིལ་བ་ཡོངས་སུ་གྱུར་
པ་ལས་འོད་དཔག་མེད་ཀྱིས་དབུ་བརྒྱན་པར་གྱུར་ པར་བསམ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་དང་ལས། བཧྲུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་

[068B] ཨོཾ་འོད་དུ་ཞུ་བ་ལས་བྱུང་བའི་མཆོད་རྫས་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱ་དྱཾ་ཨཱ་ཧཱུཾ། ཨོཾ་པུཥྤེ་ཨཱ་ཧཱུཾ་ཨོཾ་ཨཱ་ལོ་ཀེ་ཨཱ་ཧཱུཾ། ཨོཾ་གནྡྷེ་ཨཱ་ཧཱུཾ། ཨོཾ་ནཻ་
ཝི་དཡེ་ཨཱ་ཧཱུཾ། ཨོཾ་ཤཔྟ་ཨཱ་ཧཱུཾ།  ཞེས་པས་མཆོད་པ་བྱིན་གྱིས་བརླབས།  ཨོཾ་ཨཱརྱ་ལོ་ཀེ་ཤྭ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ་ ནས།  ཨོཾ་ཨཱརྱ་ལོ་ཀེ་ཤྭ་ར་ཤཔྟ་པྲ་ཏཱིཙྪ་ཧཱུཾ་སཱཧཱ།  ཞེས་པའི་བར་གྱིས་མཆོད།  སྐྱོན་གྱིས་མ་གོས་སྐུ་མདོག་དཀར། །རྫོགས་སངས་རྒྱས་ཀྱིས་
དབུ་ལ་བརྒྱན། །ཐུགས་རྗེའི་སྤྱན་གྱིས་འགྲོ་ལ་གཟིགས། །སྤྱན་རས་གཟིགས་ལ་ཕྱག་འཚལ་བསྟོད།  །ཅེས་པས་བསྟོད།  རང་གི་ཐུགས་ཀར་ཟླ་བའི་དཀྱིལ་འཁོར་གྱི་དབུས་སུ་ཧྲཱི་ཡིག་གི་མཐར་ཡི་གེ་དྲུག་པའི་སྔགས་ཀྱི་འཕྲེང་བས་བསྐོར་བ་ལས་
འོད་ཟེར་འཕྲོས། ལུས་ཀྱི་ནང་ཐམས་ཅད་གང། ནད་གདོན་སྡིག་སྒྲིབ་ཐམས་ཅད་སྦྱངས། འོད་ཟེར་ཕྱིར་འཕྲོས། ཕྱིའི་སྣོད་བཅུད་ཐམས་ཅད་ལ་ཕོག་པས་སྣོད་ཐམས་ཅད་གཞལ་ཡས་ཁང་དང། བཅུད་ཐམས་ཅད་འཕགས་པའི་གོ་
འཕང་ལ་བཀོད། རྒྱལ་བ་སྲས་བཅས་ཐམས་ཅད་ལ་མཉེས་པའི་མཆོད་པ་ཕུལ། དེ་རྣམས་ཀྱི་བྱིན་རླབས་ཡོན་ཏན་འོད་ཀྱི་རྣམ་པར་བསྡུས་ནས་རང་ལ་ཐིམས་པས་བྱིན་གྱིས་བརླབས་པར་གྱུར་ པར་བསམས་ནས།  ཨོཾ་མ་ཎི་པདྨེ་ཧཱུཾ།  ཞེས་པའི་
ཡི་གེ་དྲུག་པ་ཅི་འགྲུབ་བཟླ། བཟླས་པའི་དམིགས་པ་གོང་དུ་བཤད་པ་རྣམས་མ་ཡེངས་པར་ཡང་ཡང་གསལ་འདེབས་ཤིང། གཞན་ཡང་ཕྱི་རོལ་དུ་གཟུགས་ཀྱི་སྣང་བ་གང་ཤར་ཐམས་ཅད་འཕགས་པ་སྤྱན་རས་གཟིགས་ཀྱི་ལྷ་སྐུ་ཆེ་ཆུང་སྣ་ཚོགས་སུ་སྣང་བས་ཏིལ་གྱི་གང་བུ་ཁ་ཕྱེ་བ་

[069A]༄༅། །ལྟར་སྟེང་འོག་བར་སྣང་གི་ཁྱོན་ཐམས་ཅད་གང་བའི་ཞལ་ནས་སྔགས་ཀྱི་སྒྲ་འུར་འུར་སྒྲོག་པ་དང།  སྒྲ་རྣ་ལམ་དུ་གང་གྲག་པ་ཐམས་ཅད་ཡི་གེ་དྲུག་པའི་སྔགས་ཀྱི་གདངས་སུ་མོས་པ་དང། བསྒོམ་བྱའི་ལྷ་དང་སྒོམ་པ་པོའི་གང་ཟག་ལ་སོགས་
པ་ཕྱི་ནང་གི་ཆོས་ཐམས་ཅད་རང་གི་སེམས་ཀྱིས་བཏགས་པ་ཙམ་མ་གཏོགས་རང་ངོས་ནས་ཚུགས་ཐུབ་ཏུ་གྲུབ་པ་རྡུལ་ཙམ་ཡང་མེད་པར་ངེས་པའི་སྟོང་ཉིད་ཀྱི་ལྟ་བ་དང། སེམས་ཅན་ཐམས་ཅད་སྡུག་བསྔལ་དང་བྲལ་བར་འདོད་པའི་སྙིང་རྗེ་ཆེན་པོ་ཟུང་དུ་འབྲེལ་བའི་སྟོང་ཉིད་
སྙིང་རྗེའི་སྙིང་པོ་ཅན་བསྒོམ་པ་སྟེ་སྣང་བ་སྐུའི་ཁྱེར་སོ། གྲག་སྟོང་གསུང་གི་ཁྱེར་སོ། དྲན་རྟོག་ཐུགས་ཀྱི་ཁྱེར་སོ་གསུམ་ཡང་བསྒོམ་པ་ལ་བསླབ་པར་བྱའོ། །བཟླས་པའི་མཐར་ཡི་གེ་བརྒྱ་པ་ལན་གསུམ་ལ་སོགས་པ་བཟླས་ནས་ལྷག་ཆད་ཀྱི་ཉེས་པ་ཁ་སྐོང་ཞིང་བྱིན་རླབས་བརྟན་པར་བྱས་
རྗེས།  ཨོཾ་ཨཱརྱ་ལོ་ཀེ་ཤྭ་ར་ཨརྒྷཾ་ ནས།  ཤཔྟ་ འི་བར་དང་  སྐྱོན་གྱིས་མ་གོས་ ཞེས་སོགས་ཤློ་ཀ་གཅིག་བརྗོད་ནས་གཏང་རག་གི་མཆོད་བསྟོད་བྱ།  དགེ་བ་འདི་ཡིས་མྱུར་དུ་བདག་སྤྱན་རས་གཟིགས་དབང་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་
པ༑ ༑དེ་ཡི་ས་ལ་འགོད་པར་ཤོག་ཨོཾ་བཛྲ་སཏ་ས་མ་ཡ་ སོགས་དང།  གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་མཛད་རིགས།  །ཞེས་
པས་འཕྲོད་པར་གསོལ།  བདག་བསྐྱེད་ཀྱི་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་སྐུའི་སྟོད་སྨད་ནས་རིམ་གྱིས་འོད་དུ་ཞུ། སྙིང་གའི་ཧྲཱི་ཡིག་ལ་ཐིམས། དེ་ཡང་མི་དམིགས་པ་སྟོང་པ་ཉིད་དུ་གྱུར། སྟོང་པའི་

[069B] རང་ཉིད་འཕགས་པ་སྤྱན་རས་གཟིགས་སུ་གྱུར་ པར་བསམས་ནས།  སྨོན་ ལམ་དང་ཤིས་བརྗོད་ཀྱིས་བརྒྱན་པར་བྱ་ལ། ཐུན་དངོས་གཞི་མ་ཡིན་པའི་གནས་སྐབས་སུ་ཡང་རང་ཉིད་ལྷ་སྐུར་ཡང་ནས་ཡང་དུ་གསལ་བཏབ་ནས། སྔགས་བཟླ་བ་སོགས་དྲན་ཤེས་བག་
དང་ལྡན་པས་དགེ་བའི་བྱ་བ་ལ་གཞོལ་བར་བྱའོ།  །འདིར་འབད་བསོད་ནམས་ཟླ་གཞོན་རྗེས་འགྲོའི་མཐུས། །སྟོབས་བཅུའི་དབང་ཕྱུག་སྤྱན་རས་གཟིགས་དབང་གིས། །དེང་ནས་བརྩམས་ཏེ་ཚེ་རབས་ཐམས་ཅད་དུ། །རྗེས་གཟུང་རང་གཞན་
དོན་གཉིས་ལྷུན་གྲུབ་ཤོག་ །ཅེས་པ་འདི་ནི་འབའ་སྡེ་པ་གཉའ་ངོས་པ་ཨུ་རྒྱན་དཔལ་འབྱོར་སྟོབས་རྒྱས་ཀྱིས་ཐུགས་རྗེ་ཆེན་པོའི་སྒྲུབ་ཐབས་ངག་འདོན་བྱེད་རྒྱུ་ཞིག་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དང་ཧ་ན་དགེ་
སློང་བསྐལ་བཟང་ཡོན་ཏན་གྱིས་བགྱིས་པའོ།།    ༈   །ཐུགས་རྗེ་ཆེན་པོའི་མཆོད་འཕྲེང།  ཧྲཱི་གཙང་མའི་སྨན་སྦྱར་བདུད་རྩིའི་མཚོ། །དག་ཅིང་ཡིད་འོང་མཆོད་ཡོན་འདི། །ཐུགས་རྗེ་ཆེན་པོའི་ལྷ་ཚོགས་ལ། །གུས་པས་འབུལ་ལོ་
བཞེས་སུ་གསོལ། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒཾ་པཱུ་ཛ་ཧོཿ་རིན་ཆེན་སྣོད་དུ་གཏམས་པ་ཡི། །དྲི་མ་རྣམ་སེལ་ཞབས་བསིལ་འདི། །ཐུགས་རྗེ་ཆེན་པོའི་ལྷ་ཚོགས་ལ། །གུས་པས་འབུལ་ལོ་བཞེས་སུ་གསོལ། །ཨོཾ་ཨཱརྱ་ལོ་ཀེ་ཤྭ་
ར་ས་པ་རི་ཝཱ་ར་པཱ་དྱཾ་པཱུ་ཛ་ཧོཿ་ལྷ་དང་མི་ཡི་མཆོད་རྫས་མཆོག་དྲི་ཞིམ་མདངས་ལྡན་མེ་ཏོག་འདི། །ཐུགས་རྗེ་ཆེན་པོའི་ལྷ་ཚོགས་ལ། །གུས་པས་འབུལ་ལོ་བཞེས་སུ་གསོལ། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་པུཥྤེ་པཱུ་ཛ་ཧོཿ་ལྷན་

[070A]༄༅། །ཅིག་སྐྱེས་དང་སྦྱར་བ་ཡི། །བསུང་ཞིམ་བདུག་པའི་སྤྲིན་ཚོགས་འདི། །ཐུགས་རྗེ་ཆེན་པོའི་ལྷ་ཚོགས་ལ། །གུས་པས་འབུལ་ལོ་བཞེས་སུ་གསོལ། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་དྷཱུ་པེ་པཱུ་ཛ་ཧོཿ་ཕྱོགས་བཅུའི་
མུན་པ་རྩིས་འཇོམས་པའི། །སྣང་བ་སྤྲོ་བྱེད་སྒྲོན་མེ་འདི། །ཐུགས་རྗེ་ཆེན་པོའི་ལྷ་ཚོགས་ལ། །གུས་པས་འབུལ་ལོ་བཞེས་སུ་གསོལ། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨཱ་ལོ་ཀེ་པཱུ་ཛ་ཧོཿ་ལྷ་རྫས་སྨན་སྣ་སྟོང་ཕྲག་དང། །ལེགས་པར་
སྦྱར་བའི་དྲི་ཆབ་འདི། །ཐུགས་རྗེ་ཆེན་པོའི་ལྷ་ཚོགས་ལ། །གུས་པས་འབུལ་ལོ་བཞེས་སུ་གསོལ། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་གནྡྷེ་པཱུ་ཛ་ཧོཿ་སྟོང་གསུམ་སྨན་གྱི་བཅུད་བསྡུས་པའི། །རོ་བརྒྱ་ལྡན་པའི་ཞལ་ཟས་འདི། །ཐུགས་
རྗེ་ཆེན་པོའི་ལྷ་ཚོགས་ལ། །གུས་པས་འབུལ་ལོ་བཞེས་སུ་གསོལ། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ནཻ་ཝི་དྱ་པཱུ་ཛ་ཧོཿ་ཡིད་ཅན་སྡུག་བསྔལ་སེལ་བྱེད་པའི། །སྙན་འཇེབས་རོལ་མོའི་སྒྲ་དབྱངས་འདི། །ཐུགས་རྗེ་ཆེན་པོའི་ལྷ་ཚོགས་
ལ༑ ༑གུས་པས་འབུལ་ལོ་བཞེས་སུ་གསོལ། །   ༈    །མིག་གི་དགའ་སྟོན་སྤེལ་བའི་རྣམ་འགྱུར་མཁན། །འཇིག་རྟེན་དབང་ཕྱུག་འཁོར་བཅས་སྤྱན་
ལ་འབུལ། །བརྩེ་བས་བཞེས་ལ་འདོད་པའི་དངོས་གྲུབ་སྩོལ། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་རཱུ་བ་བཛཱི་པཱུ་ཛ་ཧོཿ་རྨད་བྱུང་མཛེས་པ་ཀུན་ཚང་ལྷ་མོ་ནི། །སྙན་པའི་གླུ་འབྱིན་སྣ་ཚོགས་རོལ་མོ་འཁྲོལ། །འཇིག་རྟེན་དབང་ཕྱུག་

[070B] །བརྩེ་བས་བཞེས་ལ་འདོད་པའི་དངོས་གྲུབ་སྩོལ། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཤསྟ་བཛྲཱི་པཱུ་ཛ་ཧོཿ་རྨད་བྱུང་མཛེས་པ་ཀུན་ཚང་ལྷ་མོ་ནི། །སྟོང་གསུམ་འགེང་པའི་དྲི་ཞིམ་ངད་པ་སྤྲོ། །འཇིག་རྟེན་དབང་ཕྱུག་
འཁོར་བཅས་ཤངས་ལ་འབུལ། །བརྩེ་བས་བཞེས་ལ་འདོད་པའི་དངོས་གྲུབ་སྩོལ། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་གནྡྷེ་བཛྲཱི་པཱུ་ཛ་ཧོཿ་རྨད་བྱུང་མཛེས་པ་ཀུན་ཚང་ལྷ་མོ་ནི། །ལུས་རབ་རྟས་བྱེད་རོ་བརྒྱའི་ཞལ་ཟས་འཛིན། །འཇིག་རྟེན་དབང་ཕྱུག་
འཁོར་བཅས་ལྗགས་ལ་འབུལ། །བརྩེ་བས་བཞེས་ལ་འདོད་པའི་དངོས་གྲུབ་སྩོལ། །ཨོཾ་ཨཱརྱ་ལོ་ཀེ་ཤྭ་རས་པ་རི་ཝཱ་ར་ར་ས་བཛྲའི་པཱུ་ཛ་ཧོཿ་རྨད་བྱུང་མཛེས་པ་ཀུན་ཚང་ལྷ་མོ་ནི། །འཛམ་མཉེན་རེག་ན་བདེ་བའི་གོས་བཟང་འཛིན། །འཇིག་རྟེན་
དབང་ཕྱུག་འཁོར་བཅས་སྐུ་ལ་འབུལ། །བརྩེ་བས་བཞེས་ལ་འདོད་པའི་དངོས་གྲུབ་སྩོལ། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་སྤརཤ་བཛྲཱི་པཱུ་ཛ་ཧོཿ་རྨད་བྱུང་མཛེས་པ་ཀུན་ཚང་ལྷ་མོ་ནི། །ཆོས་འབྱུང་བདེ་བ་མཆོག་གི་རང་བཞིན་ཅན། །འཇིག་རྟེན་
དབང་ཕྱུག་འཁོར་བཅས་ཐུགས་ལ་འབུལ། །བརྩེ་བས་བཞེས་ལ་འདོད་པའི་དངོས་གྲུབ་སྩོལ། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་དྷ་རྨདྷཱ་ཏུ་བཛྲཱི་པཱུ་ཛ་ཧོཿ་གླིང་བཞིར་དབང་བྱེད་གསེར་གྱི་འཁོར་ལོ་དང། །གང་བསམ་སྩོལ་བའི་རིན་ཆེན་བཻཌཱུརྱ། །
ལུས་སེམས་བདེ་བས་ཚིམ་བྱེད་བཙུན་མོ་དང། །རྒྱལ་ཐབས་ཚུལ་བཞིན་སྤྱོད་པའི་བློན་པོ་མཆོག་གླང་པོ་སྟོང་གི་སྟོབས་ལྡན་གཉིས་འཐུང་དབང། །འཛམ་གླིང་ཡུད་ཀྱིས་བསྐོར་ནུས་ཅང་ཤེས་རྟ། །ཕས་རྒོལ་མཐའ་དག་འཇོམས་བྱེད་དམག་

[071A]༄༅། །དཔོན་རྣམས། །ཞིང་ཁམས་མ་ལུས་བཀང་སྟེ་འབུལ་བར་བགྱི། །   ༈    །དྲི་མེད་པདྨ་གཡས་འཁྱིལ་ཆོས་ཀྱི་དུང། །དཔལ་བེའུ་མི་ནུབ་རྒྱལ་
མཚན་འཁོར་ལོ་ཡིས། །ཞིང་ཁམས་མ་ལུས་བཀང་སྟེ་འབུལ་བར་བགྱི། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨཥྚ་མངྒ་ལ་པཱུ་ཛ་ཧོ།    ༈    །རྒུད་པ་མཐའ་དག་མིང་དུ་ཞི་བྱེད་པའི། །རྒྱལ་བས་བྱིན་རླབས་བཀྲ་ཤིས་རྫས་བརྒྱད་
ཀྱིས༑ །ཞིང་ཁམས་མ་ལུས་བཀང་སྟེ་འབུལ་བར་བགྱི། །ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨཥྚ་དྲ་བྱཱ་མངྒ་ལ་པཱུ་ཛ་ཧོ།    ༈    །སྙན་རྒྱན་མགུལ་རྒྱན་གདུ་བུ་སེ་མོ་དོ། །དོ་ཤལ་འོག་དཔག་ལྷ་རྫས་ན་བཟའ་དང། །རིན་
ཆེན་ཁང་བཟང་སྨན་ལྗོངས་སྐྱེད་མོས་ཚལ། །དཔག་བསམ་ཤིང་དང་གཏེར་ཆེན་བུམ་པ་མཆོག་བླ་བྲེ་འཕན་གདུགས་རྔ་ཡབ་ཁྲི་སྟན་སོགས། །འཕགས་པ་དགྱེས་སྐོང་མཁོ་དགུ་ཐམས་ཅད་ཀྱི། །མཆོད་སྤྲིན་ནམ་མཁའ་གང་བས་མཉེས་གྱུར་ཅིག་
། ཅེས་མཆོད་ཅིང་དེ་ནས་ནང་དང་གསང་བའི་མཆོད་པ་སོགས་ཆོ་གའི་དཀྱུས་བཞིན་དབུལ་བར་བྱའོ། ཞེས་འཕགས་མཆོག་ཐུགས་རྗེ་ཆེན་པོ་འཇིག་རྟེན་དབང་ཕྱུག་གི་མཆོད་འཕྲེང་རྒྱས་པའི་ཚིགས་སུ་བཅད་པ་འདི་ནི་རི་ཁྲོད་པ་པདྨ་བདེ་ཆེན་གྱིས་དགོས་ཞེས་བསྐུར་ངོར་གསང་སྔགས་
བླ་མེད་སྤྱིའི་ལུགས་དང་མཐུན་པར་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།

[071B][BP]







﻿
[001A] །མཁས་ཤིང་གྲུབ་བའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་ངོ་མཚར་སྐལ་བཟང་འཇུག་ངོགས་ཞེས་བྱ་བ་བཞུགས་སོ།།

[001B][DD1]
། །ན་མོ་གུ་རུ་བྷྱ་མཁས་ཤིང་གྲུབ་པའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་ངོ་མཚར་སྐལ་བཟང་འཇུག་ངོགས་
ཞེས་བྱ་བ། མཁྱེན་རབ་ཀྱི་བདག་པོ་འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ཞིང་སྐྱབས་སུ་མཆིའོ། །སྐྱེ་བ་ཐམས་ཅད་དུ་རྗེས་སུ་བཟུང་དུ་གསོལ། བྱ་
དཀའི་སྤྱོད་པས་ཆོས་ཀྱི་སྐུ་བརྙེས་ཏེ། །འཕྲིན་ལས་གྲུ་གཟིངས་འབུམ་གྱིས་ལུས་ཅན་ཀུན། །མི་བཟད་དུཿ་ཁའི་མཚོ་ལས་སྒྲོལ་མཛད་པ། །རྣམ་འདྲེན་བུར་མ་ཤིང་
པར་གུས་ཕྱག་འཚལ། །ཟབ་ཡངས་བློ་གྲོས་ཆུ་གཏེར་ཕུང་པོ་ལུང་དང་རིགས་པའི་ཀློང་འཁོར་ཅན། །མཁས་བཙུན་བཟང་པོའི་རིན་ཆེན་གན་མཛོད་རྣམ་དཔྱོད་ལྟོ་བར་ཡོངས་སུ་
[DD2]

[002A][DD1]
༄༅། །འཛིན༑ ༑སྙན་གྲགས་རྦ་རླབས་ཕྲེང་བས་རབ་མཛེས་ལེགས་བཤད་ཆུ་ཀླུང་བྱེ་བ་འབེབས། །ཐུབ་བསྟན་གདེངས་ཅན་བདག་པོའི་རོལ་གནས་ཀུན་མཁྱེན་
ཙོང་ཁ་པ་ལ་འདུད། །འཇམ་དཔལ་དབྱངས་ཅན་ཟུང་གི་མཁྱེན་རབ་ཁམས། །དུར་སྨྲིག་ཟོལ་གྱིས་བཞད་པར་བདེ་གཤེགས་ཀུན། །ཤིས་བརྗོད་མེ་ཏོག་དཀར་པོའི་ཕྲེང་འཐོར་བ། །
མཚུངས་མེད་བླ་མེད་ལ་ཕྱག་འཚལ་ལོ། །ཐེག་མཆོག་རིགས་ཀྱི་ས་པོན་གཞོན་ནུ་བསམ་གཏན་འཛིན་མར་ལྷུང་བ་གང། །བརྩེ་ཆེན་ག་བུར་ཆུ་ཡིས་བྲན་པས་ཐུགས་བསྐྱེད་རྩ་བ་བརྟན་གྱུར་
བ༑ ༑ཀུན་བཟང་སྤྱོད་པའི་ཡལ་འདབ་རབ་རྒྱས་འཕྲིན་ལས་མེ་ཏོག་བྱེ་བས་མཛེས། །སྐུ་བཞིའི་འབྲས་བུའི་ཁུར་གྱིས་རབ་དུད་ཀུན་མཁྱེན་དཔག་བསམ་ལྗོན་པར་འདུད། །ཐུབ་བསྟན་
གང་ས་ཀྱི་རི་བོའི་སྤོར་འགྱིད་ཐོས་བསམ་སྒོམ་པའི་ལུས་སྟོབས་རྒྱས། །མཁས་རློམ་གཉིས་འཐུང་བྱེ་བའི་མགོ་ལ་ལུང་རིགས་སྔེར་མོ་ངལ་གསོ་བ། །ལེགས་བཤད་རིན་ཆེན་ཟབ་མོའི་
[DD2]

[002B] །དཔལ་ལྡན་ཕྱོགས་རྣམས་ཀུན་ལས་རྣམ་རྒྱལ་སྨྲ་བའི་སེང་གེ་རྒྱལ་གྱུར་ཅིག་གང་གི་གསང་གསུམ་མཛད་པའི་ཆུ་གཏེར་ནི། །ཡོན་ཏན་རིན་ཆེན་དུ་མས་ཉེར་གཏམས་པའི། །ངོ་མཚར་མ་ལུས་
སྒྲོགས་ལ་ཚངས་པའི་མགྲིན། །དབྱངས་ཅན་དཔལ་མོས་འཁྱུད་ཀྱང་ངལ་བྱེད་མོད། །འོན་ཀྱང་སྐལ་བཟང་དད་བའི་ཀུ་མུ་ད། །རྒྱས་སླད་རྨད་བྱུང་གཏམ་གྱི་ཟླ་བ་ནི། །བདག་བློ་ནོར་བུའི་རྔ་ཡབ་བཞད་པའི་རྩེས། །བློ་ལྡན་དང་བའི་མཁའ་དབྱིངས་
ཁྱབ་པར་འདྲེན། །སྨིན་ལེགས་ན་ཆུང་མྱོས་པའི་འཛུམ་དཀར་གྱི། །ཟླ་འོད་ཞགས་པས་ཆགས་ལྡན་གཞོན་ནུ་བཞིན། །རྟོགས་བརྗོད་དྲི་བསུང་གསེར་གྱི་སྤྲིང་ཡིག་གིས། །བློ་གསལ་བུང་བ་ཀུན་དགའི་སྤུ་ལོང་གཡོ། །ཉེས་སྤྱོད་དྲི་མའི་རྙོག་པ་
དང་བྲལ་སྲས་བཅས་རྒྱལ་བ་དགྱེས་པའི་གཏམ། །ནོར་འཛིན་རྡུལ་གྲངས་དོགས་པ་ཉིད་བྱེད་ངོ་མཚར་ཚིག་གི་འདོད་པ་འཇོ། །མཁས་མང་ལྷ་བརྒྱའི་ཅོད་པཎ་ལ་སྲེད་གྲགས་སྙན་མེ་ཏོག་ཕྲེང་བ་ཡིས། །རབ་འབྱམས་ཕྱོགས་ཀྱི་སྐྱེད་ཚལ་ཀུན་
འགེངས་གཏམ་འདི་སྐལ་བཟང་འཇུག་ངོགས་ཡིན། །དེ་ཡང་གང་ཞིག་སྐྱེ་བོ་བློ་གྲོས་དམན་པ་རྣམས་ཀྱིས་རྗེས་སུ་ཡི་རང་བ་ཙམ་ཡང་བྱ་དཀའ་བའི་གནས་དམ་པ། བླ་ན་མེད་པའི་བྱང་ཆུབ་ཀྱི་སེམས་རིན་པོ་ཆེའི་གན་མཛོད་ལ་འདོད་དགུར་དབང་བསྒྱུར་བའི་
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་རང་གི་དོན་ཕུན་སུམ་ཚོགས་པར་གྱུར་ཀྱང་དེ་ཙམ་ལ་རྗེས་སུ་མི་གཞོལ་བར། འགྲོ་བ་གང་དག་ལས་དང་ཉོན་མོངས་པའི་གཞན་དབང་དུ་གྱུར་ཏེ། སྲིད་པའི་འབྲོག་དགོན་པ་ཆེན་པ། སྡིག་པ་མི་དགེ་

[003A]༄༅། །བའི་འོ་བས་ཟབ་མོས་བསྐོར་ཞིང། ལས་དང་ཉོན་མོངས་པའི་དུག་གི་ལྗོན་པ་དུ་མས་དཀྲིགས་པ། སྐྱེ་བ་དང་རྒ་བ་དང་ན་པ་དང་འཆི་བའི་གཅན་གཟན་གཏུམ་བོ་མ་རུངས་པ་དག་གིས་འཇིགས་སུ་རུང་བའི་ང་རོ་རྒྱུད་
མར་སྒྲོགས་པ། མ་རིག་པའི་མུན་པ་མུན་ནག་གིས་ཁྱབ་པའི་ཀློང་དུ་ལྷུང་ཞིང་ཉམ་ཐག་པར་གཟིགས་ནས་དེ་དག་ལ་དམིགས་པའི་བརྩེ་བ་ཤུགས་དྲག་པོས་རང་དབང་མེད་པར་བསྐྱོད་དེ། མ་དག་པའི་འཇིག་རྟེན་གྱི་ཁམས་དཔག་ཏུ་མེད་པར་ཆུ་ཟླ་དང་
མིག་འཕྲུལ་བཞིན་དུ་གང་ལ་གང་འདུལ་གྱི་སྐུའི་བཀོད་བ་སྣ་ཚོགས་པ་ཉེ་བར་བསྟན་ནས་ལུས་ཅན་མཐའ་དག་མངོན་པར་མཐོ་བ་དང་ངེས་པར་ལེགས་པའི་ལམ་བཟང་པོ་ལ་ཉེ་བར་བཀྲི་བའི་ཀུན་ཏུ་བཟང་པོའི་སྤྱོད་པ་རྒྱ་མཚོའི་རོལ་པས་འཁོར་བ་ཇི་སྲིད་ཀྱི་
བར་དུ་དུས་འདའ་བར་མཛད་དོ། །དེ་ལྟ་བུའི་བདག་ཉིད་ཆེན་པོ་རྣམས་ཀྱི་ངང་ཚུལ་དཔག་པར་དཀའ་བ་དག་ཀྱང་མངོན་དུ་བགྱིས་པ་ལྟ་ཞོག་ཚིག་གི་ལམ་དུ་སྤེལ་བ་ཉིད་ཀྱིས་ཀྱང་བློའི་མཐུ་མཆོག་དང་ལྡན་པ་རྣམས་ལ་རྨད་དུ་བྱུང་བའི་དགའ་བསྐྱེད་པར་
བྱེད་དོ། །དེའི་ཕྱིར་རྣམ་འདྲེན་ཐུབ་པའི་རིང་ལུགས་པ་ཆེན་པོ། འཆད་རྩོད་རྩོམ་གསུམ་གྱི་སྒོ་ནས་སངས་རྒྱས་ཀྱི་བསྟན་པའི་བདག་པོར་གྱུར་པ། མཁས་ཤིང་གྲུབ་པའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་གསང་བ་གསུམ་གྱི་
མཛད་པ་རྒྱ་མཚོ་ལྟ་བུ་ལས། ཉུང་ཤས་ཤིག་བླངས་ཏེ་སྐལ་བ་དང་ལྡན་པ་རྣམས་ལ་འདོམས་པར་བྱའོ། །དེ་ཡང་ཚུལ་ཇི་ལྟར་ན། རྣམ་ཐར་བཀའ་རྩོམ་ལས། སྐྱེས་པའི་ཡུལ་དང་གཞོན་དུས་བག་ཆགས་དང། །ཆོས་སྒོར་ཞུགས་དང་བཤེས་

[003B] །མང་དུ་ཐོས་དང་བསམ་པས་སྒྲོ་འདོགས་བཅད། །སྒོམ་ལ་སྙིང་རུས་གཞན་ལ་ཕན་སེམས་དང། །ཐུབ་བསྟན་རྒྱས་འདོད་བདག་གི་རྣམ་ཐར་ཡིན། །ཞེས་གསུངས་པ་ལྟར་བརྗོད་པར་འདོད་དོ། །དེ་ལ་ཀུན་མཁྱེན་ཆེན་པོ་འདི་
གང་དུ་སྐུ་འཁྲུངས་པའི་ཡུལ་ནི། སྔོན་གྱི་ལྷ་བཙད་པོ་དག་གི་དུས་སུ། མདོ་སྟོད་མིའི་ཆོལ་ཁ། དབུས་གཙང་ཆོས་ཀྱི་ཆོལ་ཁ། མདོ་སྨད་རྟའི་ཆོལ་ཁ་སྟེ་བོད་ཆོལ་ཁ་གསུམ་དང། བོད་དང་བོད་ཆེན་པོ་གཉིས་སུ་གྲགས་པ་དག་ལས་ཕྱི་མ་སྟེ་
མདོ་ཁམས་སྨད་ཀྱི་སའི་ཆ། འཁོར་ལོ་སྡོམ་པའི་ཕོ་བྲང་མངོན་སུམ་དུ་བཞུགས་པའི་གནས་ཆེན་བྲག་དཀར་དང་ཧ་ཅང་མི་རིང་བའི་གནས། རྒན་ཀྱའི་ལྟིང་རིང་ཞེས་པ་ཡིན་ལ། གདུང་རུས་ནི། ཐོག་མར་བོད་ལ་རུས་ཆེན་བཞིར་གྱེས་པའི་ནང་
ཚན་ལྡོང་དང། དེ་ལ་ལྡོང་ཤུལ་ཆེན་བཅོ་བརྒྱད་དུ་གྲགས་པའི་ནང་གི་དཔལ་ཤུལ་སྟེ། ཡང་མེས་གོང་མ་ཞིག་ལ་བུ་མེད་པར་བོན་བསྟེན་ནས་བུ་ཞིག་བྱུང་བ། བོན་གྱི་ལྷ་དཔལ་སེ་སྟག་ལ་མེ་འབར་ཞེར་བ་ལ་མགོན་སྐྱབས་བཅོལ་ཏེ་དབལ་སེ་སྐྱབས་
ཞེས་བཏགས། དེའི་བརྒྱུད་པ་ལ་དཔལ་ཤུལ་དུ་ཐོགས་པར་རྡོ་རྗེ་འཆང་སྟོབས་ལྡན་སྔགས་རམ་པ་གསུང། དབལ་ཤུལ་ཡང་འཚམས་ཤིག་ནས། ཀེ་ལུ། ཀེ་རྩེ། ཀེ་འབན་ཟེར་བ་གསུམ་དུ་གྱེས། སྔ་མ་གཉིས་ཀྱི་བརྒྱུད་པ་ལ་དབལ་ཤུལ་
འབུམ་སྐྱབས་ཡག་དང། བསོད་ནམས་ནོར་བུ་སོགས་བྱུང་སྟེ། ཁམས་ཕྱོགས་སུ་ཡོད། ཀེ་འབན་གྱི་བརྒྱུད་པ་མང་རབ་ཅིག་སོང་བའི་སྐབས། དབལ་ཤུལ་བླ་མ་སྐྱབས་ཟེར་བ་བྱུང། དེ་ལ་བུ་གསུམ་སྐྱེས་པའི་ནང་ནས། དབལ་ཤུལ་

[004A]༄༅། །ཁ་འདལ་དཔའ་འབུམ་རྒྱལ་བྱ་བ་ནི་རྗེ་འདིའི་ཡབ་ཡིན་ལ། དེ་དཔའ་ཞིང་རྟུལ་ཕོད་པས། གཡུལ་ངོ་དུ་མ་ལས་རྒྱལ་བ་ཞིག་གོ་ཡུམ་ནི་ཐར་མོ་བྱམས་བྱ་བ། རང་བཞིན་བཟང་ཞིང་ཆོས་ལ་མོས་པ་
དད་པ་དང་གཏོར་བ་སོགས་ཡ་རབས་ཀྱི་སྤྱོད་པ་དུ་མས་བརྒྱན་པ་ཞིག་ཡིན་ཞེས་ཡུལ་མི་དག་མཐུན་པར་གླེང། ཡབ་ཡུམ་འདི་གཉིས་ལ་སྲས་བཞི་མངའ་བ་ལས། རྗེ་འདི་ཆེ་བ་ཡིན་ཞིང། དེ་ཡང་དམ་པ་འདི་ཡུམ་གྱི་ལྷུམས་སུ་ནམ་ཞུགས་པ་
ནས༑ ཡུམ་གྱི་མངལ་ལྷག་པར་བདེ་ཞིང། ཤེས་རྒྱུད་སྔར་ལས་བཟང་པ་དང། རྨི་ལམ་དང་ཉམས་སྣང་ཅི་རིགས་པར་འཇའ་ཚོན་གྱི་ཕྲེང་བ་ལུས་ལ་བསྐོར་ཏེ་འཆར་བ་དང། ཁ་དོག་ཤིན་ཏུ་མཛེས་པའི་འོད་དཀར་པོ་དུ་མ་གསལ་བར་སྣང་བ་
སོགས་རྟགས་ཡ་མཚན་ཅན་མང་དུ་བྱུང་སྣང་ངོ། །གཞན་ཡང་མེས་པོ་བླ་མ་སྐྱབས་ཟེར་བའི་རྨི་ལམ་དུ་ཐང་ཆེན་པོ་གཅིག་ན་སྐྱེ་པོ་ཕོ་མོ་མང་པོ་ཚོགས་འདུག་པ་ལ། དབུས་ནས་ཆོས་དུང་ཡོང་གི་འདུག་ཅེས་ཐམས་ཅད་ཀྱིས་ལྟ་ཡིན་འདུག་བར་ཁོ་རང་
གིས་ཀྱང་བལྟས་བས། དུང་དཀར་པོ་དྲི་མ་མེད་ཅིང་ཤིན་ཏུ་ལེགས་བ་ཞིག་ནམ་མཁའ་ནས་འོངས་ཏེ་ཁོ་རང་གི་པད་དུ་ལྷུང་བ་དང། མི་ཐམས་ཅད་ཀྱིས་རྒད་པོ་བསོད་ནམས་ཅན་ཞེས་སྨོན་པ་ཞིག་རྨིས། དེས་མ་ཚོན་སྐུ་འཁྲུངས་པ་ལ་ཉེ་བའི་ཚེ་
ཉེ་འཁོར་གྱི་ཡུལ་མི་དག་སྣང་ཅན་ཕལ་ཆེར་ལ་ལྟས་ངོ་མཚར་བ་དུ་མ་བྱུང་བར་གྲགས་ཀྱང་རྩད་མ་ཆོད། དེ་ནས་རྒྱ་ནག་ལྟར་ན། ས་ཕོ་བྱི་བ། སྟོང་འགྲེལ་ལྟར་ན། ཀུན་འཛིན་ཏུ་གྲགས་པའི་གནམ་ལོའི་རང་ཞལ་གསར་དུ་ཚེས་པའི་དཀའ་ཐུབ་ཟླ་

[004B] ཧོར་ཟླ་དང་པོའི་ཚེས་པ་བརྒྱད་ཀྱི་ཉིན། བར་སྣང་ལ་རྡུལ་མེད་པར་ནམ་མཁའི་ངོས་ཀུན་ཆུ་འཛིན་གསར་བའི་བླ་རེས་ནི་གཡོགས། གཞོན་ནུའི་ཞབས་བསིལ་གྱི་ཆེད་དུ་ལྷ་རྣམས་ཀྱིས་སྤྲིན་གྱི་ཡོལ་བའི་ཕག་ནས་མུ་ཏིག་གི་ཆར་རྒྱུན་བཟང་པོ་ནི་མངོན་
པར་སྤྲེངས། བསྟན་པའི་ཉི་མ་འཇིག་རྟེན་དུ་བྱོན་པ་ལེགས་སོ་ཞེས་དཀར་ཕྱོགས་པ་རྣམས་ཆེད་དུ་བརྗོད་པས་ཆེད་དུ་བརྗོད་པ་ནི་དབྱར་སྐྱེས་ཀྱིང་རོའི་ཚུལ་དུ་དལ་བུར་བཞད། ཡིད་དུ་འོང་བའི་བྱ་དུ་མ་ཡང་དགའ་པའི་ཟློས་གར་བསྒྱུར་ཞིང་སྒྲ་སྙན་བ་སྒྲོགས་པ་སོགས་
ཡ་མཚན་པའི་ལྟས་ཀྱི་རི་མོ་དུ་མས་སྐྱེ་བོ་ཀུན་གྱི་མིག་གི་མེ་ལོང་འགེངས་པར་མཛད་པ་དང་ལྷན་ཏུ་ཁྱེའུ་མདོག་དཀར་ཞིང། དབྱིབས་ལེགས་པ། མཐོང་ན་མི་མཐུན་པ་མེད་པ། བལྟབས་ཆོག་མི་ཤེས་པ་ཞིག་འཇིག་རྟེན་ཐམས་ཅད་ཀྱི་མིག་གི་དགའ་སྟོན་དུ་ཡུམ་གྱི་
མདལ་ནས་བཙས་པར་གྱུར་རོ། །འདིར་སྨྲས་པ། ཉེས་པའི་རྡུལ་བྲལ་མངལ་གྱི་མཁའ། །དམ་པའི་ཉི་མ་འདིས་བཟུང་ཚེ། །ས་འདི་མུན་ལས་རྣམ་རྒྱལ་ཞེས། །གྲགས་པའི་ཡི་གེ་འོག་མིན་བགྲོད། །གང་ཞིག་ཡུམ་གྱི་ཆུ་འཛིན་ལས། །སྐྱེ་དགུའི་
གཉེན་ཁྱོད་བལྟམས་པན། །རྒྱལ་སྲས་ཟླ་བ་འོངས་སོ་ཞེས། །ཀུ་མུད་ཚོགས་ཀྱང་དགོད་པ་བཞིན། །ལོག་རྟོག་མཚན་མོའི་མལ་དུ་གར་བྱེད་པའི། །མཁས་རློམ་འབྱུང་པོའི་བྱ་རྣམས་བག་ཡོད་བྱོས། །དགེ་ལེགས་བརྒྱས་མཚན་མདོ་སྨད་ཤར་རིའི་
རྩེར༑ ༑ཀུན་མཁྱེན་ཉིན་མོའི་དབང་ཕྱུག་ཤར་འདིར་ལྟོས། །ཞེས་བྱ་བ་ནི་མཁས་ཤིང་གྲུབ་པའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་ངོ་མཚར་སྐལ་བཟང་འཇུག་ངོགས་ཞེས་བྱ་བ་ལས་སྐུ་བལྟམས་པའི་ལེའུ་སྣེ་དང་
[005A]༄༅། །པོའོ༑༑    ༈    །།དེ་ལྟ་བུའི་གཞོན་ནུ་དེ་ཡང། སྔོན་ལན་ཅིག་མ་ཡིན་པར་བག་ཡོད་པའི་སྤྱོད་པ་ལ་ཡོངས་སུ་གོམས་པའི་བག་ཆགས་ཀྱི་མཐུ་ཉེ་བར་སད་དེ། འཁྲུངས་མ་ཐག་ནས་བྱིས་པ་ཕལ་བ་
བཞིན་དུ་བ་དང་ཉལ་བ་སོགས་མི་བྱེད་པར་སྤྱན་ཕྱེ་སྟེ་སྐུ་དྲང་པོར་བསྲང་ནས་ཙོག་ཙོག་བུར་བཞུགས་ཤིང་ཞལ་གྱི་དཀྱིལ་འཁོར་འཛུམ་མུལ་ལེ་མཛད་པས་ཐམས་ཅད་ངོ་མཚར། དེ་ནས་ཡུལ་ལུགས་དང་བསྟུན་པའི་བཅས་སྟོན་སོགས་བྱས་ཏེ། སྐུ་
ཞང་སྒོ་མེ་ཟེར་བའི་རྩིས་མཁན་མཁས་པ་ཞིག་ཡོད་པ་དེ་ལ་རྩིས་བྱས་པས། ཁོ་ན་རེ། ཡ་མཚན་མེ་ལྕེ་འབར་བ་ལ་སྦྲང་བུ་མི་ཆགས་ཟེར་བ་ཡིན་པ་ལ། སྲས་འབྱུང་བ་ལྔ་ལྡན་ཞིག་འཁྲུངས། རི་རབ་ལ་འཕོང་སྟེགས་བྱས། རྒྱ་མཚོ་ལ་ཞབས་
སྟེགས་བྱས་ཟེར་བ་ཞིག་བབས་འདུག་པས་ཁྱོད་རང་གཉིས་བསོད་ནམས་ཆེ། གཞན་ལ་བསྒྲགས་པ་མི་དགའ། ཡབ་ཡུམ་གཉིས་སྤར་ཁ་རྩུབ་པས། བུ་ཆུང་གཞན་ལ་བཅོལ་བར་དྲག་ཟེར་བར་བརྟེན། མེས་པོ་བླ་མ་སྐྱབས་ཁྱོ་ཤུག་གཉིས་ལ་
གཏད་པས། དེ་གཉིས་ཀྱིས་ཀྱང་གཙང་སྦྲ་དང། རིམ་གྲོའི་ཁྱད་པར་ཕུན་སུམ་ཚོགས་པ་དུ་མས་གཅེས་པར་བསྐྱངས་པས་ཁྱེའུ་དེ་རྫིང་གི་པདྨ་ལྟར་སྐྱེད་བསྲིངས་པར་གྱུར་ཏོ། །མེས་པོ་བླ་མ་སྐྱབས་དེ་ཡང་གསང་བདག་གི་བཟླས་བརྗོད་ལ་བརྩོན་ཅིང། དག་
སྣང་ཆེ་པ་ཞིག་ཡིན་འདུག་པས། ལན་ཅིག་དེའི་རྨི་ལམ་དུ། མི་དཀར་པོ་གཅིག་འོང་ནས། མི་ཁྱོད་ཀྱིས་སྐྱེ་བ་གསུམ་གྱི་རིང་ང་ལ་ཕན་བཏགས་ཡོད་པས། ད་རེས་ཁྱོད་ལ་དྲིན་ལན་སྟེར་ཟེར་ནས། མར་ཁུ་སྦྲང་རྩི་འདྲ་བ་ཁྱོར་པ་གསུམ་བླུད་བྱུང་བ་

[005B] དེ་ནི་ཁོ་བོ་ཚེ་འདི་ལ་འབྱོར་པས་མི་འཕོངས་པའི་རྟགས་སུ་འདུག་གསུང། དགུང་ལོ་གསུམ་བཞི་ཕན་དུ་བསྙུང་གཞི་ཁ་ཤས་བྱུང་ཀྱང་རིམ་གྱིས་དྭངས། དགུང་ལོ་ལྔ་བཞེས་པའི་ཚེ། རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་
པོ་ངག་གི་དབང་ཕྱུག་བློ་བཟང་རྒྱ་མཚོ་ཕོ་བྲང་དུ་ཆིབས་བསྒྱུར་གནང་པའི་སྐབས། གཞོན་ནུ་འདི་མི་གཞན་གྱིས་ཁུར་ནས་མཚོ་ཁར་མཇལ་དུ་ཕྱིན་པས། ཞལ་མཐོང་ཙམ་ནས་སྤྱན་བགྲད་ཅིང་དགྱེས་པའི་རྣམ་འགྱུར་མང་པོ་མཛད། རྣམ་ཐར་བཀའ་རྩོམ་ལས་
ལོ་ལྔ་ལོན་ཚེ་རྒྱལ་བ་གོང་མའི་ཞབས། །གོང་དུ་ཆི་བས་བསྒྱུར་དུས་སུ་ཞལ་མཇལ་ཞིང། །ཆོས་འབྲེལ་ཕྱག་དབང་གནང་ཚུལ་དྲན་ཙམ་བྱུང། །ཞེས་སོ། །དེ་དུས་སྐུ་རྩེད་ཀྱི་རྣམ་པ་མཛད་པ་ན་འང། དགོན་གནས་འདེབས་པ་དང། ལྷ་ཁང་བཞེངས་པ་
དང༑ མཆོད་པ་འབུལ་བ་དང། གྲོགས་ཀྱི་བྱིས་པ་རྣམས་ལ་ཆོས་འཆད་པ་དང། ཕྱག་དབང་འཇོག་པ་དང། བུམ་ཅུ་སྟེར་བ་སོགས་ཀྱི་རྣམ་པས་སྐུ་རྩེད་མཛད་ལ། ལྷག་ཏུ་རྡོ་གཡམ་ལེགས་པ་ཞིག་ལ་ཤཱཀྱ་ཐུབ་པའི་སྐུ་ཞིག་ཕྱག་གིས་བཟོས་
ནས་རྡོ་བཙག་དམར་སེར་གྱིས་ཚོན་བཏང། ལྷ་ཁང་ལྟ་བུའི་ཁང་ཆུང་ཞིག་ཕུབ་པའི་ནང་དུ་ཁྲི་ཆུང་གཅིག་གི་ཁར་བཞུགས་སུ་བཅུག་ནས། ཉིན་རེ་བཞིན་མཆོད་པ་འབུལ་བ་དང། ཕྱག་བསྐོར་སོགས་མཛད་ཀྱིན་སྐུ་རྩེད་མཛད་པས། ཉིན་གཅིག་
ཟླ་བོ་བྱིས་པ་གཅིག་གིས་རྡོ་འཕངས་ནས་སྐུ་དེ་བཅག་པས། སྐུ་ཚེ་འདིའི་མཛད་པ་ཁ་ཤས་ལ་བར་ཆད་ཅུང་ཟད་བྱུང་པའི་ལྟས་སུ་འདུག་གསུང། རྣམ་ཐར་བཀའ་རྩོམ་ལས་ཀྱང། ཆུང་དུའི་དུས་སུ་ཆོས་འཆད་དགོན་པ་འདེབས། །རི་ཁྲོད་འདེབས་དང་

[006A]༄༅། །སྒོམ་ཚུལ་སྣ་ཚོགས་དང། །བོ་ཏི་ལྷ་ཁང་སོགས་ཀྱི་བག་ཆགས་སོགས། །སད་པའི་དྲན་ཚུལ་ཡིད་ཀྱི་རི་མོ་མང། །ཞེས་སོ། །གཞན་ཡང་ཁ་དོག་ཤིན་ཏུ་མཛེས་པའི་འོད་སྒོར་སྔོན་པོ་དང། དཀར་པོ་དང། སེར་པོ་
སོགས་ཀྱི་སྣང་བ་རྒྱུན་དུ་འཆར་ཞིང། དེ་ནམ་ཤར་རེས་ཀྱིས་དགའ་བ་དང་བདེ་བ་ཚད་མེད་པ་འཁྲུངས། དེ་ཡང། སྐུ་ཚེ་སྔ་མར་དུས་འཁོར་སྦྱོར་དྲུག་ལ་སྦྱངས་པའི་ལག་རྗེས་སུ་འདུག་གསུང། ལྷག་པར་དགོན་གནས་ཁང་པ་སྤེན་ཐོག་ཡོད་པ། ཟུར་ན་ལྷ་
ཐོ་སྤེན་ཁ་ཅན་ཡོད་པ་ཞིག་ཡང་ཡང་ཤར་བ། ཕྱིས་སྲད་རྒྱུད་དུ་ཕེབས་སྐབས་དེ་ཁོ་ན་བཞིན་འདུག་གསུངས། དགུང་ལོ་བདུན་བ་ཞེས་པའི་དུས་སུ། རྗེ་ཉིད་ཀྱི་ཨ་ཁུ་དགེ་སློང་བསོད་ནམས་ལྷུན་གྲུབ་བྱ་བ་ཀུན་སྤྱོད་གཙང་ལ་ཀློག་བཟང་བ་ཞིག་ཡོད་པ་དེས་
གཞོན་ནུ་འདི་པང་དུ་བླངས་ནས་ཀ་ཁ་བསླབས་པས། ཁྱོད་ཀྱིས་སློབ་མི་ཤེས་པ་འདུག་དཔེ་ཞོག་ལ་སློབ་གསུངས་པས། ཐམས་ཅད་ཧ་ལས་པར་གྱུར། དེ་ནས་དགེ་སློང་གིས་དཔེ་བཞག་ནས་བསླབས་པས་ཉི་མ་དེ་ལ་ཡི་གེ་ཕལ་ཆེར་མཁྱེན་ཅིང་རིང་པོ་མ་
ཐོགས་པར་ཡི་གེ་འབྲི་ཀློག་ཀུན་ལ་བྱང་བར་གྱུར། རི་མོ་ཡང་བྲིས་སྐུ་སོགས་ལ་གཟིགས་ནས་འདྲི་བར་མཛད་པས་ཆ་འདྲ་བར་མཁྱེན། དེ་ནས་ཤེས་བྱའི་གནས་ཚོལ་བ་ལ་བརྩོན་འགྲུས་ཀྱི་ཀློང་རྡོལ་བར་གྱུར་ཏེ། སྒྲུབ་ཐབས་ཀྱི་སྐོར་དང། སྨན་དཔྱད་
དང༑ ཟ་ཡིག་དང། ས་དཔྱད་དང། རྩིས་དང། སྔགས་འབུམ་དང། མཁྱུད་དཔྱད་དང། བསྲུང་འཁོར་གྱི་རིགས་མང་པོ་འདྲི་བ་དང། ཀློག་པ་དང། གཞན་ལ་ནན་ཏན་དུ་ཉན་པ་སོགས་ཀྱིས་དེ་དག་ཁོང་དུ་ཆུད་པར་མཛད་དེ་སྐྱེ་པོ་བྲོ་འཚལ་བ་

[006B] བསྲུང་འཁོར་བཏགས་པ་ཙམ་གྱིས་ཉེ་ཞོའི་རྒུད་པ་ལས་གྲོལ་བར་མཛད་དོ། །དེ་ལྟར་ཡི་གེ་འབྲི་བ་དང། ཀློག་པ་དང། བསྙེན་གནས་དང། བསྙུང་གནས་བསྲུང་བ་དང། ཡི་དམ་གྱི་ལྷའི་བསྙེན་སྒྲུབ་སོགས་ཀྱིས་
དུས་འདའ་བར་གྱུར་ཏེ་ཉི་མ་རིལ་པོར་བཞེས་པའི་རིགས་གང་ཡང་མི་མཛད་པར་དེ་གའི་མུ་མཐུད་དེ་བཞུགས་པས། མེས་པོ་ཁྱོ་ཤུག་གཉིས་ཀྱིས་འདི་ལྟར་ཡིན་ན་གཞོན་ནུ་འདི་འཚོ་དཀའོ་ཞེས་གླེང་བའང་བྱུང། བར་སྐབས་ཤིག་ཕྱག་རྡོར་འབྱུང་འདུལ་གྱི་
བསྙེན་པ་གནང་པས། ནུབ་གཅིག་རྨི་ལམ་འཛིན་དགོས་དགོངས་ནས་གཟིམས་ཁར་ཕྱག་རྡོར་གྱི་ཕོ་བྲང་ལྕང་ལོ་ཅན་བལྟའོ་ཞེས་འཕེན་པ་བཏང་ནས་གཟིམས་པའི་མནལ་ལམ་དུ། བྱང་ཕྱོགས་ན་རི་སྔོན་པོ་ཤིན་ཏུ་མཛེས་པ་ཞིག་འདུག་དེའི་རྩེར་སྐད་ཅིག་
གིས་འཕུར་ཏེ་ཕྱིན་པས། རི་དེ་འདྲ་བ་མང་པོ་མཐོང། དེའི་ཕྱིར་ནུབ་ཡང་རྨི་ལམ་བཟུང་བས་དེ་ཁོ་ན་བཞིན་བྱུང་གསུང། དེ་རྗེས་འབད་དེ་བསྒྲུབས་པས་གྲུབ་ཏེ་དར་དཀར་པོའི་སྟོད་གཡོགས་གྱོན་པའི་ཕྱག་རྡོར་འབྱུང་འདུལ་ནམ་མཁའི་ཁམས་གང་པ་གཟིགས་
ཤིང་བར་ཆད་གང་གིས་ཀྱང་མི་ཚུགས་པར་བྱིན་གྱིས་བརླབས་སོ། །དེ་ལྟ་བུའི་ངོམ་ཚར་རྨད་དུ་བྱུང་བ་བསམ་གྱིས་མི་ཁྱབ་པ་དང་ལྡན་པའི་གཞོན་ནུ་དེ་ཡང་ན་ཚོད་ཕྲ་མོའི་དུས་ནས་བག་མེད་པའི་བརྟུལ་ཞུགས་དག་ལས་ནི་དང་གིས་ལོག་ཡ་རབས་ཀྱི་སྤྱོད་
པའི་ཁྱད་པར་དུ་མས་ནི་མཛེས། དད་པ་དང། བརྩོན་འགྲུས་དང། བློ་གྲོས་ཀྱི་མཐུ་རྒྱ་ཆེ་བས་རིག་པའི་གནས་ཕལ་ཆེ་བ་ནི་རྟོགས། རང་བཞིན་གྱིས་ཡིད་གཞུངས་ཤིང། སྐལ་བ་དང། གཟི་བྱིན་གྱི་མཐུ་ཕུན་སུམ་ཚོགས་པ་དང་ལྡན་པས། སྐྱེ་བོ་

[007A]༄༅། །རྣམས་ཀྱིས་རང་གི་ལྷ་བཞིན་དུ་བཀུར་བར་གྱུར་ཏོ། །སྨྲས་པ། དམ་པ་རྣམས་ནི་བྱིས་པའི་དུས་ན་ཡང། །བརྟུལ་ཞུགས་མཆོག་གིས་ཐུབ་པ་བཞིན་དུ་མཛེས། །དེ་ཡི་ཁྱད་པར་སྙིང་ལ་བྲན་གྱུར་པའི། །ཕལ་པ་
རྣམས་ཀྱང་ཆོས་ཀྱི་རྗེས་སུ་འབྲང། །གང་སྐུ་ཟླ་བའི་མྱུ་གུ་ཡི། །ལང་ཚོའི་ཆ་ཤས་རྣམ་འཕེལ་བ། །དེ་བཞིན་ཡོན་ཏན་ཀུ་མུ་དའི། །འདབ་མ་དག་ཀྱང་ལྷག་པར་རྒྱས། །ཐུགས་ཀྱི་ཀུན་གསལ་རྣམ་དཔྱོད་ཉི་མའི་རྩེ་དགའ་འཛིན། །ཞལ་གྱི་པདྨོར་
བཟླས་བརྗོད་བུད་པའི་གླུ་དབྱངས་སྒྲོགས། །སྐུ་ཡི་ལྗོན་ཤིང་ཕྱག་མཆོད་ཆུ་སྐྱེས་བྱེ་བ་འཕེན། །ཨེ་མ་འདི་ལྷའི་ངོ་མཚར་གཞལ་མེད་སུ་ཡིས་བསམ། །ཞེས་བྱ་བ་ནི་མཁས་ཤིང་གྲུབ་པའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་
ཐར་པ་ངོ་མཚར་སྐལ་བཟང་འཇུག་དོགས་ཞེས་བྱ་བ་ལས་གཞོན་ནུའི་རོལ་རྩེད་མཛད་པའི་ལེའུ་སྟེ་གཉིས་པའོ།།    ༈    །།དེ་ནས་དགུང་ལོ་བཅུ་གསུམ་ལོན་པའི་ཚེ། གནས་བརྟན་འདུལ་པ་འཛིན་ཁྱུ་མཆོག་ཡེ་ཤེས་རྒྱ་མཚོ་ཞེས་
བྱ་བ་བརྟན་མཁས་ཀྱི་ཡོན་ཏན་དང་ལྡན་པ་ཞིག་བཞུགས་པ་ལས་རབ་ཏུ་བྱུང། མཚན་བློ་བཟང་རྒྱལ་མཚན་ཞེས་བཏགས། དགེ་ཚུལ་གྱི་སྡོམ་པ་ཡང་དེ་ལས་བཞེས་ཏེ་དམ་ཚིག་དང་སྒོམ་པ་མིག་འབྲས་ལྟར་བསྲུང་བར་མཛད། འཇིགས་བྱེད་ཀྱི་མངོན་
རྟོགས་ཐུགས་འཛིན་གནད་ནས་ཞལ་འདོན་མ་ཆག་པར་མཛད་ཅིང། པཎ་ཆེན་རིན་པོ་ཆེས་མཛད་པའི་འཇིགས་བྱེད་བསྐྱེད་རིམ་གཟིགས་པས་དམིགས་པ་གསལ་ལ་འཆར་སླ་བ་བྱུང་གསུང། རྗེས་སོར་རབ་བྱུང་གི་མཁན་པོ་དེ་ཀའི་དྲུང་དུ་འཇིགས་

[007B] ཟླ་བ་དྲུག་གི་རིང་ལ་སྐུ་འཚམས་མཛད་དེ་ཡ་མ་རཱ་ཛ་བྱེ་ཆེན་གཅིག་སོང་སྐབས། མནལ་ལམ་དུ་རྭ་ལོ་ཙཱ་བས་ཕྱག་མཚན་བི་དཧི་པཱ་ལ་གཏད་དེ་རྩ་སྔགས་ཀྱི་བསྙེན་པ་དེས་ཆོག་ཟེར་བའི་གནང་པ་ཐོབ་
གཞན་ཡང་ཡི་དམ་གྱི་ལྷ་མང་པོའི་བསྙེན་སྒྲུབ་དང། འཕོ་པའི་མན་ངག་ཁྱད་པར་ཅན་འགའ་ལ་ཐུགས་སྦྱོང་མཛད་པས་རྟགས་ཐོན། དགུང་ལོ་བཅུ་དྲུག་གི་སྟེང་དུ་དགེ་སྦྱོར་ལ་གནོད་གསུངས་ནས་སྐུ་ཆིངས་བཀྲོལ་ཏེ་མི་གཟིམས་པའི་དམ་བཅའ་གནང་
སྦྱིན་བདག་འགའ་ཞིག་གི་རྩར་རིམ་གྲོ་མཛད་པར་ཕེབས་སྐབས། ཨ་ཡེས་བྱ་བྲལ་ཟས་གཟིམས་གུར་ནང་ལ་ཕྱག་དར་བྱེད་དུ་ཕྱིན་པས། གཟིམས་གུར་ནང་གི་བཞུགས་མལ་དུ་ཁྱེའུ་དཀར་པོ་ཕོ་མོ་གཉིས་རྩེ་ཡིན་འདུག་པ་མཐོང་བས་མོ་རང་དག་སྣང་
ལྷག་པར་འཕེལ། དེ་སྐབས་དབུས་སུ་ཐུགས་གཉེར་ལ་ཕེབས་འདོང་ཆེ་བས་བསྟན་སྲུང་རྣམས་ལ་འཕྲིན་བཅོལ་ཡང་ཡང་མཛད། དགེ་བཤེས་ཕུ་ཆུང་པའི་སྐྱེ་བར་གྲགས་བ་རྒྱལ་སྲས་རིན་པོ་ཆེ་ལ་ཚེ་རྟའི་དབང་དང། རྗེ་རིན་པོ་ཆེའི་བླ་མའི་རྣལ་འབྱོར་
གསན་ནས་ཐུགས་ཉམས་སུ་བཞེས། བཤེས་གཉེན་སུ་ཅུག་ཐུ་ཟེར་བ་ལས་སྔགས་ཀློག་ཀྱང་བསླབས། སྦྱིན་བདག་ཞིག་གིས་གསེར་གྱི་བརྒྱད་སྟོང་པ་ཞིག་བྲིས་ནས་ཆོས་འདོན་ལ་ཕེབས་པར། ཆོས་འདྲི་མཁན་འདི་འདྲ་ཡོང་སྟེ། འདོན་མཁན་
ད་འདྲ་བ་མི་ཡོད་ཞེས་ཞབས་ཤོག་གི་སྟེང་དུ་འདྲི་བར་མཛད་པས། ཕལ་ཆེར་གྱིས་བཙུན་ཆུད་ང་རྒྱལ་ཅན་ཞིག་འདུག་ཅེས་གླིང། སྐབས་ཤིག་གནས་བཅུའི་ཞལ་ཐང་དུ་རི་ཁྲོད་ཀྱི་རི་མོ་གཟིགས་པའི་རྐྱེན་བྱ་ས་འཁོར་བ་མཐའ་དག་སྲིན་མོའི་གླིང་ལྟར་

[008A]༄༅། །གཟིགས་པའི་སྐྱོ་ཤས་ཐུགས་མནན་ན་མི་ནོན་པ་ཉིན་མཚན་ཁོར་ཡུག་ཏུ་བྱུང། མི་གཞན་གྱི་བྱ་བྱེད་དང། ཚེ་འདིའི་ཕུན་ཚོགས་མཐའ་དག་ལ་ཞེན་པ་དང་གིས་ལོག་སྟེ། ཚེ་འདི་ལ་རི་ཁྲོད་ཁོ་ན་བྱེད་དགོས་དགོངས་
ནས་སྒྲུབ་པ་སྙིང་པོར་བྱེད་པའི་དམ་བཅའ་མཛད། དེ་དུས་ཕྱོགས་དེར་སྟོད་འགག་དང་ཤམ་ཐབས་སོགས་མ་དར་བའི་སྟབས་ཡུལ་དེའི་བཙུན་པ་ཐམས་ཅད་ཕུ་ཐུང་མ་གྱོན་པ་ཤ་སྟག་ཡིན་ཞིང། དམ་པ་འདི་ཡང་རྒྱུན་པར་ན་བཟའ་སེར་པོ་ལ་དགྱེས་པས་
ཕུ་ཐུང་སེར་པོ་ཞིག་བཞེས་ཡོད་པ་ལ་ཉིན་གཅིག་སྟོན་པ་གཙོ་འཁོར་གསུམ་གྱི་བྲིས་སྐུ་གཟིགས་ནས་ཡ་མཚན་ཏེ། བཤེས་གཉེན་སུ་ཅུག་ཐུ་ཟེར་བ་ལ། སྟོན་པའི་གཡས་གཡོན་གྱི་འདི་གཉིས་སུ་ཡིན། ལྷ་ཡིན་ནམ་མི་ཡིན་གསུངས་པས་
ཁོ་ན་རེ། འདི་གཉིས་ལ་སྟོན་པའི་འཁོར་མཆོག་ཟུང་གཉིས་ཟེར་ཞིང་མི་ཡིན་ཞུས་པས། འོ་ན་ད་ལྟ་འདི་འདྲ་བའི་དགེ་སློང་ཨེ་ཡོད་གསུང། དབུས་ན་དགེ་སློང་ཐམས་ཅད་ལུགས་འདི་བཞིན་ཡིན་ཞུས་པར། འོ་ན་ང་ཚོའི་ཆ་ལུགས་འདི་ཅི་ཡིན་
གསུངས་པས། འདི་གང་ཡང་ཡིན་དོགས་མེད་ཟེར་བྱུང་བ་དང། དམ་པའི་ཐུགས་ཤིན་ཏུ་འཕར་ནས་ད་ལྟ་རང་དབུས་སུ་སླེབ་ན་སྙམ་པ་དགོངས། དེ་ནས་ས་ཆ་ངན་པ་འདི་རང་མི་སྡོད། དབུས་སུ་འགྲོ་རྒྱུ་ཡིན་གསུངས་ནས། མེས་པོ་རྒན་རྒོན་
གཉིས་ལ་གནང་བ་ཞུས་པས། ངེད་གཉིས་མ་ཤི་བར་དུ་ཕེབས་མི་ཆོག་ཅེས་མ་གནང་བ་ལ། ཨ་ཁུ་དགེ་སློང་བསོད་ནམས་ལྷུན་གྲུབ་བྱ་བ་བསམ་པ་བཟང་ཞིང་ཤེས་རྒྱ་ཆེ་བ་ཞིག་ཡོད་པ་དེས་ཁྱོད་གཉིས་ཀྱིས་བཙུན་ཆུང་དབུས་སུ་ཕེབས་པ་ལ་བར་

[008B] དམ་པ་འདིས་ཁོ་བོ་དབུས་ལ་འགྲོ་མ་བཅུག་ཕྱིན་ཡུལ་འདིར་རྩ་བ་ནས་མི་སྡོད། ཡང་ན་ཕྱོགས་གཞན་ཞིག་དུ་ལྡོམ་རྒྱུ་ཡིན། ཡང་ན་སྲོག་ལ་རྒོལ་བ་ལས་འོས་མེད་ཞེས་དབུས་སུ་
ཕེབས་པའི་འདུན་པ་རི་གཟར་གྱི་རྦབ་དང་ཆུ་ཀླུང་དྲག་པོའི་རྒྱུན་ལྟར་སུས་ཀྱང་ཟློག་མ་ནུས་སོ། །དེ་ནས་ཨ་ཁུ་དགེ་སློང་དེས་སྔར་གྱི་རབ་བྱུང་གི་མཁན་པོ་ཁྱུ་མཆོག་ཡེ་ཤེས་རྒྱ་མཚོ་པ་ལ་ཁྱེད་ཀྱིས་གསུང་ཞིག་གནང་ན་ཞུས་པས། ཁོང་གིས་ཀྱང་དབུས་
སུ་ཕེབས་ན་བསྟན་པ་དང་འགྲོ་བའི་སྤྱི་དཔལ་དུ་འགྱུར་བ་མཁྱེན་ནས། མེས་པོ་རྒན་རྒོན་གཉིས་ལ་བཙུན་ཆུང་དབུས་སུ་ཕེབས་ན་ཁྱེད་རང་གཉིས་ལ་འཕྲལ་ཕུགས་ཀུན་ཏུ་ལེགས་པས་མ་འགོག་ཅེས་བཀའ་ནན་ལྕི་བར་སྩལ་བས། དེ་གཉིས་ཀྱིས་ཀྱང་
བླ་མའི་གསུང་གྱེན་ཟློག་མ་ནུས་ཏེ་ཕེབས་པར་གནང་ངོ། །དགུང་ལོ་ཉེར་གཅིག་གི་སྟེང་དུ་སྐུ་སྟོད་བསྙུང་ཞིང་ཐུགས་འཕར་བ་དང། ཉིན་པར་ཡང་གཟིམས་བྲོ་བའི་བསྙུང་གཞི་ཐུ་མོ་ཞིག་བྱུང་ནས་རིམ་གྲོ་མང་པོ་སྒྲུབ་ཅིང། ཉིད་ཀྱིས་ཕྱག་རྡོང་ལ་ལྗགས་
བསྙེན་མཛད་པས་ཀྱང་མ་དྭངས་པ་ལ། སྔོན་གྱི་འབྲེལ་བའི་དབང་གིས་ངེས་པ་དོན་གྱི་གྲུབ་པའི་དབང་ཕྱུག་ཆེན་པོ་སྐལ་ལྡན་རྒྱ་མཚོ་ས་ཆ་དེར་ཕེབས་བྱུང་བས། ཨ་ཁུ་དགེ་སློང་བསོད་ནམས་ལྷུང་རུབ་ཀྱིས་རྗེ་འདི་པའི་ལོ་རྒྱུས་དང་བསྙུང་ལུགས་རྣམས་
ཞུས་ནས་འཇིགས་བྱེད་ཀྱི་རྗེས་གནང་ཞིག་གནང་དགོས་ཞུས་པས། སང་ཉིན་ཁྱེར་ཤོག་དང་ཡོང་གསུང། དེའི་ཕྱི་ཉིན་འབུལ་བར་རྟ་ཆུང་ཞིག་ཁྲིད་དེ་འཕེབས་པས་ཆིབས་གོང་ནས་གཟིམས་ཡང་ཡང་བྱུང་ཞིང། ཕེབས་དཀའ་སེ་བཞིག་ལ་གྲུབ་ཆེན་གྱི་

[009A]༄༅། །སྐུ་མདུན་དུ་འབྱོར་བས། ད་དུང་ཐུགས་དམ་མ་ཚར། ཐང་གི་མཐའ་ཕ་གིར་སྡོད་དད་རན་དུས་བརྡ་བྱེད་གསུང། དེ་ནས་རྒྱང་རིང་པོར་ཕྱིན་ནས་བཞུགས་པས། སྐབས་ཤིག་གྲུབ་ཆེན་རིན་པོ་ཆེ་ཕྱི་ལོག་
ལ་ཕེབས་ནས་ཕྱག་མཁར་གྱིས་ཡུག་བྱེད་ཅིང་གསུང་མཐོན་པོས། རྗེས་གནང་དགོས་པའི་མི་དེ་ད་ཤོག་གསུང་ནས་བརྡ་མཛད་པ་བཞིན། རྗེ་འདི་ཁུ་མཚན་གཉིས་དང། གཞན་པ་འགའ་བཅས་ཕབས་པས། གྲུབ་ཆེན་རིན་པོ་ཆེའི་ཀུན་
སྤྱོད་དང། མདུན་གྱི་མཆོད་པའི་བཀོད་པ་སོགས་གཟིགས་ནས། དང་གུས་ཚད་མེད་པ་འཁྲུངས་ཏེ། ཆོས་པ་ཁོ་ན་ཟེར་བ་འདི་རེད། ངས་ཀྱང་འདི་འདྲ་ཞིག་ནམ་འོད་ན་དགོངས། གྲུབ་ཆེན་རིན་པོ་ཆེའི་ཞལ་ནས། ང་རྒད་པོས་རྫུན་ལ་པ་
མོ་ཉན། འཇིགས་བྱེད་ཀྱི་རྗེས་གནང་མི་ཤེས། འཇམ་དབྱངས་ནག་པོའི་རྗེས་གནང་ཞིག་བྱེད་ཀྱིས། མི་གཞན་པ་ཚོམ་འདུག་གསུངས་པར་འགའ་ཞིག་ཐོགས་པ་ལ་བཀའ་བཀྱོན་མཛད་དེ་དབང་མེད་དུ་འགྲོ་དགོས་པ་བྱུང། དེ་ནས་གསུང་དལ་བུས་
ཆོ་གའི་ཚིགས་སྔ་ཕྱིའི་བར་ཡང་ཡུན་རིང་ཐོགས་ནས་ཐོན་མི་ཐོན་འདྲ་བ་ཞིག་མཛད་ཀྱིན་གསུངས་པས། རྗེས་གནང་ཚར་པ་དང། དམ་པ་འདིའི་སྐུ་བསྙུང་ཕལ་ཆེར་དྭངས། ཕྱིར་ལམ་གཟིམས་ཀྱང་མེད་ཅིང་ཐུགས་རིག་སྔར་ལས་གསལ་བ་དང་རྟ་རྒྱུག་
བྱེད་ཐུབ་པ་བྱུང། རྣམ་ཐར་བཀའ་རྩོམ་ལས། ཡོང་ཁར་གྲུབ་པའི་དབང་ཕྱུག་ཟླ་མེད་པ། །སྐལ་ལྡན་རྒྱ་མཚོར་སྐྱབས་འཇུག་རྟ་ཕུལ་ཏེ། །འཇམ་དབྱངས་ནག་པོའི་རྗེས་གནང་མཛད་པ་ན། །ཉམས་དང་གྲིབ་ཀྱི་ཚོགས་རྣམས་རང་སར་

[009B] ༑ཞེས་གསུངས་སོ། །ལོ་དེ་ཀའི་དབྱར་འཇུག་ལ། དབུས་གཙང་དག་པའི་ཞིང་ཁམས་སུ་ལེགས་བཤད་ཀྱི་སྐྱེས་ལེན་པའི་ཕྱིར། བྱང་ཆུབ་སེམས་དཔའ་རྟག་ཏུ་དུ་ལྟར་བགྲོད་པ་རིང་བའི་ལམ་གྱི་ཉེ་ཞོ་ལ་ཇི་སྙམ་དུ་མི་སེམས་པར་
མཐུན་པའི་ཡོ་བྱང་དུ་མ་དང་བཅས་ཏེ་ཞབས་ཀྱི་པདྨོ་བསྐྱོད་པར་གྱུར་ཏོ། །སྨྲས་པ། སྲིད་པའི་ཕུན་ཚོགས་ཉེས་བརྒྱའི་འབྱུང་ཁུངས་སུ། །གཟིགས་པའི་ངེས་འབྱུང་སྐྱ་རེངས་ཤར་བའི་མོད། །སྤོང་སེམས་ཉིན་བྱེད་འོད་བརྒྱའི་དྲ་བ་ཡིས། །
གང་ཐུགས་ཀུན་གསལ་མཁའ་ངོས་ཅི་ཡང་མཛེས། །ཨེ་མ་ཟླ་ཤེལ་འཚམས་སྤྲིན་གྱི། །ཤམ་ཐབས་གསར་བས་བཀབ་པ་གང། །ཚུལ་ཁྲིམས་དྲི་བཟང་སྤྲོ་བྱེད་པའི། །ཡ་མཚན་ཐུབ་པ་འདི་སུ་ཞིག་གཞོན་ནུར་གྱུར་ཀྱང་ཚངས་པར་སྤྱོད། །ན་
ཚོད་ཆུང་ཡང་བློ་གྲོས་རྒན། །ཆོས་ཀུན་གཟིགས་ཀྱང་ཁེངས་པ་བྲལ། །མཁྱེན་པའི་གཏེར་དུ་གོང་མ་ཆག་བསླབ་གསུམ་གསེར་གྱི་སྤུ་སྡུག་གོས་གྱོན་པའི། །རྒྱལ་སྲས་སྙིང་སྟོབས་ལྡན་པའི་དང་པ་དེ། །ལེགས་བཤད་བདུད་རྩིའི་དགའ་སྟོན་མྱང་པའི་
ཕྱིར༑ ༑དབུས་གཙང་ཆུ་གཏེར་ཆེ་དེར་དལ་གྱིས་འཕུར། །ཞེས་བྱ་བ་ནི་མཁས་ཤིང་གྲུབ་པའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་ངོ་མཚར་སྐལ་བཟང་འཇུག་དོགས་ཞེས་བྱ་བ་ལས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་དབུས་
གཙང་གི་ཕྱོགས་སུ་ཐུགས་གཉེར་ལ་བྱོན་པའི་ལེའུ་སྟེ་གསུམ་པའོ།།    ༈    །།དེ་ནས་རིམ་གྱིས་ཕེབས་པས་ལམ་བར་དུ་གཞི་བདག་རྣམས་ལ་དབུས་སུ་སོང་ནས་ཐོས་བསམ་སྒོམ་གསུམ་མཐར་མ་ཕྱིན་པར་སླར་ལོག་ན་ཚར་ཆོད་ཅིག་
[010A]༄༅། །ཅེས་འཕྲིན་ལས་བཅོལ་བར་མཛད། ལྡང་ལའི་ལ་རྩར་ཞག་བཞུགས་མཛད་སྐབས་གཟིགས་སྣང་ངོ་མཚར་ཅན་ཞིག་བྱུང་བ་ལ་བརྟེན་ནས་སྔར་གྱི་བསྙུང་གཞིའི་འཕྲོ་ལྷག་མ་མེད་པར་སངས་ནས་བདེ་བའི་ཉམས་ཆེན་པོ་འཁྲུངས་
བྱང་རྭ་སྒྲེང་དང་སྟག་ལུང་ལ་མཆོད་མཇལ་མཛད། སྔར་མདོ་སྨད་དུ་དགོན་པའི་རིགས་གཟིགས་མ་མྱོང་བས་མཐོད་ཙམ་ནས་དགའ་དད་ཚད་མེད་པ་སྐྱེས་ཤིང་ལྷག་པར་ཕོ་མདོར་སི་ལི་རྒོད་ཚད་གཟིགས་པས་དེ་མ་ཐག་རི་ཁྲོད་དེར་ཕེབས་ན་དགོངས་པ་ལ་སྐུ་ཟླ་རྣམས་
ཀྱིས་བཀག་དེ་ནས་མ་འགྱང་བར་བོད་ཡུལ་གངས་ཅན་གྱི་ལྟེ་བ་ཤཱཀྱའི་རྒྱལ་པོའི་ཕོ་བྲང་གི་བཀོད་པ་བསམ་གྱིས་མི་ཁྱབ་པས་ཉེ་བར་མཛེས་པ་ཆོས་འཁོར་དཔལ་གྱི་ལྷ་སར་བྱོན། ཇོ་མཇལ་ལ་བྱོན་པས་མཇལ་དར་ཕྱག་གིས་བཞེས་ཏེ་ཞལ་འཛུམ་མཛད་པའི་
གཟིགས་སྣང་བྱུང། པོ་ཏ་ལར་ཐམས་ཅད་མཁྱེན་ཅིང་གཟིགས་པ་ཆེན་པོ་ངག་དབང་བློ་བཟང་རྒྱ་མཚོའི་ཞབས་དྲུང་དུ་མཇལ་ཏེ་སྐྱབས་འཇུག་ཞུས། །སེ་རར་ཕེབས་ནས་མཆོད་མཇལ་མཛད་པའི་ཚེ་དགེ་བཤེས་གཉིས་བགྲོ་གླེང་བྱེད་པ་གཟིགས་ནས་དད་
གུས་ཚད་མེད་པ་འཁྲུངས་ཤིང་ད་ལྟ་རང་ཆོས་གྲྭར་སོང་ན་སྙམ་པ་དགོངས། བཀའ་རྩོམ་ལས། ས་ཡི་ཉི་ཟླ་སེར་འབྲས་ཟུང་གྲགས་པའི། །སེ་ར་ཐེག་ཆེན་གླིང་དུ་མཆོད་མཇལ་བྱས། །དད་པ་ཆེ་བར་སྐྱེས་སྐབས་དགེ་བཤེས་གཉིས། །བགྲོ་གླེང་མཛད་
པ་མཐོང་ནས་སྔན་ཆང་ཀྱི། །དཀའ་བའི་སྡུག་སངས་སྐྲ་གཟིངས་སྙིང་འཕར་ཏེ། །རེ་ཞིག་འགྲོ་བ་ལུས་ནས་རྒྱང་བལྟས་བྱས། །ཨེ་མ་ད་ལྟ་རང་ལ་ལྭ་བ་ཤག་ཕུད་ནས་ཆོས་གྲྭར་འགྲོ་སྙམ་ཡང་ཡང་ཤར། །ཞེས་སོ། །དེ་ནས་མཁས་མང་བྱེ་བའི་

[010B] དར་འབག་སྣ་ནས་དགོན་པ་གཟིགས་པ་དང་དུང་གཏོང་བ་དུས་མཉམ་དུ་བྱུང་བས་རྟེན་འབྲེལ་འགྲིག་བཀའ་རྩོམ་ལས། དེ་རྗེས་
འཛམ་གླིང་མཁས་པའི་འབྱུང་གནས་དང། །གངས་ཅན་མགོན་པོ་ཕྱག་ན་པདྨ་ཡིས། །མངོན་པར་སངས་རྒྱས་རྡོ་རྗེ་གདན་གྱི་ཟླ། །བླ་མ་ལྷ་དང་ཆོས་སྐྱོང་མངོན་སུམ་དུ། །བཞུགས་པའི་དཔལ་ལྡན་འབྲས་སྤུངས་ཆོས་སྡེར་སླེབས། །མ་ཐོང་བ་ཙམ་གྱིས་
འདི་ཀ་རང་སྡོད་ཅེས། །དད་དང་འདུན་པ་དགའ་བ་ཕན་ཚུན་དུ། །འགྲན་པ་རབ་དགའི་ས་ཡི་དབུས་སུ་སླེབས། །ཅེས་སོ། །སྔར་མདོ་སྨད་དུ་ལམ་རིམ་བསྡུས་དོན་ཐུགས་འཛིན་མཛད་པར། ཚུལ་འདི་ཐུན་རེ་སྟོན་དང་ཉན་པས་ཀྱང། །དམ་ཆོས་འཆད་
དང་ཐོས་པའི་ཕན་ཡོན་སོགས། །རླབས་ཆེན་སྡུད་པར་ངེས་པས་དེ་དོན་བསམ། །ཞེས་གསུངས་འདུག་པ་ལ་དེ་དུས་ལམ་རིམ་ལྟ་དགོངས་ཀྱང་དཔེ་མ་རྙེད་པས། དེ་ཉིན་གྲྭ་པ་ཞིག་ལ་ལམ་རིམ་ཆུང་བ་གཡར་ཏེ་ཚར་གཅིག་གཟིགས་པས་བརྗོད་བྱ་
ཕལ་ཆེར་ཐུགས་ལ་ཤར། གླེགས་བམ་དབུ་ལ་བཞག་སྟེ་སྨོན་ལམ་བཏབ། འདུ་ཁང་སྟེང་དུ་མཆོད་མཇལ་མཛད་སྐབས། ལམ་རིམ་ལྷ་ཁང་གི་རྒྱལ་དབང་གི་ལྡེར་སྐུ་གཟིགས་དུས་ཉམས་སྣང་ཁྱད་པར་ཅན་བྱུང་གསུང། རྒྱལ་བ་བསོད་ནམས་རྒྱ་མཚོས་
བཞེངས་པའི་རྗེ་ཙོང་ཁ་པའི་སྐུ་བརྙན་མཇལ་དུས་ཀྱང་མ་འོངས་པའི་ལུང་བསྟན་འགའ་ཞིག་ཐུགས་ལ་འཁྲུངས། དེ་སྐབས་དཔལ་ལྡན་བཀྲ་ཤིས་སྒོ་མང་གི་སློབ་དཔོན་ཡོངས་ཀྱི་དགེ་བའི་བཤེས་གཉེན་ཆེན་པོ་ཀླུ་འབུམ་བློ་གྲོས་རྒྱ་མཚོས་མཛད་སྐབས་ཡིན་

[011A]༄༅། །འདུག་པས། ཁོང་གི་མདུན་དུ་དགེ་ཚུལ་བསྐྱར་ནས་བསྒྲུབ། ཆོས་གྲྭར་འཇུག་པའི་ལྷན་གསན་ཕུལ་ཏེ་ཧོར་ཟླ་དགུ་པའི་ཚེས་ཉི་ཤུ་ལྡའི་ཉིན་བློ་གསལ་བྱེ་བའི་བསྟི་གནས་དཔལ་ལྡན་བཀྲ་ཤིས་སྒོ་མང་གི་ཆོས་གྲྭར་
ཞུགས༑ བསྡུས་གྲྭའི་རྩི་བཞག་ཐུགས་འཛིན་མཛད་དེ་སྦྱངས་པས་ཆོས་ཐུན་གཉིས་གསུམ་ནས་རྩོད་གྲ་རྙེད་ཅིང་སྟོན་ཆོས་གསུམ་པ་ཚུགས་དུས་བགྲོ་གླེང་ཤར་ཤར་བྱེད་ཐུབ་བ་བྱུང། ཆོས་ཐོག་དེ་དང་ཆོས་འཚམས་དེ་གཉིས་ལ་སྐྱོར་སྦྱངས་དང་དཔྱད་པ་
ཆུ་བོའི་རྒྱུན་ལྟར་མཛད་བས་རིགས་ལ་མ་ཆུང་འབྲིད་གཉིས་ལྷག་མ་མེད་བར་ཐུགས་སུ་ཆུད། བཀའ་རྩོམ་ལས། ཉེར་གཅིག་ས་སྤྲེལ་ལོ་དེའི་ཡར་དོ་ལ། །འཇམ་མགོན་མི་ཡི་ཟོལ་བརྟེན་རྡོ་རྗེ་འཆང། །བློ་གྲོས་རྒྱ་མཚོར་སྐྱེས་བཅས་སྙན་གསན་
བྱས༑ ༑དེ་ཡི་ཉེར་ལྔར་བསྡུས་གྲྭ་ཆུང་དུར་ཞུགས། །ཆོས་ཐུན་གཉིས་བཟུང་ཙམ་གྱིས་རྩོད་གྲྭ་རྙེད། །ཅེས་སོ། །དགུན་ཆོས་ཆེན་མོའི་སྐབས་གླིང་བསྲེ་དང་སྨོན་ལམ་གྱི་དམ་བཅའ་ལ་གཟིགས་ཆེད་གྲྭ་པ་རྒྱུས་ཡོད་པ་ཞིག་དང་ལྷན་དུ་བཞུགས་ནས་
དགེ་བཤེས་རྣམས་ལ་གཟིགས་བས། ཐོག་མར་གྲྭ་རྒན་རྣམས་དཔྱོད་ལེགས་པ་འགའ་རེ་བཞེངས་བྱུང་བར་སུ་ཡིན་དྲིས་པས་འདི་དག་ལ་ཡོན་ཏན་ཆེར་མེད། དགེ་བཤེས་ཚོ་མཇུག་ན་ཡོད་ཟེར། འཚམས་ཞིག་གྲྭ་པ་སྐུ་གཟུགས་ཆེ་ལ་སྨྲ་བརྗོད་གཙང་བ་རྣམ་
དཔྱོད་ལེགས་ཤོས་ཤིག་བཞེངས་ནས་ཀུན་བཏགས་ངོ་བོ་ཉིད་མེད་པ་ཟེར་བགྲོ་གླེང་བྱས་སོར་བས་དམ་བཅའ་བའང་ས་འོག་ལ་ཐིམ་འགྲོ་བ་ལྟར་འདུག་སུ་ཡིན་དྲིས་པས་བྱ་བྲལ་རབ་འབྱམས་པ་ཆོས་སྐྱོང་རྒྱ་མཚོ་ཡིན། ད་ལྟ་དགེ་བཤེས་ལ་འདི་ལས་ཆེ་བ་མེད་

[011B] དེ་ནས་གྲྭ་པ་སྤྱན་དམར་ཁྱུར་རེ་བ་ཞིག་བཞེངས་ཏེ། ཀུན་བཏགས་ཅིག་བྱས་མ་བྱས་ཚུལ་ཟེར་བགྲོ་གླེང་མཛད་སོང་བ་དྲིས་བས་བསམ་བློ་ལྕང་སྐྱ་སྐུ་སྐྱེ་ཡིན། ཡོན་ཏན་ལ་འགྲན་ཟླ་མེད་ཟེར་བ་ལ། རྗེ་འྡིའང་སྔོན་གྱི་འབྲེལ་བའི་དབང་གིས་དམ་པ་
དེ་ལ་མི་ཕྱེད་པའི་དད་པ་ཚད་མེད་པ་འཁྲུངས་ཤིང་དགེ་རྒན་དུ་བསྟེན་ན་སྙམ་པ་དགོངས། དགུན་ཆོས་གྲོལ་ནས་ཕ་པོང་ཁར་རིགས་དད་དཀྱིལ་འཁོར་ཀུན་གྱི་མངའ་བདག་རྡོ་རྗེ་འཆད་འཇམ་དབྱངས་གྲགས་པའི་དྲུང་དུ་རྗེ་འདིས་གསོལ་པ་བཏབ་སྟེ། འཇིགས་བྱེད་
ལྷ་བཅུ་གསུམ་མའི་དབང་དང། སྒྲུབ་ཐབས་ཟ་མ་ཏོག་གི་ལུང། ཚེ་དཔག་མེད་ལྷ་དགུའི་དབང་བཅས། དགེ་བཤེས་ཧེར་སྐམ་པོ་དང། རབ་འབྱམས་བ་བློ་གྲོས། ཟངས་དཀར་ཚ་བོ་གསུམ་དང་ལྷན་དུ་གསན། འཇིགས་བྱེད་ཀྱི་དབང་གི་སྟ་གོན་
མཛད་པའི་ནུབ་མོ་རྨི་ལམ་དུ། ཕ་བོང་ཁའི་རྒྱབ་ཀྱི་ཟམ་པའི་ཁར་མེ་ཏོག་འགའ་ཞིག་བསྣམས་ནས་ཡོད་པ་རྨིས་པ། ཟམ་པ་ལས་ནི་དོན་ཆེན་འགྲུབ། ཟེར་བ་འདུག་པས་བཟང་བར་དགོངས། གསང་སྔགས་རྡོ་རྗེ་ཐེག་པའི་སྒོར་དེ་དུས་ཞུགས་པ་ཕྱིས་ཕ་
བོང་ཁའི་མཁན་པོ་མཛད་པའི་རྟེན་འབྲེལ་དུ་འདུག་གསུང། དགུན་དེར་རྡོ་བཅལ་ཆེན་མོའི་གླིང་བསྲེའི་སྐབས། མཁས་མང་བློ་གསལ་གླིང་གི་དཔོན་སློབ་ཉག་རི་ཐོ་ལོག་གིས་གསུང་བཤད་མཛད། རྗེ་སྒོ་མང་པའི་ཞལ་སྔ་ནས་ཀྱིས། ལྔ་སྡེ་ལ་བདེན་
བཞིའི་ཆོས་འཁོར་བསྐོར་ཚུལ་ནས་བགྲོ་གླེང་མཛད་སོང་བས། སངས་རྒྱས་དང་ལྔ་སྡེའི་སྔོན་དུ་གླིང་འདིར་དགེ་སློང་མེད་ཟེར། ཆོས་རྗེ་སྒོ་མང་བས། འོན། རྒྱལ་བུ་གཞོན་ནུ་དོན་འགྲུབ་མངོན་བར་འབྱུང་པའི་ཚེ་ཕོ་བྲང་གི་བྱང་སྒོ་ནས་གཟིགས་པའི་

[012A]༄༅། །དགེ་སློང་དེ་ཆོས་ཅན་གསུང་བ་ལ། བློ་གསལ་གླིང་ཞལ་སྔ་ནས་ཀྱིས། དེ་ནི་གནས་གཙང་གི་ལྷ་དགེ་སློང་གི་ཆ་བྱང་དུ་འོང་བ་ཡིན་གྱི་དགེ་སློང་མཚན་ཉིད་པ་མིན་གསུང། དེ་རྗེས་བདེ་ཡངས་དཔོན་སློབ་བཞེངས་ནས་
ཉན་ཐོས་དགྲ་བཅོམ་ལྷག་མེད་པ་ཆོས་ཅན། ཁྱོད་ཀྱིས་འཁོར་བའི་རྩ་བ་སྤངས་བར་ཐལ། འཁོར་བ་སྤངས་པའི་ཕྱིར་ཟེར་བ་ལ་བློ་གསལ་གླིང་ཞལ་སྔ་ནས་ཀྱིས་མ་ཁྱབ་གསུང་བར། བདེ་ཡངས་བལ་མས་འཁོར་གསུམ་མཛད་ནས། ཡང་དེ་ཆོས་
ཅན༑ ཁྱོད་ཀྱིས་འཁོར་བའི་རྩ་བ་སྤངས་པར་ཐལ། འཁོར་བ་རྩ་བ་ནས་སྤངས་པའི་ཕྱིར་ཟེར་བ་ལ་བློ་གསལ་གླིང་ཞལ་སྔ་ནས་བཞད་གད་མཛད་ཅིང་ཕྱག་བརྡབ་ནས་མ་ཁྱབ་གསུང། རྗེ་འདིས་གྲྭ་པ་འགའ་ཞིག་ལ་དེ་རིང་ཉག་རི་ཐོ་ལོག་ཕམ་སོང་བ་འདྲ་
འཁོར་བརྩ་བ་ནས་སྤངས་ནས། འཁོར་བའི་རྩ་བ་མ་སྤངས་པ་སུ་ཡོད་གསུངས་པས་ཐམས་ཅད་ཧ་ལས་ཏེ་འདི་ལོ་ཁ་ཤས་ཆོས་གྲྭ་ལ་སོང་ན་རྩོད་ཟླ་སུས་ཀྱང་ཆོད་པ་དཀའ་ཞེས་གླེང། དེ་ནས་ས་མོ་བྱའི་གནམ་ལོ་གསར་ཚེས་ཀྱི་ལྷ་ས་སྨོན་ལམ་དུ་དགའ་
ལྡན་ཁྲི་རིན་པོ་ཆེ་གུར་སྨོན་པ་རྣམ་དག་རྡོ་རྗེ་སྨོན་ལམ་གྱི་ཚོགས་དབུ་མཛད་འདུག་བར་གསུང་ཆོས་དང་སྨོན་ལམ་ལ་ཆག་མེད་དུ་ཕེབས། སྐྱེས་རབས་སོ་བཞི་པ་འཆད་པ་ལ་འདི་ལྟ་བུའི་རྣམ་དཔྱོད་ཅན་དཀའ་ཞེས་ཁོང་ལ་དེ་དུས་གྲགས་པ་ཆེན་པོ་འདུག་གསུང་
གྲྭ་ཚང་གིས་མཆོད་མཇལ་མཛད་དུས་འཇམ་དབྱངས་གྱང་ཐིམ་མ་ལ་སྙན་དར་ཕུལ་བས་ཕྱག་གིས་བཞེས་ཏེ་གསུང་འབྱོན་ལ་ཁང་པའི་གཟིགས་སྣང་བྱུང། ལོ་དེར་བསྡུས་ཆེན་དང་བློ་རྟགས་ལ་བརྒལ་བརྟག་ས་ཞིབ་པར་མཛད་པས་གཞན་གྱི་རྩོད་ཟླ་

[012B] ཀླུ་འབུམ་བ་རྒྱ་ངོ་དམར་གྱིས་སྡེ་བདུན་རྒྱན་ཡིད་ཀྱི་མུན་སེལ་ཁྱེར་འོང་ནས་འདི་བློ་རྟགས་དང་བསྡུས་གྲྭ་ལ་ཕན་བར་འདུག་པས་ཁྱེད་ཀྱིས་གཟིགས་རྟོག་མཛད་དེ་སླར་ང་ལ་ཐོད་ཅེས་གཡར་པོ་ཕུལ་བ་ཞིབ་ཏུ་བཀླགས་པས་སྔར་གྱི་བློ་རྟགས་
བསྡུས་གྲྭ་བཅས་ཀྱི་རིགས་པའི་འཕྲོས་ལྷག་མ་མེད་པར་མཁྱེན། རྩོད་པ་ཤིན་ཏུ་རྣོ་བས་ཕལ་ཆེར་གྱིས་སྔར་ཆོས་གྲྭར་འགྲོ་མྱོང་བ་ཞིག་ཡིན་ནམ་ཞེས་ཐེ་ཚོམ་གྱི་དྲ་བར་ཆུད། བཀའ་རྩོམ་ལས། ཆོས་གྲྭར་རྩོད་པའི་ཐལ་འགྱུར་ཀུན་ལེགས་བས། །
ཕལ་ཆེར་ཀུན་གྱིས་སྔར་ནས་ཆོས་གྲྭ་རུ། །སོང་བའི་ང་རྒྱལ་ཅན་ཞིག་རེད་ཅེས་གྲགས། །དེ་སྐབས་རྟགས་དང་རྨི་ལྟས་ཆེས་མང་བ། །དད་པའི་སྟོབས་ཡིན་ཕྱིས་སུ་དྲེད་པས་མེད། །ཅེས་སོ། །དེ་སྐབས་སྒོ་མང་ཆོས་གྲྭ་ལ་རྗེ་རིན་པོ་ཆེ་ཕེབས་ཀྱིན་
འདུག་ཅེས་གྲགས་པ་ཆེན་པོ་བྱུང་བར་ཉིན་གཅིག་བླ་བྲང་དུ་ཤོག་གསུངས་ནས་རྗེ་འདི་ཕེབས་བས། དཔོན་སློབ་ཀྱིས། ཁྱེད་ཚོའི་འཛིན་གྲྭ་སོ་གསན་གཞན་གྱི་རྩེད་མོའི་རྣམ་པས་བཏགས་པའི་རྗེ་རིན་པོ་ཆེ་ཟེར་བའི་གྲྭ་པ་འདྲ་ཡོད་དམ་གསུང། དེ་
འདྲ་མེད་ཞུས་པར་ཉམས་མཚར། དེང་སང་འབྲས་སྤུངས་གླིང་ཐམས་ཅད་ལ་དེ་ལྟར་གྲགས་འདུག་གསུང། དེ་ཡང་རྗེའི་བསྟན་པ་གསལ་བར་བྱེད་པ་ལ་རྗེ་ཙོང་ཁ་པ་དང་མཚུངས་བ་ཞིག་འབྱུང་བར་དོན་གྱིས་ལུང་བསྟན་པ་ལྟར་འདུག་དཔོན་སློབ་
ལས་ཐོགས་པ་དེ་ཉིད་རྗེ་འདི་ལ་ཤིན་ཏུ་དགྱེས་བབ་རྒྱུན་པར་བླ་བྲང་དུ་སྤྱན་དྲངས་ནས་ཞལ་ཏ་ཡང་ཡང་མཛད་ཅིང་མི་གཞན་ཚོ་སྐུ་མདུན་དུ་མཇལ་ཚེ་ངག་དབང་གིས་སློབ་གཉེར་ལ་བརྩོན་འགྲུས་བྱེད་ཀྱིན་འདུག་གམ་ཞེས་དྲི་བ་མཛད། རྗེ་འདི་ཡང་བླ་མ་

[013A]༄༅། །འདི་ལ་ལྷག་པར་མོས་གུས་ཚད་མེད་པ་ཐོབ། སྐུ་ཟླ་ཝ་ཤུལ་དཀའ་བཅུ་ཟེར་བའི་གྲྭ་རྒན་ཞིག་ཡོད་པ་དེ་དང་བཅས་ཁ་ཤས་ཀྱིས་དཔོན་སློབ་ལ་ཁ་བཏང་བ་གསན་པས་དེ་འདྲ་མ་གསུངས། ཁྱེད་རང་ཚོ་དད་པ་
མེད་ནའང། ངའི་བླ་མ་ཡིན་པས་ངའི་ཚོར་ས་ནས་དེ་འདྲ་གསུངས་ཕྱིན་དཀའ་བཅུ་པ་དང་ངེད་རང་གཉིས་ལྷན་དུ་སྡོད་ཐབས་མེད་ཅེས་བཀའ་བཀྱོན་མཛད་པས་ཕྱིན་ཆད་ཁོས་ཀྱང་ལྐོག་ལབ་བྱད་མ་ནུས་སོ། །ཚུལ་འདི་ནི་དམ་པས་བསྔགས་པར་འོས་པའི་རྣམ་
ཐར་དུ་ཤེས་པར་བྱ་སྟེ། དགེ་བཤེས་སྟོན་པའི་ཞལ་ནས། རང་གི་བླ་མ་ལ་གཞན་སྐྱོན་བརྗོད་བྱེད་ན་དེའི་རམ་བུ་མི་འདེགས་པར། དེ་ངའི་བླ་མ་ཡིན། མི་གསུང་བར་ཞུ་བྱས་ལ་གསོལ་བ་འདེབས། གསོལ་བ་མ་ཐེབས་ན་རྣ་ཁུང་བཀག་སྟེ་མི་ཐོས་པར་
བྱ༑ ཡང་ན་གཞན་དུ་འགྲོ་ཞེས་གསུངས་པས་སོ། །ལོ་དེར་དཀྱིལ་འཁོར་རྒྱ་མཚོའི་མངའ་བདག་ཕ་བོང་ཁ་པ་འཇམ་དབྱངས་གྲགས་པའི་དྲུང་དུ་གསད་འདུས་དང་འཇིགས་བྱེད་སོགས་ཀྱི་དབང་གསན་ཞིང་རྒྱན་འཇུག་གཉིས་རྒྱལ་བ་དགེ་འདུན་རྒྱ་མཚོའི་
གྲུབ་མཐའི་རྣམ་བ་ཞག་སོགས་ཞིབ་བར་བཟུང་ནས་བརྒལ་བརྟགས་ཀྱིས་གཏན་ལ་ཕབ། བཀའ་རྩོམ་ལས། ཉེར་གཉིས་ས་བྱའི་ལོ་ལ་རྡོ་རྗེ་འཆང། །རྩ་བའི་བླ་མ་ཕ་བོང་ཁའི་ཞབས་སུ། །གསང་འཇིགས་ཀུན་ཚེག་དབང་རྣམས་རྒྱས་བཤད་བཅས་
བྱིན་རླབས་བདུད་རྩིའི་རྒྱུན་གྱིས་སྙིང་བུམ་གང། །ལོ་དེར་རྒྱན་འཇུག་དགེ་འདུན་རྒྱ་མཚོ་ཡི། །གྲུབ་མཐའི་རྣམ་བཞག་གྲུ་རྫིང་རྟེན་འབྲེལ་དང། །བློ་རྟགས་མན་ཆད་བསྡུས་ཚན་ཉེར་ལྔ་ཀུན། །ཞིབ་བཟུང་བརྒལ་བརྟག་སྒོ་ནས་གཏན་ཕབ་ཅིང། །དཀའ་

[013B] །ཞེས་སོ། །ལན་གཅིག་དབུ་མས་སྟོང་ཉིད་བཤད་ཡོད་པར་འདུག་ཅིང་སྟོང་ཉིད་བསྟན་པའི་སྙིང་པོ་ཡིན་པས་མཇལ་དགོས་དགོངས་ནས་འཇམ་དབྱངས་སྟག་ལུང་བྲག་པའི་དབུ་མ་གཡར་ནས་གཟིགས་རྟོག་
མཛད༑ འདིས་སྟོང་ཉིད་བཤད་དགོས་རྒྱུ་ལ་ཀུན་རྫོབ་ཀྱི་སྐོར་རྐྱང་བ་ལས་བཤད་མི་འདུག་སྙམ་པ་ཐུགས་ལ་འཁྲུངས། ཕྱིས་སུ་ཡང་དེ་ཁོ་ན་ལྟར་སྣང་གསུང། ལོ་དེ་ཀའི་དགུན་ཆོས་ཐེག་ཏུ་ཕར་ཕྱིན་གྱི་གཞུང་གསར་དུ་ཞུགས། ཐུབ་བསྟན་ཡོངས་སུ་
རྫོགས་པའི་དགེ་བའི་བཤེས་གཉེན་པོ་བསམ་བློ་ལྕང་སྐྱ་ཞབས་དྲུང་ངག་དབང་བློ་བཟང་ཆོས་ལྡན་དགེ་རྒན་ལ་བརྟེན་ནས་ཁས་ལེན་ཞུས་པས། དམ་པ་དེས་ཀྱང་ལེགས་པར་བཤད་པའི་ཆུ་རྒྱུན་གྱིས་རྗེ་འདིའི་ཐུགས་ཀྱི་བུམ་བཟང་ཡོངས་སུ་འགེངས་པར་
མཛད་དོ། །ཆོས་ཐོག་དེ་ལ་དཀའ་རམ་འཛིན་གྲྭ་ནས་དགེ་བཤེས་ཆེན་པོ་ཀླུ་འབུམ་ཁམ་ར་དགེ་སློང་དང། བསམ་བློ་རབ་འབྱམས་པ་ཨ་དར་གཉིས་གཞུང་གསར་འཛིན་གྲྭར་དམ་བཅའ་ལ་ཕེབས་པར། རྗེ་འདི་བཞེངས་ནས། ཤེས་རབ་ཕ་རོལ་
ཕྱིན་པ་ལ། ཞེས་སོགས་ཚིགས་བཅད་གཅིག་པོ་འདིས་ཐོས་བསམ་སྒོམ་གསུམ་གྱི་ཐོག་མར་སྐྱབས་འགྲོ་དགོས་ཚུལ་བསྟན་པར་མ་ཟད་དེ་དུས་ཀྱི་སྤྱོད་ལམ། སྐྱབས་འགྲོའི་ཡུལ་དང་བཅས་བསྟན་ཚུལ་ལུང་དྲངས་ནས་གཏོང་བར་མཛད་པས་ཁོང་གཉིས་
ཀྱི་དམ་བཅའ་འདམ་ལ་བཏབ་པའི་ཕུར་པ་བཞིན་དུ་གྱུར་པས་ཁ་སྐྱེངས། ཕྱི་ཉིན་དགེ་སློང་ཁམ་ར་ཆོས་གྲྭའི་ལམ་འགག་ན་བཞུགས་འདུག་པ་ལ། རྗེ་འདིས་དབུ་ཞྭ་ཕུད་ནས་གུས་གུས་མཛད་པས། ཁོང་གིས་ཁྱེད་ལ་དགེ་བཤེས་ཆེན་པོ་ཞིག་འོང་

[014A]༄༅། །བར་འདུག་པས་སྐུ་རིམ་ལ་རེམ། སློབ་གཉེར་ལ་ཧུར་ཐག་གྱིས་ཞེས་ཆོས་ལ་བསྐུལ་བའི་ལབ་ཡར་མཛད། ལྕགས་ཁྱིའི་ལོ་དགུང་ལོ་ཉེར་གསུམ་པའི་དུས་འཛིན་གྲྭ་སྐབས་དང་པོར་ཕེབས། ཟུར་བཀོལ་བཞི་
དང༑ རྣམ་བཤད་སྐབས་དང་པོ་ཕལ་ཆེར་ཐུགས་ལ་བྱད་བར་བཟུང། ལེགས་བཤད་གསེར་ཕྲེང་སོགས་ཡིག་ཆ་མང་པོ་ལ་ཞིབ་གཟིགས་མཛད་པས་ཐུགས་སྐྱེད་ཆེ་བར་བྱུང། བཀའ་རྩོམ་ལས། ལྕགས་ཁྱིར་ལེགས་བཤད་སྙིང་པོ་ཆོས་
འབྱུང་གི་དྲང་ངེས་རྣམ་འབྱེད་ཆོས་གྲགས་རྣམ་རྒྱལ་བའི། །དྲང་ངེས་རྣམ་འབྱེད་དགེ་འདུན་རྒྱ་མཚོ་ཡི། །དཀའ་འགྲེལ་བདེ་ལེགས་ཉི་མ་དམ་ཆོས་དཔལ། །མོ་མའི་རྟེན་འབྲེལ་དགེ་འདུན་ཉི་ཤུ་དང། །དགེ་འདུན་ཉི་ཤུ་ཆོས་འབྱུང་བྱམས་ལྷུན་
གཉིས༑ ༑བསམ་གཟུགས་མཐའ་དབྱོད་སྤྱི་དོན་བརྒྱད་ཙམ་སོགས། །མང་པོའི་ཕལ་ཆེར་བཟུང་ཞིང་ལ་ལ་བལྟས། །ཞེས་སོ། །དུས་རྒྱུན་མཆོད་པ་དང་མཎྜལ་དང་ཕྱག་སྦྱངས་ལ་གཙོ་པོར་འབད་པས་དཔའ་རིའི་གསུང་རབ་ཟེར་བའི་མཁྱེན་རབ་
ཆེན་པོ་ཅན་ཞིག་ཡོད་པ་དེས། ཁྱེད་ཆོས་གྲྭ་པ་ཞིག་གིས་རྩི་བཞག་སྐྱོར་རྒྱུ་བཞག་ནས་ཕྱག་གནང་བ་མི་དགའ། རྒྱུན་དུ་རྩི་བཞག་སྐྱོར་ཞེས་གསུངས་བྱུང་པར། རྗེ་འདིས་ཁྱེད་ཐུགས་བདེན་ཀྱང་ད་ལྟ་ཅང་མི་གོ་བ་དེ་ཚེ་སྔ་མའི་སྡིག་སྒྲིབ་ཀྱིས་
ལན་པ་འདྲ་གསུངས་པས་དགེ་བཤེས་གསུང་རབ་པ་ཡང་ཞལ་སྐྱེ་ངས་པར་གྱུར། ཁོང་གིས་བསམ་པ་ལ། རྗེ་འདི་སྐྱེས་བུ་དམ་པ་ཁྱད་འཕགས་ཞིག་ཏུ་སྣང་བས་ཆོས་ཞུས་ན་གྲྭ་པ་གསར་པ་ཡིན་པས་གནང་མི་ཡོང། འོན་ཀྱང་འབྲེལ་པ་ཞིག་བྱ་

[014B] ཁོ་རང་གི་གཤག་ཏུ་སྤྱན་དྲངས་ཏེ་མ་འོངས་བ་ན་གདུལ་བྱར་འགྱུར་བའི་སྨོན་ལམ་བཏབ། བར་སྐབས་ཞིག་རྣམ་བཤད་གསེར་འཕྲེང་གཉིས་པར་འདེབས་དགོངས་ཀྱང་སྣག་ཚས་འགག་ནས་འབབ་གྱི་མེད་ཟེར་བ་གསན་ནས་
སྐུ་ཟླ་འགའ་བཅས་ཉི་ན་གསུམ་གྱི་རིང་པར་ཤིང་ལེགས་པར་བཀྲུས་ཏེ་ཚར་རེ་བཏབ། དེ་རྗེས་གྲྭ་པ་མང་པོས་པར་བཏབ་པས་རྣམ་བཤད་དང་གསེར་འཕྲེང་གི་དཔེ་མོད་པོ་བྱུང། དེ་ནི་སྐུ་ཚེ་འདི་ལ་རྒྱལ་བ་གཉིས་པའི་རིང་ལུགས་གསལ་བར་བྱེད་པའི་རྟེན་
འབྲེལ་དུ་འདུག་གསུང། རྩི་བཞག་སྦྱོར་ལམ་ལ་སླེབ་དུ་ས་འཇམ་དབྱངས་ལ་གསོལ་བ་དྲག་ཏུ་བཏབ་པས་ཉམས་སྣང་ཞིག་ལ་བརྟེན་ནས་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ལྷག་མ་མེད་པར་ཐུགས་སུ་ཆུད། དེ་ཕྱིན་མདོ་རྒྱུད་བསྟན་བཅོས་གང་ལ་
བལྟས་ཀྱང་ཐོགས་མེད་དུ་ཤེས་པ་ཞིག་བྱུང་གསུང། ལྕགས་ཕག་གི་ལོ་དགུང་ལོ་ཉེར་བཞིའི་དུས་འཛིན་གྲྭ་ཕར་ཕྱིན་སྟོན་མོ་ལ་ཕེབས། རྣམ་བཤད་གསེར་འཕྲེང་གི་དཀའ་གནད་དང། འགྲེལ་ཆུང་དོན་གསལ་དང། ལེགས་བཤད་སྙིང་པོ་རང་
རྒྱུད་པའི་བར་བཅས་གཟུང། ལོ་དེར་རྣམ་བཤད་དགོངས་པ་རབ་གསལ་གྱི་སྟོད་ཆ་ཕལ་ཆེར་ཐུགས་འཛིན་མཛད་ཅིང། ཞར་ལ་རྗེ་བཙུན་པ་དང་བདེ་ལེགས་ཉི་མ་སོགས་ཀྱི་འདུལ་མཛོད་ལ་སྦྱངས་པས་རྣམ་དཔྱོད་ཀྱི་ཀློང་རྡོལ། དེ་ཡང་བཀའ་རྩོམ་
ལས༑ ལྕགས་ཕག་ལོ་ལ་དབུ་མའི་རྣམ་བཤད་ཀྱི། །ཕལ་ཆེར་བཟུང་ལ་འདུལ་མཛོད་བདེ་ལེགས་དང། །རྗེ་བཙུན་པ་དང་བསོད་གྲགས་སྐྱོ་ཊིཀ་དང། །དངོས་གྲུབ་གཉིས་དང་རིན་ཆེན་ཤིང་རྟ་གསུམ། །རང་འགྲེལ་འགྲེལ་བཤད་ཅི་རིགས་ལྟ་
[015A]༄༅། །རྟོག་བཅུག་དེ་དུས་རྣམ་པར་དཔྱོད་པའི་ཀློང་རྡོལ་ལྟར། །གྲུབ་པའི་མཐའ་དང་ཡིག་འཇོག་སོ་སོ་ལ། །བལྟས་པ་ཙམ་གྱིས་ཆུ་དྭངས་རྡེའུ་ལྟར། །དངོས་ཤུགས་མ་འདྲེས་ཤེལ་ལ་ཚོན་བཞིན་འཆར། །ཞེས་སོ། །
དེ་ཀའི་ཞར་ལ་ལམ་རིམ་སྔགས་རིམ་འཇིགས་བྱེད་ཀྱི་བསྐྱེད་རྫོགས་སོགས་གཞུང་དང་མན་ངག་དུ་མ་ལ་སྦྱངས་ཤིང། སྒྲ་དང་སྙན་དགས་ལ་ཡང་སྐབས་སྐབས་སུ་གཟིགས་རྟོག་མཛད་པས་ལེགས་པར་དགོངས། ལྷག་པར་སྒྲ་ལ་བག་ཆགས་བཟང་
པོ་ཡོད་པས་སྦྱངས་པ་ཆེར་མ་བྱས་ཀྱང་རང་ཤུགས་ཀྱིས་ཤེས་པ་ཞིག་དེ་དུས་ནས་ཡོད་གསུང། ཆོས་གྲྭར་འབྱོན་པའི་སྐབས་འདི་དག་ཏུ་སྐུ་ཆས་ཀྱང་བཀྲེན་པོ་བྱུང་སྟེ་སྲན་མ་ཆུ་ལ་སྤངས་ནས་བཞེས་པ་སོགས་གང་བྱུང་གི་འཚོ་བ་ལ་བརྟེན་ནས་སློབ་
གཉེར་ཤ་སྟག་མཛད་པས་ཐམས་ཅད་ཀྱི་ཝ་ཤུལ་ངག་དབང་ཞེས་དཀའ་སྤྱང་དང་སྙིང་རུས་ཀྱི་ཚད་དུ་འཛིན་ནོ། །ལོ་དེའི་དགུན་ཆོས་ལ་ཕར་ཕྱིན་སྟོན་མོ་གནང། དཀའ་རམ་འཛིན་གྲྭར་དམ་བཅའ་ལ་ཕེབས་པས། བྱ་བྲལ་རབ་འབྱམས་པ་རག་མ་
བཞེངས་ནས་བགྲོ་གླེང་གནང། རྗེ་འདིས་ཁྱིའི་ལུས་རྟེན་ཅན་གྱི་བྱང་སེམས་ཀྱི་ལུས་རྟེན་ཁྱིའི་ལུས་རྟེན་ཡིན་ཞེས་དམ་བཅའ་བཞག་དེ་ལ་རག་མ་རབ་འབྱམས་པས་འཁོར་གསུམ་མཛད་དེ། དེ་འདྲའི་བྱང་སེམས་དེའི་ལུས་རྟེན་ཆོས་ཅན། ཁྱིའི་ལུས་
རྟེན་མ་ཡིན་པར་ཐལ། བྱང་སེམས་དེའི་ལུས་རྟེན་ཡིན་པའི་ཕྱིར་ཞེས་ཁྱབ་པ་བཅད། རྗེ་འདིས་དེ་ལམ་ཁྱབ་གསུང། ཡང་ཁོས། དེ་ཆོས་ཅན། འདེ་འགྲོའི་ལུས་རྟེན་ཡིན་པར་ཐལ། བྱང་སེམས་དེའི་ལུས་རྟེན་ཡིན་པའི་ཕྱིར་གསུང་པ་ལ་

[015B] ད་བྱུང་བྱུང། མི་ཚོས་དེ་མི་ཟེར་བ་ཟེར་ནས་བཞག་གཞན་མང་པོ་ལངས་ཏེ་ཁས་ལེན་དེ་སྒྲུབ་ཀྱང་ལྕགས་ཀྱི་ཕ་བོང་ལ་ཁུ་ཚུར་
བ་སྣུན་པ་བཞིན་དུ་གྱུར། དེ་རྗེས་སྨྲ་བའི་ཁྱུ་མཆོག་སྒོ་མེ་གྲགས་པ་རྒྱ་མཚོ་བཞེངས་ནས་ཁྱེད་ལ་རེ་ཆེན་པོ་ཡོད་ཀྱང་ཁས་ལེན་དེ་གང་དང་ཡང་མི་མཐུན་པ་ཞིག་འདུག་ཟེར་ཚོགས་གཏམ་ཡོད་ཙམ་བཏང་ནས་དགེ་འདུན་ཉྀ་ཤུ་ནས་བགྲོ་གླེང་མཛད། རྗེ་
འདིས་རང་རྒྱལ་ལ་ཞུགས་གནས་བརྒྱད་འཐད་བྱས་པས། སྒོ་མེ་གྲགས་རྒྱམ་པ་ཧ་ལས་ཏེ། ཁྱབ་པ་གཅིག་ཀྱང་གཅོད་རྒྱུ་མེད་པར་འཁོར་གསུམ་གྱི་སྟོད་འུར་བྱས། ཡིག་ཆ་དང་མི་མཐུན་པ་ཟེར། ཡང་ཉན་ཐོས་གཅིག་ཆར་བ་རང་རྒྱལ་ལམ་དུ་འཇུག་
པ་ཡོད་མེད་དྲིས་བྱུང་བར། རྣལ་འབྱོར་སྤྱོད་པའི་དབུ་མ་རང་རྒྱུད་པ་ལྟར་ན་ཉན་ཐོས་གཅིག་ཆར་བ་སྲིད་པ་ཐ་མའི་ཚེ་རང་རྒྱལ་ལམ་དུ་འཇུག་པ་མེད་གསུངས་པས། གྲགས་རྒྱམ་པས་འཁོར་གསུམ་བྱས་ཏེ་མངོན་པ་ཀུན་བཏུས་ཀྱི་ལུང་དྲང་བྱུང་བར། རྗེ་འདིས་
ཀུན་བཏུས་པ་དང། མདོ་སྔེ་སྤྱོད་པའི་རང་རྒྱུད་པ་སོགས་ཀྱི་ལུགས་ལ་རུང་ཀྱང། སྐབས་འདིར་དེ་ལྟར་མི་རུང་གསུངས་པས། གྲགས་རྒྱམ་པ་ངར་ངར་བྱས་འཁྲབ་གིན་བཞུགས་པ་ལས་གནོད་བྱེད་མ་ཐེངས། ཕྱི་ཉིན་དཔོན་སློབ་ཀྱིས་དཀའ་རམ་འཛིན་
གྲྭ་ལ་ངག་དབང་གིས་ཁས་ལེན་ཅི་འདྲ་བྱུང་ཞེས་དྲི་བ་གནང་བར། ཁོང་རྣམས་ཀྱིས་ངག་དབང་ལ་རེ་ཆེ་ཡང་དེ་འདྲ་མ་བྱུང་མི་གང་དང་ཡང་མི་མཐུན་པ་ཞིག་ཟེར་གྱིན་འདུག་ཞུས་པར། བློ་རྩེ་འདུག་གམ་གསུང། དེ་འདུག་ལགས་ཞུས་པས། འོ་ན་

[016A]༄༅། །བྱུང་བ་ཡིན་འདུག་རང་ལ་བློ་རྩེ་གཏངས་ཡོད་ན་མི་གཞན་དང་མ་མཐུན་པ་ལ་འགལ་བ་ཅི་ཡོད་གསུང་མཉེས་མཉེས་མཛད། བཀའ་རྩོམ་ལས། དགུན་ཆོས་ཕར་ཕྱིན་སྟོན་མོའི་དམ་བཅའ་སོགས། །རྗེ་ཡི་
ཡི་ག་ཆ་དང་མཐུན་ཚད་མས་དྲངས། །འོན་ཀྱང་འཇིག་རྟེན་རྨོངས་ཡུས་གནའི་སྲོལ་གྱི། །དྲང་མིན་ཡུར་བར་ཞེན་པའི་ཉལ་འགྲོ་རྒྱུག་མཚན་ཉིད་སྟོང་འཁོར་བོན་པོའི་བསྭོ་སྒྲ་དང། །མུ་ཏོའི་རྒྱང་འབོད་འདི་གསུམ་ངེས་པ་ཅི། །ཚེ་རབས་སྔོན་
མའི་ལེགས་བྱས་ཆུ་ཀླུང་དུ། །ལུང་རིགས་པད་དཀར་འདབ་བརྒྱ་བཞད་པ་ལ། །དཔྱོད་ལྡན་དང་མོས་བརྒལ་བརྟག་དབྱངས་སྙན་ཀྱང། །ལོག་སྨོན་བྱ་རོག་དེར་སྙིང་མི་དགའ་ལོ། །འཛམ་གླིང་གསལ་བྱེད་བཅུ་གཉིས་བདག་པོ་འདི། །སྤྲིན་དང་ཁུག་
སྣ་རྡུལ་གྱི་ཉེས་པ་ཡིས། །མི་སྡོད་གླིང་བཞིར་ཆུ་སྐྱེས་ཚལ་བཞད་ན། །རྒྱལ་སྲས་ཚོགས་གཉིས་ཅན་རྣམས་ཇི་ལྟར་སྔོད། །ཅེས་སོ། །དེའི་ཚེ་རྗེ་འདིའི་བྱིན་རླབས་ཀྱིས་འཛིན་གྲྭ་གོང་འོག་ཀུན་ལ་རྩོད་པ་ཤིན་ཏུ་དམར་པས་རྣམ་དཔྱོད་ཅན་ཡང་མང་དུ་
བྱུང་ཞིང་ལྷག་ཏུ་རྗེ་རང་གི་འཛིན་གྲྭ་ནས་སྒོ་མང་གི་བླ་མ་བྱས་པ་གཉིས་བྱུང། སྐབས་དེར་ངེས་འབྱུང་གི་བསམ་པ་མནན་པས་མི་ནོན་པ་གློ་བུར་དུ་བསམ་ན་ཐུགས་འཕར་ཡོང་བའི་ཚོད་ཙམ་ཡང་ཡང་བྱུང་བས། ད་ནི་ཚེ་འདི་ལ་ངེས་པ་འགའ་མི་འདུག་པས་
སྔགས་ལ་བག་ཆགས་ཤིག་བཞག་ནས་མགྱོགས་པར་རི་ཁྲོད་ལ་འགྲོ་དགོངས་ནས། ཟླ་བོ་རབ་འབྱམས་པ་ནམ་མཁའ་ལ་གྲོས་དྲིས་པས། ཁོས་ཁྱེད་ཀྱིས་པོ་ཏི་བཞི་མཐར་ཕྱིན་པ་ཅིག་བསླབས་ནས་གྲྭ་སྐོར་བྱས་ན་བསྟན་པ་ལ་ཕན་ཐོགས་ཡོང་

[016B] ལྷག་པར་གྲྭ་ཚང་གི་བླ་མ་བྱས་ཏེ་དགེ་བཤེས་བསྟན་པ་འཛིན་ཐུབ་པ་ཁྱེད་རང་འདྲ་བ་འགའ་བྱུང་ན་དེ་ཀ་འགང་ཆེ་མོད་ཅེས་ལབ་ཡར་མཛད་པ་ཐུགས་ལ་བབས་པ་ཞིག་བྱུང་ནས་རེ་ཞིག་ཆོས་གྲྭར་སྔར་གྱི་མུ་མཐུད་
དགུང་ལོ་ཉེར་ལྔ་པའི་སྟེང་དུ་དབུ་མའི་འཛིན་གྲྭར་ཕེབས། རྣམ་བཤད་དགོངས་པ་རབ་གསལ་བཟུང་ནས་དབུ་མའི་སློབ་གཉེར་དཔྱིས་ཕྱིན་པར་མཛད། ལོ་དེར་དཀའ་བཅུའི་མིང་བཏགས་མཛད་རྩིས་ཀྱིས་གསང་ཕུལ་ཕེབས། བསེ་ཁྲབ་པ་མཇལ་དུས་
ཞལ་དམར་སྐྱ་རྡུལ་ཅག་གེ་བ་ཞིག་གཟིགས་བྱུང། ཀ་བསྒྱུར་བྱས་པས་མཁས་གྲུབ་རིན་པོ་ཆེའི་ཀ་པ་ཐོབ་པས་སྨྲ་བའི་སེང་གེ་ཞིག་འོང་བའི་རྟེན་འབྲེལ་འགྲིག་མཁས་གྲུབ་ཀྱི་ཀ་པ་ཡིན་མིན་ཐེ་ཚོམ་མཛད་པས། མཚན་མོ་མནལ་ལམ་དུ་ཀ་པ་དེའི་སྟེང་ན་
ཡི་གེ་ཞིག་བྲིས་འདུག་ཀྱང་ཞལ་ཁེབས་ཀྱིས་བསྒྲིབ་ནས་མི་མཐོང་བ་ཞིག་རྨིས། མནལ་སད་ནས་སྐུ་གཟུགས་ཡང་ཅུང་མི་བདེ་བ་བྱུང། དེའི་ཕྱི་ནུབ་ཡང་སྔར་གྱི་དེ་འདྲ་ཞིག་རྨི་ལམ་དུ་བྱུང་བ་ཟླ་བོ་རྣམས་ལ་གསུང་འཕྲོས་མཛད་པས། ཁོང་ཚོས་ཁྱེད་ཀྱིས་ང་
རྒྱལ་བྱས་སམ། ཆོས་སྐྱོང་གི་འཚུབ་ཆ་ཡིན་ཤས་ཆེ་བས་ཆོས་སྐྱོང་ལ་སྐྱབས་འཇུག་ཞུས་ན་ཟེར་བ་བཞིན་ཕྱི་ཉིན་སྙན་དར་ཕུལ་འཕྲིན་བཅོལ་མཛད་པས། ཆོས་སྐྱོང་གི་ཞལ་ཡང་སྔ་མ་དང་མི་འདྲ་བར་དམར་ལ་སྣུམ་པ་འོད་ཆེ་བ་ཞིག་གཟིགས་པས་སྐུ་
བསྙུན་ཀྱང་དྭངས། དེ་ནུབ་མནལ་ལམ་དུ་སྔར་གྱི་ཀ་པའི་སྟེང་ལ་གཟིགས་པས་འདི་མཁས་གྲུབ་ཆོས་རྗེའི་ཀ་པ་ཡིན་ཟེར་བ་ཞིག་བྱུང་བས་ངེས་ཤེས་འདྲོངས། དེ་ཡང་མཁས་གྲུབ་རྗེའི་མདོ་སྔགས་ཀྱི་ཡིག་ཆ་གསལ་བར་བྱེད་དགོས་པའི་བརྡར་འདུག་

[017A]༄༅། །གསུང་ནས་མཁས་གྲུབ་རྗེའི་བཀའ་རྩོམ་རྣམས་ལ་ཚད་མར་མཛད་ཅིང་བསྔགས་བརྗོད་ཀྱང་རྗེའི་བུ་ཆེན་གཞན་ལས་ཆེ་བར་གནང། བསྟོད་པ་ཡང་སྙན་ངགས་ཀྱིས་མཛེས་པ་ཞིག་ཕྱིས་སུ་མཛད་དེ་བཀྲ་ཤིས་འཁྱིལ་གྱི་
ཚོགས་འདོན་དུ་བཙུགས། པཎ་ཆེན་ཐམས་ཅད་མཁྱེན་པའི་སྐུ་དྲུང་དུ་ཡང་འབུལ་ཆེན་ཕུལ་ཏེ་རྣམ་འགྲེལ་ཊི་ཀ་ཆེན་དང་སྡེ་བདུན་རྒྱན་ཡིད་ཀྱི་མུན་སེལ་རྣམས་ཀྱི་བར་བརྐོ་བའི་རྟིང་བསྐུལ་ཞུས་པས་ཞབས་པད་ནས་ཀྱང་ཐུགས་ཁུར་བཞེས་ཏེ་མི་ཟད་པའི་
ཆོས་སྦྱིན་གྱི་སྒོ་ཕྱེ། དེ་ནས་མཁས་མང་བློ་གསལ་བྱེ་བའི་དབུས་སུ་ལེགས་བཤད་སེང་གེའི་ང་རོ་ཡོངས་སུ་བསྒྲགས་ཏེ་དཀའ་བཅུའི་མཚན་བཏགས་མཛད། ལོ་དེའི་རྗེས་མར་ཆོས་ཁྲི་སེར་པོའི་གྲྭ་སྐོར་བྱེད་རྒྱུའི་སྙན་གསན་ཀྱང་ཕུལ། དེ་སྐབས་
རིགས་པ་སྨྲ་བའི་ཁྱུ་རྒྱན་དམ་པ་མཁས་པ་ཆེན་པོ་ཉི་མ་ཐང་པ་ཤེས་རབ་སྦྱིན་པ་དང་མཇལ། དེའི་དུས་ན་ཚད་མིའི་སྐོར་ལ་ཁོང་འགྲན་ཟླ་དང་བྲལ་ཞེས་ཤིན་ཏུ་གྲགས་ཆེ་བས་རྣམ་འགྲེལ་གྱི་དཀའ་གནད་ལས་བརྩམས་ཏེ་དྲི་གཏུགས་མང་དུ་མཛད་པས་
བླ་མ་ཡང་དགྱེས་ནས་ཁྱེད་ཀྱི་དོགས་པ་འདི་དག་དཀའ་གནས་སུ་འདུག་པ་སང་ལའང་བློ་སྐྱེད་འོང་བར་འདུག་ཅེས་གསུངས་པ་ནི། མཁས་པ་མཁས་པའི་དྲུང་ན་མཛེས། །ཞེས་པའི་རྣམ་ཐར་དུ་སྣང་ངོ། །དེ་དུས་རྗེ་འདིའི་ཐུགས་ལ་རྣམ་འགྲེལ་འདི་ཚད་
མ་མདོ་ཙམ་བརྗོད་བྱ་མི་རྒྱས་པ་འདུག་འདིས་ཀྱང་ཚད་མ་མདོ་ལྟར་བཤད་ན་ཡོང་རྒྱུ་རེད་སྙམ་པ་དགོངས། སང་ཕོད་གསང་ཕུའི་གྲྭ་སྐོར་བྱེད་རྩིས་ལགས་པས་བླ་བྲང་ནས་དཔེ་འཚམས་ཀྱི་མཐུན་རྐྱེན་ཞིག་ཐུགས་འདོགས་གནང་དགོས་ཞུས་པས་དེ་ཀ་

[017B] སླར་འབྲས་སྤུངས་སུ་ཕེབས། དཔོན་སློབ་བློ་གྲོས་རྒྱ་མཚོའི་སྐུ་ཞབས་སུ་མཇལ་ཏེ་གསང་ཕུར་གྲྭ་སྐོར་བྱེད་རྩིས་ཀྱི་གནས་ཚུལ་ཞུས་པས། ཁྱེད་མཁས་པ་ཆེན་པོ་ཡིན་པས་ལྷ་ས་སྨོན་ལམ་གྱི་གྲྭ་སྐོར་མཛད་ན་ལེགས་ཞེས་གསུངས་
ཀྱང༑ ཐུགས་འདུན་གྱི་དབང་གིས་དགོངས་པ་ཞུས་ཏེ་གསང་ཕུའི་གྲྭ་སྐོར་བྱེད་པར་ཐག་བཅད། དེ་ནས་ཉི་ཐང་བླ་བྲང་དུ་དཔེ་འཚམས་ལ་ཕེབས་ནས། གྲྭ་ཚང་གི་ཡིག་ཆའི་དབུ་མ་དང། སྐྱེད་ཚལ་མཁན་པོ་འཇམ་དབྱངས་ཀུན་དགའ་ཆོས་བཟང་
གིས་མཛད་པའི་འདུལ་བ་ལུང་རིགས་གཏེར་མཛོད་གཉིས་ཐུགས་ལ་བྱང་བར་བཟུང། རྣམ་འགྲེལ་སྔར་ནས་ཐུག་འཛིན་གནང་ཚར་ཀྱང་སླར་ཡང་ཉི་ཐང་དཔོན་སློབ་ཀྱི་དྲུང་དུ་ཞིབ་ཁྲིད་དང་དོགས་གཅོད་རྒྱས་པར་མཛད་དེ་སླར་འབྲས་སྤུངས་སུ་བྱོན་
དགུང་ལོ་ཉེར་དྲུག་བཞེས་པའི་དུས་ཧོར་ཟླ་གསུམ་པའི་ནང་དུ་གཞུང་ནས་དབོན་སློབ་བློ་གྲོས་རྒྱ་མཚོ་རྒྱུད་སྨད་བླ་མར་ཕེབས་དགོས་ཞེས་བཀའ་རྒྱ་བྱུང་བ་གསན་ནས། དཔོན་སློབ་ཀྱི་དྲུང་དུ་ཕེབས་ནས་ད་དུང་ལོ་ཁ་ཤས་གྲྭ་ཚང་གི་བླ་མ་མཛད་དགོས་ཞུས་
པར༑ གོང་སའི་བཀའ་ཡིན་པས་གྱེན་ཟློག་མི་ནུས་གསུང། མི་གཞན་གྱིས་ཟེར་རིགས་སྣ་ཚོགས་འདུག་པས་གང་ལྟར་ཡང་ཞབས་པད་ཡུན་རིང་དུ་བརྟན་དགོས་ཞེས་སྤྱན་ཆབ་བཏང་ནས་ཞུས་པས། ཁྱོད་སྒྲག་མི་དགོས། ང་ལ་རེ་ཞིག་སྐྱོན་
མེད་དགའ་ལྡན་གྱི་ཁྲི་ཡང་བྱེད་རྒྱུ་འོང། དེ་དུས་ཁྱོད་ཀྱང་དགའ་ལྡན་ལ་འོང་དགོས། དེ་བར་པོ་ཏི་རྣམས་མཐར་ཕྱིན་པ་བསླབ་སྟེ་སྨད་རྒྱུད་དུ་བྱོན་ནས་སྔགས་ལ་ཐུགས་གཉེར་མཛད་ན་ལེགས་ཞེས་ནང་སྦྱར་གྱི་ཞལ་བཀོད་དང་བསླབ་བྱ་རྒྱས་པ་གནང་

[018A]༄༅། །ཞིང་ཕྱག་མཐིལ་ན་འཁོར་ལོའི་མཚན་མ་ཡོད་པ་ཡང་སྟོན་པར་མཛད། དེ་ནས་བྱང་སེམས་སྦྱོར་ལམ་པར་གྲགས་པ་རྒྱལ་སྲས་ཆེན་པོ་ཐོར་གོད་དོན་གྲུབ་རྒྱ་མཚོས་སྒོ་མང་གི་བླ་མ་མཛད། དེའི་སྟེང་དུ་དཔྱིད་ཆོས་
གཉིས་པའི་སྟེང་དུ་དབུམ་གསར་ཚུགས་ཀྱི་སྐྱོར་དཔོན་མཛད་དེ་རྩི་བཞག་གསན། ཆོས་ཐོག་གི་སྒང་ཙམ་ལ་སླེབ་སྐབས། སོག་པོ་དགེ་བཤེས་ཤེས་རབ་རྒྱ་མཚོ་དང་བཅས་གངས་ཅན་བསྟན་པའི་འབྱུང་གནས་དཔལ་ལྡན་གསང་ཕུ་ནེའུ་ཐོག་ཏུ་
གྲྭ་སྐོར་ལ་ཕེབས། དེ་ཉིན་གསང་ཕུར་སྤྱི་ཁང་གསར་རྒྱ་གཅིག་ཏུ་ཐབ་བཟུང་བས་སྤྱི་ཁང་གི་སྟེང་དུ་བསང་གཏོང་བ་དང་དར་ལྕོག་བཙུགས་པ་སོགས་བྱུང་བས་རྟེན་འབྲེལ་ལེགས་པར་དགོངས། སྐུ་ཟླ་རྣམས་ཀྱིས་དབུ་ཕར་དང་མཛོད་འདུལ་ལ་
ཁྱེད་གྲགས་ཆེ་བས་བམ་པ་གནང། རྣམ་འགྲེལ་གྱི་ཉིན་ངར་པོ་གནང་དགོས་ཞེས་ཞུས་པ་ལྟར་ཞལ་གྱིས་བཞེས། དེ་ནས་གསང་ཕུ་དབྱར་ཆོས་ཀྱི་སྐབས་ས་དགེའི་གྲྭ་ཚང་བཅུ་གཅིག་བཅས་འཚོགས་པའི་མཁས་མང་བྱེ་བའི་མདུན་སར་ཉི་མ་ལྔའི་
རིང་པོ་ཏི་ལྔ་ལ་དམ་བཅའ་བཞག་པོ་ཏི་གཞན་གྱི་ཉིན་ཁོང་ཚོས་ཧམ་པ་བྱས་ཀྱང་ཁ་རོག་བཞུགས། རྣམ་འགྲེལ་གྱི་ཉིན་ཐུག་ངར་ངར་བྱས་ཏེ་ཁྱེད་ཚོལ་ཡོད་ན་དེ་རིང་ཐོང་ཤོག་གསུངས་བས། ཁོང་ཚོའི་ཁྲོད་ནས་དགེ་བཤེས་དྲེགས་པོར་རླ་ཡབ་མཐའ་
དག་ལངས་ནས་བགྲོ་གླེང་བྱས་པར་གཅིག་གིས་ཀྱང་རིགས་ལུང་མ་སོང་བས་ཁ་སྐྱེངས། འོན་ཀྱང་ཐམས་ཅད་ཀྱིས་ད་ལོའི་གྲྭ་སྐོར་བ་འདི་འདྲའི་དགེ་བཤེས་ཞེས་བློ་གཟུ་བོས་བསྔགས་བརྗོད་ཀྱི་མེ་ཏོག་འཐོར་བར་བྱས་སོ། །བཀའ་རྩོམ་ལས། ཆུ་གླང་

[018B] །མཛོད་ལ་ཟུར་ཉན་བྱས་ཤིང་གསང་ཕུ་རུ། །འཇམ་མགོན་ཤེས་རབ་སྦྱིན་པས་སྔ་ལོ་ནས། །འདི་རུ་རབ་འབྱམས་གྱིས་ཞེས་བཀའ་སྩལ་བཞིན། །པོ་ཏི་ལྔ་ལ་ཉིན་ལྔར་དམ་བཅས་པའི། །རབ་འབྱམས་
སྨྲ་པའི་ཐོགས་མེད་ནས་ཚུགས། །པོ་ཏི་གཞན་ལའང་ལན་ནི་མ་གཉིད་ཙམ། །ཚད་མའི་སྐབས་སུ་ལག་པ་ཅུང་ཟད་ཕྱུང། །འོན་ཀྱང་ཕན་ཚུན་རྣམ་དཔྱོད་ལྷག་འགའ་རྒྱས། །ལྟས་མཚན་ངོ་མཚར་འཁྲུལ་མེད་ལེགས་འགའ་བྱུང། །ཞེས་སོ། །
དེ་དུས་འདུལ་བ་ལུང་རིགས་གཏེར་མཛོད་གྲགས་ཆེ་བར་བརྟེན་འདུལ་བ་དེ་གཞིར་བཞག་མཛད་པས། དགེ་བཤེས་གཅིག་གིས་འཁོར་གསུམ་བྱས། དམ་བཅའ་གྲོལ་ནས། དེ་རིང་དགེ་བཤེས་དེ་བདེན་པར་འདུག་སྟེ། ཁས་ལེན་དེ་ངས་ཤོར་བ་
མིན༑ ལུང་རིགས་གཏེར་མཛོད་པས་ཤོར་བ་ཡིན་ཞེས་ཀྱལ་ག་མཛད། ཉི་མ་ཐང་བླ་བྲད་ནས་ཀྱང་བསྙེན་བཀུར་ཕུན་སུམ་ཚོགས་པ་གནང། སླར་ཡང་དཔོན་སློབ་གཉིས་ཀྱིས་གསུང་རབ་ལ་དྲི་གཏུགས་ཡུན་རིང་མཛད། རྗེ་འདིས་ཁྱེད་ཀྱིས་ཐུགས་
དམ་གང་ལ་མཛད་ཀྱི་ཡོད་ཞུས་པས། ཐུགས་དམ་ཟེར་བའི་ཟུར་པ་ཅི་ཡོད། ཞོགས་ཁ་ནམ་ལངས་པ་ནས་མཚན་མོའི་བར་དང། མཚན་མོ་ཡང་གང་ལྕོགས་ཀྱི་རིང་གསུང་རབ་ལ་བལྟས། ཉལ་ཁར་དེ་རིང་གསུང་རབ་ལ་ཐོས་བསམ་འདི་འདྲ་བྱས་
བློ་སྐྱེད་འདི་དང་འདི་བྱུང་བ་བསོད་ནམས་ཆེ་སྙམ་དུ་ཡིད་ལ་བྱས་ཏེ་དགེ་བ་བསྟན་པ་དང་འགྲོ་བའི་དོན་དུ་བསྔོས། འཛམ་བུ་གླིང་པ་གཉིད་ཀྱིས་པ་ཡིན་པས་གཉིད་ཀྱིས་ལུས་འདི་གསོས་ལ་སང་ཉིན་ཡང་གསུང་རབ་ལ་དཔྱོད་དགོས་སྙམ་དུ་འཕེན་པ་བཏང་

[019A]༄༅། །ནས་ཕྱི་ཉིན་ཡང་དེ་ཁོ་ན་ལྟར་བྱེད་ཀྱིན་ཡོད་གསུངས་པས། རྗེ་འདིའི་ཐུགས་ལ་ཡང་དེ་ཁོན་བཟང་བར་དགོངས་ཤིང་དད་པ་སྔར་ལས་ཀྱང་ཟླ་མེད་པ་འཁྲུངས། ཕྱིས་སུ་ཡང་ངའི་བླ་མ་དེ་དག་གི་ནང་ན་ཉི་མ་ཐང་པ་རྟོགས་
པ་མཐོ་བ་ཡོད། ཁོང་གི་ཐུགས་དམ་མཛད་ལུགས་འདི་འདྲ་ཡིན་ཞེས་ཡང་ཡང་བསྔགས་བརྗོད་མཛད། དགུང་ལོ་ཉེར་བདུན་པ་ཤིང་སྟག་གི་ལོ། ཐམས་ཅད་མཁྱེན་ཅིང་གཟིགས་པ་ཆེན་པོ་ངག་དབང་བློ་བཟང་རྒྱ་མཚོའི་ཞལ་སྔ་ནས་ཀྱིས་མཁན་
པོ༑ ཕ་བོང་ཁ་པ་འཇམ་དབྱངས་གྲགས་པས་ལས་ཀྱི་སློབ་དཔོན་མཛད། ཁ་སྐོང་བར་འོས་པ་དད་པའི་དགེ་འདུན་གྲངས་ཚང་པའི་དབུས་སུ་དུས་ཚེས་དགེ་བར་གྲུ་འཛིན་གཉིས་པ་ཕོ་བྲང་ཆེན་པོ་ཏ་ལར་ཡོངས་སུ་རྫོགས་པ་བསྙེན་རྫོགས་ཀྱི་སྔོམ་པ་
ཡང་དག་པར་བཞེས་ཏེ་ཚངས་པར་སྤྱོད་པའི་བརྟུལ་ཞུགས་ཡོངས་སུ་དག་པས་འདུལ་བ་འཛིན་པ་རྣམས་ཀྱི་ཁྲོད་ན་ཉེ་བར་འཁོར་ལྟ་བུར་གྱུར་ཏོ། །དེ་ནས་བཟུང་གློ་ཕ་བ་ནས་མི་ཉལ་བར་མཚན་གྱི་རིང་དགེ་སྦྱོར་ལ་རྩོན་པའི་དམ་བཅའ་བྱས་པ་ཡིན་གསུང་
པཎ་ཆེན་བཀའ་འགྱུར་བ་སྦྱིན་པ་རྒྱ་མཚོལ་ཆོས་བཀའ་ཅི་རིགས་གསན། བླ་མ་དེ་ལ་གཞུང་ལས་པ་དཀོན་མཆོག་རབ་བརྟན་གྱིས་རྗེ་འདི་ཐུགས་རིགས་བཟང་ལུགས་ཞུས་པས་གཞུང་གི་དཀའ་གནས་རྣམས་ལ་དྲི་བ་མཛད། རྗེ་འདིས་ཁེངས་
སྐྱུང་ས་གནང་བས། ཆོས་ལ་སུས་གོ་བདེ་ཡིན་རྒན་གཞོན་ལ་ལྟོས་པ་མེད་གསུང་བར་ལན་ཕུལ་བས་ཐུགས་དགྱེས་པའི་རང་བཞིན་འབའ་ཞིག་མཛད་ཅིང་བགའ་ཆོས་ཡང་གང་ཞུས་སྩལ། དགུང་ལོ་ཉེར་བརྒྱད་པ་ཤིང་ཡོས་ལ། སླར་ཡང་མཛོད་

[019B] རྣམ་འགྲེལ་ལ་ཡང་ཞིབ་གཟིགས་མཛད། གྲྭ་སར་ཕེབས་ནས་ལོ་དེ་ཡན་ཆད་ལ་རྟག་ཏུ་དུས་ཤེར་ཕྱིན་ཚོལ་བ་ལྟར་ཚ་གྲང་བཀྲེས་སྐོམ་སོགས་ཁྱད་དུ་བསད་ནས་མཚན་ཉིད་ཀྱི་ཕྱོགས་ལ་ཐུགས་གཉེར་གཙོ་བོར་
མཛད་པས་རྒྱ་བོད་ཀྱི་མཁས་པ་སོ་སོའི་བཤད་སྲོལ་དུ་མ་དང། རྟོག་གེའི་གསང་ཚིག་ཕྲ་མོ་རྣམས་ཀྱང་ལྷ་མ་མེད་པར་ཐུགས་སུ་ཆུད་དེ་རིགས་པ་སྨྲ་བ་མཐའ་དག་གི་གཙུག་གི་ནོར་བུ་དམ་པར་གྱུར་ཏོ། །ཆོས་གྲྭར་ཕེབས་སྐབས་བླ་མ་དམ་པ་དུ་མའི་དྲུང་དུ་
བཀའ་ཆོས་གསན་པ་རགས་ཙམ་བརྗོད་ན། པཎ་ཆེན་བཀའ་འགྱུར་བ་སྦྱིན་པ་རྒྱ་མཚོའི་དྲུང་དུ། འཇིགས་བྱེད་བཅུ་གསུམ་མའི་དབང། དེའི་མངོན་རྟོགས་སྒྲུབ་དཀྱིལ་བསྐྱེད་རྫོགས་ཀྱི་སྐོར། ཚད་མ་མདོ་རང་འགྲེལ་དང་བཅས་པ། ཚད་མ་སྔེ་བདུན་
རིགས་ཚོགས་དྲུག་བྱམས་ཆོས་ལྔ། རྩ་འཇུག་གི་རྣམ་བཤད་གཉིས། འདུལ་བ་མདོ་རྩ་བ། སུམ་བརྒྱ་པ་རྩ་འགྲེལ། ལེགས་བཤད་སྙིང་པོ། འཇམ་དཔལ་ཞལ་ལུང་གི་ཉམས་ཁྲིད་རྒྱས་པ་བཅས་གསན། བཀའ་རྩོམ་ལས། ཐོས་
བསམ་སྒོམ་གསུམ་ཚེ་འདིར་ལེགས་མཛད་པ། །རྡོ་རྗེ་འཆང་དབང་མི་ཡི་གར་མཛད་པ། །པཎ་ཆེན་བཀའ་འགྱུར་སྦྱིན་པ་རྒྱ་མཚོལ། །བདེ་གསང་འཇིགས་གསུམ་མངོན་དཀྱིལ་ལྷན་ཐབས་དང། །སོ་སོའི་བསྐྱེད་རྫོགས་ཀུན་དང་ཁྱད་པར་དུ། །
འཇིགས་བྱེད་སྒྲུབ་སྐོར་ཀུན་གྱི་རིམ་གཉིས་ཆ། །ལེགས་པར་བཤད་པ་མཁས་གྲུབ་ཡབ་སྲས་ཀྱི། །བསྐྱེད་རྫོགས་ཆེན་པོ་རྒྱུད་སྡེ་བཞིའི་སྦྱིན་སྲེག་མན་ངག་ཀུན་ལྡན་དངོས་གྲུབ་རྒྱ་མཚོ་ཐོབ། །འོན་ཀྱང་འདི་ཡི་མན་ངག་ཀུན་ཤེས་པའི། །གསུང་
[020A]༄༅། །རྒྱུན་སྲད་པ་རྡོ་རྗེ་འཆད་ཉིད་ལས། །རང་གཞན་ལ་མེད་སོ་སོའི་ཡི་གེ་ན། །སྟོང་གྲགས་འབྲུག་སྒྲ་བཞིན་དུ་ཆེར་བསྒྲགས་ཀྱང། །རྒྱུད་དང་མན་ངག་ཕྱག་ལེན་གསུམ་འཕྲོད་པ། །ཉིན་མོའི་སྐར་མ་བས་ཀྱང་དཀོན་
བར་སྣང། །རྩ་འཇུག་རྣམ་བཤད་གཉིས་དང་འགྲེལ་ཆུང་དང། །ལེགས་བཤད་སྙིང་པོ་དབུ་མ་རིགས་ཚོགས་དྲུག་འཇུག་པ་མདོ་རྩ་སུམ་བརྒྱ་རྩ་འགྲེལ་གཉིས། །ཚད་མ་སྡེ་བདུན་མདོ་དང་རང་འགྲེལ་བཅས། །ལམ་རིམ་ཆེ་ཆུང་རྒྱལ་བ་སྔ་ཕྱིའི་
ཁྲིད༑ ༑པཎ་ཆེན་ཁྲིད་སོགས་ལུང་དང་ཟླ་གསུམ་དུ། །འཇམ་དཔལ་ཞལ་ལུང་ཉམས་ཁྲིད་སྨིན་རྒྱས་ཐོབ། །ཅེས་སོ། །བྱང་ཆུབ་སེམས་ཀྱི་གཏེར་མཛོད་ཀུན་སྤངས་ཆེན་པོ་མེར་རྒན་བླ་མ་ངག་དབང་བློ་གྲོས་ཀྱི་དྲུང་དུ། ལམ་རིམ་ཆེ་ཆུང། དམིགས་
བརྩེ་མའི་སྒྲུབ་སྐོར་སོགས་གསན་ཅིང་བླ་མའི་གཙོ་བོར་མཛད། བཀའ་རྩོམ་ལས། དེ་དག་གོང་ཙམ་རྒྱལ་བ་གཉིས་པའི་བསྟན། །སྤེལ་ལ་ལེགས་སྨོན་བྱང་ཆུབ་སེམས་ཀྱི་གཏེར། །རྒྱལ་བའི་ཆོས་མཛོད་བདག་གི་མགོན་ཟླ་མེད། །མེར་རྒན་
བླ་མ་ངག་དབང་བློ་གྲོས་ལ། །ལམ་རིམ་གཉིས་དང་སངས་རྒྱས་ཡེ་ཤེས་ཀྱི། །དམིགས་བརྩེ་མ་ཡི་ཕྱི་ནང་གསང་སྒྲུབ་སོགས། །ཐོབ་ཅིང་དེ་ནས་ཐུགས་རྗེས་དུས་ཀུན་ཏུ། །ཕ་དང་བུ་བཞིན་མི་འབྲལ་རྒྱུན་དུ་བསྐྱངས། །ང་ཡིས་ཆོས་ཚུགས་ཟིན་
ཙམ་འདིའི་དྲིན་ཡིན། །ཞེས་སོ། །ཡོངས་སུ་འཛིན་པ་ཆེན་པོ་བློ་གྲོས་རྒྱ་མཚོའི་སྐུ་ཞབས་སུ་གསང་འཇིགས་གཉིས་ཀྱི་དཔང། མགོན་པོ་ཕྱག་དྲུག་པའི་རྗེས་གནང། ཚེ་དཔག་མེད་གྲུབ་རྒྱལ་མའི་རྗེས་གནང། འཇམ་དབྱངས་ཆོས་སྐོར། འགྲེལ་

[020B] བརྒྱད་སྟོང་པ། རྒྱལ་བ་དགེ་འདུན་རྒྱ་མཚོའི་གསུང་ཁ་ཤས་ཀྱི་ལུང། སྙིང་པོ་དོན་གསུམ་གྱི་ཁྲིད་བཅས་གསན། ཐུབ་བསྟན་ཡོངས་སུ་རྫོགས་པའི་བཤེས་གཉེན་པོ་ལྕང་སྐྱ་རྡོ་རྗེ་འཆང་ངག་དབང་བློ་བཟང་ཆོས་ལྡན་གྱི་དྲུང་དུའང་
ཆོས་བཀའ་ཅི་རིགས་གསན། སྔགས་པ་དཔོན་སློབ་ཟུར་པ་རིན་ཆེན་ཆོས་བཟང་བའི་སྐུ་ཞབས་སུ། སྒྲུབ་ཐབས་ཟ་མ་ཏོག་བདུད་ལས་རྣམ་རྒྱལ། དམག་ཟོར་མའི་མདོན་རྟོགས་ཀྱི་ལུང་གསན། བླ་མ་དམ་པ་བསོད་ནམས་མཚན་ཅན་གྱི་དྲུང་དུ་
པཎ་ཆེན་རིན་པོ་ཆེ་བློ་བཟང་ཆོས་རྒྱན་གྱི་གསུང་ཁ་ཤས་གསན། ཁྲི་རིན་པོ་ཆེ་བློ་བཟང་དོན་གྲུབ་པའི་ཞབས་དྲུང་དུ། འཇིགས་བྱེད་ཀྱི་རྗེས་གནང། མགོན་པོ་ཆོས་རྒྱལ་གཉིས་ཀྱི་རྗེས་གནང་བཅས་གསན། ཀླུ་འབུམ་ཆོས་རྒྱ་མཚོའི་དྲུང་དུ་
བཀའ་འགྱུར་གྱི་པོ་ཏི་ཕལ་ཆེར་གསན་པར་མཛད། དེ་དག་ནི་མདོ་ཙམ་སྨོས་པ་སྟེ། ཞིབ་པར་གསན་ཡིག་ལས་ཤེས་པར་བྱའོ། །འདིར་སྨྲས་པ། མཁྱེན་པའི་གཏིང་བྲལ་རྣམ་དཔྱོད་གངྒཱ་འཛིན། །ཡོན་ཏན་ཉལ་འགྲོའི་གཏེར་དུ་རྫོགས་གྱུར་
ཀྱང༑ ༑རྣམ་མད་ལེགས་བཤད་ཆུ་ཀླུང་བྱེ་བ་བརྒྱ། །རྟག་ཏུ་བཏུང་བས་ངོམས་པ་མེད་དེ་མཚར། །བརྩོན་འགྲུས་ས་སྲུང་སྟེང་ན་འགྱིང་བའི་ལྷ། །མང་ཐོས་སྦྱན་སྟོང་གཡོ་བ་ཁྱོད་ཀྱི་ནི། །རྩོད་དག་རིགས་པའི་རྡོ་རྗེ་ཕྱར་ཙམ་གྱིས། །མི་འཇིགས་
སྨྲར་ན་ལུས་ཕྲའི་མངལ་དེ་གང། །བློ་དང་རྩོལ་བ་སྙིང་རྗེའི་འོད་འཕྲོ་བ། །གང་གི་གྲགས་པ་གསེར་གྱི་མེ་ཏོག་ཚོགས། །མཁས་པའི་ན་ཆུང་ཀུན་གྱི་ཟུར་ཕུད་ལ། །ཅོད་པཎ་བཞིན་དུ་དལ་གསོའི་རྩེ་དགའ་འཛིན། །ཅེས་བྱ་བ་ནི་མཁས་ཤིང་གྲུབ་

[021A]༄༅། །པའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་ངོ་མཚར་སྐལ་བཟང་འཇུག་དོགས་ཞེས་བྱ་བ་ལས་མདོ་ཕྱོགས་ལ་མང་དུ་ཐོས་པ་གཙོ་བོར་མཛད་པའི་ལེའུ་སྟེ་བཞི་བའོ།།    ༈   
ནས་དགུང་ལོ་ཉེར་དགུ་བཞེས་པའི་ཚེ་རྒྱུད་གྲྭ་ར་ཕེབས་དགོངས་ནས། སྒོ་མང་དཔོན་སློབ་དཔོན་གྲུབ་རྒྱ་མཚོ་ལ་དགོངས་པ་ཞུས་པས། ཁྱེད་དགེ་བཤེས་གཞན་དང་མི་འདྲ་བས་རྒྱུད་དུ་མ་འབྱོན། རེ་ཞིག་ཆོས་གྲྭར་ཕེབས་ན་ངའི་རྗེས་ལ་སྒོ་མང་བླ་མ་ཡོང་
པ་བྱེད་གསུང་བར། རྗེ་འདིས་བདག་གི་ཕ་མ་ཉེ་དུ་ཐམས་ཅད་བློས་བཏང་ནས་ཆོས་ཤིག་ཨ་ཡོང་སྙམ་པ་ཡིན་དེ་ལ་དགོངས་པ་ཞུ་དགོས་བྱས་པས། ཁྱེད་ལ་དེ་འདྲ་བའི་ཐུགས་དགོངས་བཟང་པོ་ཡོད་ཕྱིན་ངས་བཤོལ་མི་ནུས་གསུང་ནས་དགྱེས་
བཞིན་དུ་གནང། རྒྱུད་ཆས་ཀྱི་ཤོག་ལྷུང་སོགས་བསྒྲིགས། འདོན་ཆ་ཐུགས་འཛིན་གནང་ནས་ཞོགས་གུར་སྨོན་གྱི་ཆོས་ཐོག་སྐབས་སུ་གངས་ཅན་སྔགས་གྲྭའི་ཡང་རྩེ་དཔལ་ལྡན་སྨད་རྒྱུད་གྲྭ་ཚར་དུ་ཞུགས། བཀའ་རྩོམ་ལས། མེ་འབྲུག་མདོ་
སྔགས་རྩེ་མོ་རྒྱུད་ཀུན་གྱི། །རྒྱལ་པོ་དཔལ་ལྡན་གསང་འདུས་བཤད་སྒྲུབ་གྲྭ། །ཆུ་བོ་གངྒཱ་ཚུན་གྱི་སྔགས་གྲྭའི་རྩེར། །མཁས་དང་གངས་ཅན་མགོན་པོས་མངའ་གསོལ་བ། །དཔལ་ལྡན་སྨད་རྒྱུད་འདུས་གྲྭའི་དབུས་སུ་ཕྱིན། །ཞེས་སོ། །རྒྱུད་སྨད་
ཀྱི་དཔོན་སློབ་ལས་ཐོག་པ་བློ་གྲོས་རྒྱ་མཚོ་སྔ་མོ་ནས་རྗེ་འདི་ལ་ཐུགས་རྩིས་ཆེན་པོ་ཡོད་པས་དེ་སྐབས་ཀྱང་ཁྱེད་རྒྱུད་ལ་ཕེབས་པ་ལེགས་ཞེས་དགྱེས་པའི་རང་བཞིན་ཁོ་ན་མཛད་ཅིང་གྲྭ་པ་གཞན་ཆོས་ཀྱང་བཀུར་གཟོས་རྨད་དུ་བྱུང་བ་བྱས། ཆོས་གྲྭར་ཆག་མེད་དུ་

[021B] ཚལ་གྱི་དབྱར་ཆོས་མཇུག་ཏུ་གཞུང་གི་བཀའ་ལྟར་རྒྱུད་པ་དཔོན་སློབ་དང་རྗེ་འདི་སོགས་གྲྭ་པ་བསྙེན་སོང་ཉེར་གཅིག་བཅས་ལྷ་སར་ཕེབས་ཏེ། ལྷོ་འབྲུག་པ་ལ་ལྕགས་མཁར་ཆེན་མོ་བརྩིགས་དགོས་བྱུང་བས་ལིངྒའི་གནས་ཡིག་སོགས་རྗེ་འདིས་
བྲེ་བར་མཛད། རྡོ་རྗེ་སློབ་དཔོན་གྱིས་ཞེས་གསུང་བ་ལ་དྲག་ལས་མི་འདོད་ཅེས་དགོངས་པ་ཞུས། དེ་དུས་དམིགས་པ་ཆེར་མ་བྱས་ཀྱང་དམིགས་ཡུལ་རྣམས་ལུག་རྟགས་ཡང་ཡང་བྱུང་གསུང། ཉིན་གཅིག་ཚོགས་ནས་གཟིམས་ཆུང་ཟད་ཡུར་བའི་
མནལ་ལམ་དུ། མི་ནག་པོ་འགའ་ཞིག་གིས་ཡོན་པ་སྒྲ་གཟིང་པ་ལུས་རིད་པ་སྒེ་ལ་ཐག་པ་བཏགས་པ་མང་པོ་ཁྲིད་འོང་སྟེ་གྲྭ་པ་རེ་ལ་རེ་རེ་གཏད་ནས་གསོད་དགོས་ཟེར། ཁོང་ལ་ཡང་གཅིག་གཏད་བྱུང་བས་སྙིང་རྗེ་དྲག་པོ་སྐྱེས་ཏེ་འདི་གསོད་ག་ལ་ནུས་དགོངས་
ཙན་མན་ལས་དབྱུང་གསུང། བཀའ་རྩོམ་ལས། འཇུག་སྒོ་ཚལ་དང་ལྷོ་འབྲུག་རྭ་ལུང་པར། །འཇིགས་བྱེད་དྲག་པོའི་གཏོར་ཆེན་དྲུག་ཅུ་པ། །རྡོ་རྗེ་འཆང་དངོས་བློ་གྲོས་རྒྱ་མཚོ་དང། །ལྕང་སྐྱ་མཆོག་གི་སྤྲུལ་སྐུ་ཧེ་རུ་ཀ་བློ་བཟང་ཆོས་ལྡན་
རྣམ་གཉིས་ཞབས་དྲུང་ནས། །དེ་ཡི་ཐིག་དབྱངས་རྡ་ཆིངས་གནམ་དང་སའི། །འཁོར་ལོ་གཉིས་དང་ཟན་ལིང་ཤོག་ཡིད་གི་མན་ངག་ཀུན་ཐོས་ལས་མཁན་བདག་ལ་སྩལ། །འཕང་དུས་འགའ་ལ་རྨི་ལྟར་ཉམས་སོགས་བྱུང། །ཁོ་བོ་དྲག་དམིགས་
ཀྱི་སྐབས་མ་ཐག་པ། །བསམ་པ་ཙམ་གྱིས་སྙིང་རྗེས་འགའ་མ་དམིགས། །བདེན་རྫུན་དབང་དམ་དགེ་འདུན་དམིགས་ནུས་སམ། །དམིགས་ན་རྙགས་ཐོན་ངེས་སྣང་ཡང་ཡང་འཆར། །དེ་ལྟར་ན་ཡང་ཇོ་བོའི་སྐུ་མདུན་ན། །ཡུལ་ཡང་གཉན་སྙམ་

[022A]༄༅། །རྩུབ་པའི་སེམས་མ་བཞག་ཅེས་སོ། །སྟོན་ཆུ་མིག་ལུང་དུ་ཕེབས། ཁྲིད་ཁང་དུ་བཞུགས་ཏེ་རིམ་ལྔའི་དམར་ཁྲིད་བསྐྱངས་པས་དམིགས་པ་གསལ་ཞིང་རྟགས་ཀྱང་ཡ་མཚན་པ་བྱུང། ཞལ་ནས་ཀྱང། ངས་
དེ་དུས་ཁྲིད་ཀྱི་འཕྲོ་བསྐྱངས་ན་རྟོགས་པ་ཞིག་སྐྱེ་བ་འདྲ་སྙམ་པ་ཤར་གསུང། བཀའ་རྩོམ་ལས། དེ་ནས་ཡབ་གཅིག་རྒྱལ་བ་གཉིས་པ་ཡིས། །གནས་འདིར་གསར་འདུས་ལྷ་ཚོགས་ཞལ་གཟིགས་པས། །འདི་ན་མ་འོངས་དུས་ན་གསང་འདུས་ཀྱི། །
འདུས་སྡེ་འབྱུང་ཞེས་ལུང་བསྟན་དག་རྒྱུན་དུ། །གྲགས་པའི་ཆུ་མིག་ལུང་དུ་རིམ་ལྔ་ཡི། །དམར་ཁྲིད་ཕྱག་ལེན་བྱིན་རླབས་བདུད་རྩིའི་དད། །དྲོན་པོ་མ་འཆུག་ཉམས་མྱོང་ལྗགས་ཀྱིས་མྱང། །དགའ་དང་རྨི་ལྟས་ཏིང་འཛིན་རྩོན་པ་བྱུང། །མཚམས་གྲོལ་
ཁྲིད་སྟོན་ལག་རྗེས་རྒྱུད་བཞིན་དུ། །བཤད་པའི་གོ་རིམ་ཐོས་ཀྱང་སྐལ་ལྡན་རྣམས། །སྤུ་ལྡད་ཐལ་མོ་སྦྱར་དེས་སྙིད་ཚིམ་གྱུར། །རིད་ནས་ཡིད་ལ་བརྣག་པའི་ཡབ་གཅིག་རྗེའི། །ཐུགས་བཅུད་མར་མིའི་ཁ་པོ་འབྲུག་ལྟ་བུར། །སྒྲོགས་པ་རྒྱལ་ཀུན་
ཕྱག་བྱེད་མཁའ་འགྲོ་མའི། །སྙིང་གི་བཅུད་དེ་ཐོབ་སྙམ་དུས་ཀུན་དགའ། །ཞེས་སོ། །སྐབས་དེར་མནལ་ལམ་དུ། གཞུང་གི་འཁྲུལ་འཁོར་ལོག་སོང་ཟེར་བ་རྨིས། ཁྲིད་གྲོལ་ནས་རྒྱུད་ཆེན་ལ་ཞུས་པས། རྨི་ལམ་དེ་བདེན་པར་འདུག་
ཞ་ལུ་མཁན་པོས་འབྲི་གུང་ལུགས་ཀྱི་ལྕགས་སྡིག་འཁོར་ལོ་བྱས་པ་ལོག་སྐད་དུ་འདུག་ཞ་ལུ་མཁན་པོ་འདི་བྱེད་རྒྱུ་མད་ཞིང་གཞུང་དགའ་ལྡན་ཕོ་བྲང་འཕུང་རྐྱེན་དུ་འདུག་གསུང་ནས་ཐུགས་མ་མཉེས་པ་མཛད་སྐད། གཞན་ཡང་གནས་དེར་གཞི་

[022B] བཀའ་རྩོམ་ལས། གནས་དེར་གཞི་གསུམ་ཕྱག་ལེན་ལག་ཉ་སྲུང། །ནུབ་ལྷག་གཅོད་དང་དགར་དབྱངས་ཐིག་གསུམ་སོགས་
བཤད་བཞིན་ཕྱག་ལེན་བཏབ་པས་དགའ་ལྡན་པའི། །གུར་དཀར་གསེར་ཏོག་ལྟ་བུར་འགྲན་ཟླ་མེད། །དེ་ཡི་དོན་གྱི་དཔལ་ལྡན་རྒྱུད་གྲྭ་གཉིས། །གནམ་ལ་ཉི་ཟླ་ས་ལ་རྒྱུད་པ་གཉིས། །མཁས་པས་བསྔགས་དེ་དོན་ལྡན་སངས་རྒྱས་གསུང། །
ཞེས་སོ། །ལོ་དེར་བསྐྱེད་རྫོགས་གཉིས་དང། ཊཱིཀྐ་ཆུང་བ་ཐུགས་འཛིན་མཛད། འགྲེལ་པ་བཞི་སྦྲགས་ཀྱི་ས་ཁུངས་དང་གཞུང་གི་ཁོག་ལ་གོ་བ་ལེགས་པར་ཐེབས་པས་དགའ་བདེ་དབྱར་གྱི་ཆུ་བོ་ལྟར་གྱུར་གསུང། ཆུ་མིག་ལུང་གི་ཆོས་ཐོག་གྲོལ་
ནས་ལྷ་ས་རྒྱུད་ཁང་གི་ཐོག་ཏུ་ཕེབས། འཇིགས་བྱེད་ཀྱི་བདག་འཇུག་དང་རྡུལ་ཚོན་གྱི་ཕྱག་ལེན་མཛད། དགའ་ལྡན་དགུན་ཆོས་སྐབས་རྒྱུད་ཆེན་རྡོ་རྗེ་འཆང་གིས་བསྐྱེད་རྫོགས་ཆེན་མོ་གཉིས་ཀྱི་གཟབ་བཤད་དང་སྒྱུ་ལུས་ལྡང་ཚུལ་ལས་བརྩམས་ཏེ་དགག་
བཞག་གི་སྤྲོས་པ་དང་བཅས་སྔོན་མེད་པའི་ལེགས་བཤད་རིན་པོ་ཆེ་དུ་མའི་ཚོགས་ཀྱིས་དམ་པ་འདིའི་རྣམ་དཔྱོད་ཀྱི་གྲུ་རྫིད་ཡོངས་སུ་བཀད། དེ་ནས་འབྲས་སྤུངས་ཀྱི་ཆོས་ཐོག་ཏུ་ཕེབས། ཡེ་ཤེས་རྡོ་རྗེ་ཀུན་ལས་བཏུས་ཀྱི་བཤད་པ་གསན་པས་རྒྱན་
བདུན་གྱི་ཚིག་དོན་ལ་དེས་པ་རྙེད། ལོ་དེར་སེར་ཞབས་དྲུང་ལ་དུས་འཁོར་ཊི་ཀ་ཆེན་དང་འཇམ་དབྱངས་ཆོས་སྐོར་གྱི་དམར་ཁྲིད་ལན་གཉིས་གསན། དགུང་ལོ་སུམ་ཅུ་པ་མེ་སྦྲུལ་ལོ་ཞོགས་གུར་སྨོན་དུ་ཕེབས། ཊཱིཀྐ་ཆེ་བ་མཛད་དེ་ཊཱིཀྐ་དང་འགྲེལ་པ་ལེའུ་བཅུ་

[023A]༄༅། །གསུམ་པའི་མཚམས་སྦྱར་གྱི་བར་དུ་གསན། གཞན་ཡང་བདེ་ལམ་དང། བདེ་གསང་འཇིགས་གསུམ་གྱི་ཁྲིད་དང་ནཱ་རོ་ཆོས་དྲུག་གི་ཁྲིད་རྣམས་ཀྱང་ལོ་དེར་གསན་པར་མཛད། དེ་ནས་བ་སོར་སྐུ་མཚམས་དམ་པར་
བསྡམས་ནས་བསགས་སྦྱངས་དང་བླ་མའི་རྣལ་འབྱོར་ཤུགས་དྲག་ལ་རྒྱུན་རིང་བ་བསྒོམ་གྱིན་ཟབ་དོན་དབུ་མའི་ལྟ་ཁྲིད་བསྐྱངས་པས། རིང་པོ་མི་ཐོགས་པར་རྗེ་བཙུན་འཇམ་པའི་དབྱངས་ཀྱི་ཞལ་གྱི་བདུད་རྩི། ཀླུ་སྒྲུབ་ཡབ་སྲས་ཀྱི་དགོངས་པ། ཁམས་གསུམ་
ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ལེགས་པར་བཀྲལ་བའི་ངེས་དོན་མཐར་ཐུག་པ། ཆོས་ཐམས་ཅད་རང་རང་གི་གདགས་གཞིའི་སྟེང་ནས་རྡུལ་ཙམ་ཡང་མ་གྲུབ་པ་དང། ཐ་སྙད་ཚད་གྲུབ་ལ་རིགས་པས་མི་གནོད་པ་གཉིས་ཕན་ཚུན་གཅིག་གྲོགས་སུ་
གཅིག་སོང་བའི་རྟེན་འབྱུང་སྟོང་པ་དང་སྟོང་པ་རྟེན་འབྱུང་གི་དོན་དུ་ལེགས་པར་གཟིགས་པའི་ཟབ་མོ་དབུ་མའི་ལྟ་བ་ཁྱད་པར་ཅན་ཐུགས་རྒྱུད་ལ་འཁྲུངས། དེའི་སྟོན་ཆུ་མིག་ལུང་དུ་ཕེབས་ནས་འགྲེལ་པའི་འཇུག་གསན་ཞིང། ལོ་སྔ་ཕྱི་འདི་གཉིས་ལ་རྒྱུད་
སྡེ་བཞིའི་དཀྱིལ་འཁོར་སོ་སོ་དང། ལས་བཞིའི་སྦྱིན་སྲེག་མཆོད་རྟེན་སོགས་ཀྱི་ཐིག་དང། གར་དབྱངས་སོགས་རྒྱུད་པ་ན་གང་ཡོད་བསླབས་པས་ཚེགས་མེད་པར་མཁྱེན། ཆོས་ཐོག་གྲོལ་ནས་མར་ལམ་རྒྱུད་ཀྱི་དམ་བཅའ་ཆེན་མོ་བཞག་དེ་དུས་སྨད་
རྒྱུད་ན། སེ་འབྲས་དགེ་གསུམ། བཀྲ་ཤིས་ལྷུན་པོ། རྭ་བ་སྟོད། མངའ་དྭགས་སོགས་ནས་བྱོན་པའི་དབུས་གཙང་ཁམས་གསུམ་གྱི་དགེ་བཤེས་ཆེན་པོ་མང་པོ་ཡོད་པས། མདོ་རྒྱུད་གང་གི་བགྲོ་གླེང་བཏང་ཀྱང་ལན་ཐོགས་མེད་དུ་བཏབ་

[023B] །དགུན་དགའ་ལྡན་གྱི་ཆོས་ཐོག་ལ་ཕེབས་ནས་བསྐྱེད་
རྫོགས་ཀྱི་གཟབ་བཤད་ཆེན་མོ་གསན་ཞིང་ཕྱག་ལེན་དང་སྔགས་ཀྱི་ཡིག་ཆ་ཕལ་ཆེར་ལ་སླར་ཡང་ཞིབ་གཟིགས་མཛད། དགུང་ལོ་སོ་གཅིག་པས་རྟའི་ལོ། ཞོགས་གུར་སྨོན་དུ། འགྲེལ་པ་དང་ཊཱིཀྐ་གསན། བླ་མ་རྒྱུད་མཆོད་བྱས། སྟོན་ཆུ་
མིག་ལུང་དུ། རིམ་ལྔའི་དམར་ཁྲིད་ལ་བཞུགས། ཆོས་ཐོག་དེ་གྲོལ་ནས། ལྕང་སྐྱ་རྡོ་རྗེ་འཆང་དང་རྗེ་འདི་པ་དཔོན་སློབ་གཉིས་ཀྱིས་ལྷ་ས་རྒྱུད་ཁང་གི་འཇིགས་བྱེད་མགོན་ཆོས་ཀྱི་སྐུ་གསར་བཞེངས་ལ་གཟུངས་གཞུག་ཕུལ། སྐབས་དེར་སྒོ་མང་ཟུར་པ་
སྨིན་གྲོལ་ཆོས་ཀྱི་རྒྱལ་པོ་ཧོར་ནོ་མོན་ཁང་དབུས་སུ་ཕེབས་པ་དང་མཇལ་ཏེ་ཆོས་འབྲེལ་ཞུས། རིམ་གྱིས་དགའ་ལྡན་དགུན་ཆོས་དང། འབྲས་སྤུངས་ཆོས་ཐོག་གཉིས་སུ་ཕེབས། སྐབས་དེར་རྒྱུད་པའི་གྲྭ་པ་ཕལ་ཆེར་གྱིས་དམ་བཅའ་ཐོན་རིམ་དང་གང་ས་
ནས་ཞོགས་གུར་སྨོན་གྱི་དགེ་བསྐོས་ཁྱེད་རང་ལ་འོས་ཟེར་གྱིན་འདུག་པས་ཐུགས་མ་བདེ་བར། རྒྱུད་ཆེན་ལ་དགོངས་པ་ནན་ཞུས་བྱས་ཏེ་བྱོལ་ཐབས་མཛད་པས་ཐུགས་བཞེད་ལྟར་བྱུང། དགུང་ལོ་སོ་གཉིས་པས་ལུག་གི་ལོ་ལ་ཆོས་ཐོག་ཕལ་ཆེར་འགྲིམ་
ཞིང༑ རྒྱུད་པ་ཆོས་རྗེ་རྡོ་རྗེ་འཆང་བློ་གྲོས་རྒྱ་མཚོ་ལ་རྒྱལ་བ་དབེན་ས་པ་ནས་བརྒྱུད་པའི་འཁྲུལ་འཁོར་ཡང་ཞིབ་པར་གསན། སྟོན་བཟླ་བ་བརྒྱད་བའི་ནང་དུ། ཆོས་གྲྭ་ཆེན་པོ་དཔལ་ལྡན་འབྲས་སྤུངས་ཀྱི་འདུ་ཁང་ཆེན་མོར། དཀྱིལ་འཁོར་རྒྱ་

[024A]༄༅། །མཚོའི་མངའ་བདག་རྡོ་རྗེ་འཆང་ཕྲེང་བ་པ་ཕུན་ཚོགས་ལེགས་འབྱོར་བར་གྲགས་པའི་དྲུང་དུ། སྐྱེས་ཆེན་དམ་བ་དུ་མ་དང་ལྷན་དུ་རྡོ་རྗེ་འཕྲེང་བའི་དབང་ཡོངས་སུ་རྫོགས་པ་ཉི་མ་བཅོ་བརྒྱད་ཀྱི་རིང་ལ་ལེགས་པར་གསན་
པས་ཐུགས་ཀྱི་ཟ་མ་ཏོག་སྨིན་བྱེད་བདུད་རྩིའི་ཆུ་རྒྱུན་གྱིས་ཡོངས་སུ་གང། རྒྱུད་དུ་ཕེབས་རིང་ལ། རྒྱུད་སྡེ་བཞིའི་འགྲེལ་པ། འགྲེལ་བཤད། གསང་བདེ་འཇིགས་གསུམ་དུས་འཁོར་སོགས་ཀྱི་བསྐྱེད་རྫོགས་མན་ངག་ཆ་ལག་དང་བཅས་པ་ལ་
ཞིབ་ཏུ་སྦྱངས་པས་གསང་ཆེན་རྡོ་རྗེ་ཐེག་པའི་དགོངས་དོན་འབྱེད་པ་ལ་མི་འཆུགས་པའི་གཟེར་ཐེབས། གཞན་ཡང། གར་ཐིག་དབྱངས་གསུམ། རབ་གནས་སྦྱིན་སྲེག་གཏོར་མ་འཁོར་ལོ་སོགས་ཀྱི་ཕྱག་ལེན་དང་བཅས་པའང་རྩིད་ཆོས་སུ་མ་སོང་
བར་མཁས་པ་མང་པོའི་མདུན་དུ་ཞུན་ཐར་ལེགས་པར་བཅད་དེ་དྲི་གཏུགས་མཛད་པས་ཕྱག་ལེན་ཕྲ་མོ་ཚུན་ཆད་ཀྱང་ལྷག་མ་མེད་པར་ཐུགས་སུ་ཆུད། དེ་ལྟར་སྐྱེས་པ་དང་སྦྱངས་པའི་བློ་གྲོས་ནི་ནམ་མཁའ་ལྟར་མཆོག་ཏུ་ཡངས། སངས་རྒྱས་ལས་ཀྱང་དཀོན་པའི་
ཐེག་པ་ཆེན་པོའི་ཆོས་ཀྱི་གན་མཛོད་ལ་ནི་དབང་འབྱོར། ལེགས་བཤད་འདོད་དགུའི་ཆར་ཆེན་ཅི་ཡང་འབེབས་པས་སྐལ་ལྡན་སྔགས་འཆང་བྱེ་བའི་བློ་གྲོས་ཀྱི་དབུལ་བ་སེལ་བ་ལ་ནི་ཡོངས་སུ་མཁས། རྨད་དུ་བྱུང་བའི་མཁྱེན་རབ་ཀྱི་རོལ་མཚོ་སྔོན་མེད་པའི་ཡོན་
ཏན་རིན་པོ་ཆེ་དུ་མའི་འབྱུང་གནས་སུ་གྱུར་ཀྱང་ཁེངས་པ་དང་དྲེགས་པ་སྤངས་པའི་རྣམ་དཔྱོད་ཀྱི་ཉིན་བྱེད་ཐུབ་བསྟན་གླིང་བཞིའི་མཁའ་ལ་རྒྱུ་བར་བྱེད་དོ། །སྨྲས་པ། བློ་གསལ་རྐང་འཐུང་འཁྲིགས་པའི་ཆུ་གཏེར་ནང། །ཟབ་དོན་མུ་ཏིག་རླབས་ཕྲེང་

[024B] །རྣམ་དཔྱོད་འདབ་གཤོག་གཡོ་བའི་མགྲིན་རྔ་ཅན། །ལེགས་བཤད་གླུ་དབྱངས་རོལ་པའི་ཟློས་གར་འཛིན། །དགེ་ལེགས་རིན་ཆེན་རྡུལ་མང་ཉེར་བརྩེགས་ལྷག་བསམ་ཉལ་འགྲོའི་ཤ་མ་ཐབས་འཕྱད། །ངེས་གསང་རྒྱུད་སྡེའི་བང་རིམ་
མངོན་དགའ་རིམ་གཉིས་ཉི་ཟླའི་རྣ་ཆ་གཡོ། །རྣལ་འབྱོར་ལེགས་བྲིས་བྱེ་བའི་རོལ་གནས་སྐལ་བཟང་གསེར་རིའི་ཕྲེང་བས་བསྐོར། །ཨེ་མ་སྔོན་མེད་ལྷུན་པོ་འདི་ཡིས་ཐུབ་བསྟན་གླིང་བཞི་ཅི་ཡང་མཛེས། །རྡོ་རྗེ་ཐེག་པའི་གསུང་རབ་ལམ་གསུམ་འབབ། །མ་
ལུས་བློ་བཟང་ཞལ་དུ་ཧུབ་གཅིག་གིས། །དྲངས་ཚེ་རིག་འཛིན་བྱེ་བའི་ཅོད་པན་དུ། །ཞབས་སྐྱེས་ཟླ་བའི་འཁྲི་ཤིང་དལ་གསོ་བསྟེན། །ཞེས་བྱ་བ་ནི་མཁས་ཤིང་གྲུབ་པའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་ངོ་མཚར་
སྐལ་བཟང་འཇུག་དོགས་ཞེས་བྱ་བ་ལས་གསང་སྔགས་རྡོ་རྗེ་ཐེག་པ་ལ་གསན་སྦྱོད་གཙོ་བོར་མཛད་པའི་ལེའུ་སྟེ་ལྔ་བའོ།།    ༈    །།དེ་ལྟར་མཁས་ཤིང་གྲུབ་པ་བརྙེས་པའི་དམ་པ་དུ་མའི་ཞབས་ཀྱི་པདྨོ་ལ་ཉེ་བར་གཏུགས་ནས་བདེ་བར་
གཤེགས་པའི་མདོ་དང་སྔགས་ཀྱི་གཞུང་ལུགས་རྒྱ་མཚོ་ལྟ་བུ་ལ་ལེགས་པར་སྦྱངས་པས་རིང་པོ་མི་ཐོགས་པར་དེ་དག་གི་དགོངས་དོན་རྣམས་རྒྱལ་བའི་དགོངས་པ་བཞིན་དུ་འབྱེད་པ་ལ་གཞན་གྱི་དྲིང་ལ་མི་འཇོག་པའི་ཤིང་རྟ་ཆེན་པོར་གྱུར་བ་དེའི་ཚེ། འཕགས་
པ་སྡོང་པོ་བཀོད་པའི་མདོ་ལས། ཡང་དག་སངས་རྒྱས་བསྟན་པ་འདི། །ཐོས་པ་ཙམ་གྱིས་མི་འགྲུབ་པོ། །དཔེར་ན་ལ་ལ་ཆུ་ཀླུང་གིས། །སྟོབས་མེད་ནན་གྱིས་ཁྱེར་བདག་སྐོམ་ནས་ཤི་བར་གྱུར་པ་བཞིན། །ཞེས་གསུངས་པ་ལྟར་གཞུང་ལུགས་
[025A]༄༅། །ཀུན་ལ་མང་དུ་ཐོས་པ་མཆོག་ཏུ་གྱུར་ཀྱང་ཐོས་པའི་དོན་ལ་རྩེ་གཅིག་ཏུ་འདྲིས་པའི་སྒོ་ནས་ཉམས་སུ་ལེན་པ་ཞིག་མ་བྱུང་ན། ཆུས་ཁྱེར་བ་འགའ་ཞིག་སྐོམ་པས་གདུང་ནས་ཤི་བ་དང་ཁྱད་པར་མ་མཆིས་པས་ད་ནི་ངེས་པར་
ཚེ་འདིའི་འཁྲི་བ་བཙན་ཆོད་དུ་སྤངས་ནས་རྒྱལ་བས་བསྔགས་པའི་དབེན་གནས་ཤིག་ཏུ་སྒྲུབ་པ་སྙིང་པོར་བྱེད་པའི་དུས་ལ་བབ་པོ་སྙམ་དུ་རི་ཁྲོད་དུ་འབྱོན་པའི་བསྐུལ་མ་ཡང་ཡང་འདེབས་ཤིང་ཡོད་པ་ལ། ཉིན་གཅིག་ལྕང་སྐྱ་རྡོ་རྗེ་འཆང་གིས་རྗེ་འདི་ལ། ཁྱོད་
རྒྱུད་ཀྱི་བླ་མ་འདོད་དམ་གསུངས་པ་ལ། རྗེ་འདིས་ཁྱེད་གང་གསུང། ད་སྔར་ནས་ཆོས་ཁོ་ན་ཞིག་བྱེད་འདོད་པ་ཁྱེད་ཀྱིས་མཁྱེན་མོད་ཅེས་ཞུས་པས། རིན་པོ་ཆེ་བའི་ཞལ་ནས། ཁྱོད་བླ་མ་མི་འདོད་ན་ད་ལྟ་ནས་བྱོལ་ཐབས་མཛད་ན་དགའ་བ་འདྲ། རྒྱུད་
པ་ཆོས་རྗེས་ཁོང་རང་གི་འཕྲོ་ལ་ཁྱོད་ཁྲི་ལ་འཇོག་རྩིས་མཛད་ཀྱིན་འདུག་ཅེས་གསུང་བྱུང་བར། རྗེ་འདིས་རྙེད་བཀུར་དང་གོ་ས་མཐོན་པོ་སོགས་ལ་ཐུགས་བཞེད་གཏན་ནས་མེད་པའི་སྟབས་ཐུགས་ཤིན་ཏུ་མ་བདེ་བར། ཆོས་རྗེ་རྒྱུད་ཆེན་པའི་དྲུང་དུ་
བྱོན་ནས་རི་ཁྲོད་དུ་ཕེབས་འདོད་ཀྱི་དགོངས་པ་ཞུས་པར། ཁྱོད་ལ་རྒྱུད་ཀྱི་དགོངས་པ་གཏན་ནས་མི་འོང། རེ་ཞིག་མཚམས་སྡོམ་མམ། གཞན་དུ་བཞུགས་འདོད་ན་དེ་ཀ་གྱིས་ཞེས་དགོངས་པ་མ་གནང། རྗེས་སོར་ཡང་བསྐྱར་གྱིས་གནང་བ་ཞུ་བར་
ཕེབས་པའི་ཚེ། སྐུ་མདུན་དུ་ལྕང་སྐྱ་རྡོ་རྗེ་འཆང་ཡང་བཞུགས་འདུག་པ་ལ། སྔར་ལྟར་ཞུས་པས། སྤྱན་ཧུར་གྱིས་གཟིགས་ནས་གླེན་པ་འདི་གང་ཟེར། ཁྱོད་ཀྱི་དོན་ང་རང་གིས་ཤེས་མོད། གནང་བ་མི་ཡོང་གསུང། ལྕང་སྐྱ་རྡོ་རྗེ་འཆང་གིས་

[025B] གནང་བ་བྱིན་ན་ཞུས་པས། ཐུགས་ཁྲོས་པ་ལྟར་མཛད་དེ། འདིའི་བློ་ཐུག་ན་ཁྱོད་ཡོད་ཅེས། ལྕང་སྐྱ་རིན་པོ་ཆར་བཀའ་བཀྱོན་ཡང་མཛད་སྐད། དེ་ནས་ཡང་ནན་ཞུ་བྱས་པས། ཆོས་རྗེ་རྒྱུད་ཆེན་པ་ཐུགས་མ་རངས་པ་ལྟར་
མཛད་ནས་འོན་ཁྱེད་ཚོས་གང་འདོད་པ་དེ་གྱིས་ཞེས་གསུང་བ་ལ། དགོངས་པ་ཁྲོལ་བ་ཐུགས་རྗེ་ཆེ། ཕྱིན་ཆད་ཐུགས་ལ་བཏགས་དགོས་ཞེས་ཞུས་ཏེ། རི་ཁྲོད་དུ་ཕེབས་པའི་ཐག་བཅད། དེ་ནས་སོ་གསུམ་པ་ལྕགས་སྤྲེལ་གྱི་ལོ། སློབ་སྤྲིང་ལས་
ཟླ་བའི་དཀྱིལ་འཁོར་གསལ་བས་ཉེ་བར་བརྒྱན་བྱས་ཤིང། །རྐེད་ཆིངས་ཆར་ཆེན་སྤྲིན་གྱིས་འཁྲིགས་པར་འཁྱུད་གྱུར་པ། །རི་རྩེའི་ནགས་ཀྱི་མཐོང་དེར་ཆགས་པ་མེད་པར་ནི། །རླུང་ལྟར་གཡོ་བའི་རང་བཞིན་ཚེ་གཏུགས་སྐལ་བ་ཆེ། །ནགས་མཐོང་རི་
དྭགས་རྒྱུ་བའི་ཚོགས་ཀྱིས་བརྟེན་བྱས་པ། །ཀུན་ནས་ཉམས་དགའ་བཟང་པོ་དེ་ན་སྐྱིད་པ་གང། །དེ་ཅི་དགའ་བའི་ནགས་ཚལ་ལྟ་མོ་ཉམ་ཕག་ཏུ། །ཐེལ་གྱིས་འབེབས་པའི་རྡོ་ལེབ་ཅན་ནའང་ཡོད་གྱུར་རམ། །རི་སུལ་ཡངས་པ་སྐྱེ་བོ་ལང་ལོང་མེད་པས་རབ་
བདེ་བ། །ཉེར་སྤྱོད་རྒྱ་ཆེན་ཁོར་ཡུག་ནགས་ཚལ་སྔོ་འཁྲུངས་ཕྲེང་བ་སྦྲེངས། །ཆུ་ངོགས་སྙན་པ་ཕུ་ཆུའི་ཧཱུཾ་སྒྲ་རྔ་ལྟར་སྙན་པ་ཡིས། །བདག་ཅག་ཉོན་མོངས་ཡུལ་མ་ཡིན་ཞེས་མགྲོན་ལ་སྒྲོགས་པ་བཞིན། །ཞེས་གསུངས་པ་ལྟར་སྔོན་གྱི་དྲང་སྲོང་དག་དང་
དགེ་སློང་ཆོས་སྨྲ་བ་དག་གི་བ་སྟི་གནས་གཅིག་པུར་གྱུར་པ། ལྷའི་དགའ་ཚལ་ལྟར་ཡིད་དུ་འོང་པའི་སྨན་དང། ནགས་ཚལ་གྱི་ཕྲེང་བ་མངོན་པར་དཀྲིགས་པ། ཤིན་ཏུ་དྲི་ཤམ་པའི་མེ་ཏོག་གི་ཚོགས་ཀུན་ཏུ་རྒྱས་པའི་དོ་རར་བུང་བ་མང་པོ་སྙན་པའི་སྒྲ་དི་རི་

[026A]༄༅། །རི་སྒྲོགས་ཤིང་འདབ་ཆགས་ཁ་དོག་སྣ་ཚོགས་པ་དག་མགྲིན་པའི་གླུ་དབྱངས་དང་རྗེས་སུ་ཆགས་པའི་རྩེད་འཇོའི་གར་གྱི་དུས་སྟོན་ལ་ཡིད་མཆོག་ཏུ་གཞོལ་བ། མི་དང་གཅན་གཟན་གདུག་པའི་འཚེ་བ་དང་བྲལ་པའི་རི་
དྭགས་གཞོན་ནུའི་རིགས་མང་པོ་ཡང། མར་གད་ཀྱི་མྱུ་གུའི་འདབ་མ་རྣམ་པར་བཀྲམ་པའི་རིའི་སུལ་རྣམས་སུ་བག་ཕེབས་ཤིང་དལ་བུས་རྒྱུ་བ། བཻ་ཌཱུརྱའི་མདོག་དང་འགྲན་པའི་སྨུག་པ་སྔོན་པོའི་དོ་ཤལ་གྱིས་རི་ཡི་མགུལ་བ་བརྒྱན་ཅིང། ངོས་ཀུན་
ནས་རྣལ་འབྱོར་པའི་ལུས་ཀྱི་སྐྱེད་ཚལ་ཡོངས་སུ་རྒྱས་པའི་ཆུའི་རྒྱུན་ཟླ་བའི་ཁུ་བ་ལྟ་བུར་འབབ་པ་དག་གིས་མངོན་པར་མཛེས་པ། དྲི་མ་མེད་པའི་ཏིང་ངེ་འཛིན་གྱི་ཡོན་ཏན་ཁྱད་པར་དུ་བྱེད་པའི་མཐུན་པའི་ཡོ་བྱད་དུ་མས་ཡོངས་སུ་གང་བའི་གྲུབ་པའི་གནས་
མཆོག་དཔལ་རི་བོ་དགེ་འཕེལ་དུ་བྱོན་ནས། རྙེད་པ་དང། བཀུར་སྟི་དང། གྲགས་པ་དང། ཚིགས་སུ་བཅད་པ་སོགས་ཚེ་འདིའི་ཕུན་ཚོགས་ལའང་རྗེས་སུ་མི་ལྟ་བར། ཞི་བ་དང། དུལ་བ་དང། དབང་པོའི་སྒོ་སྡོམ་པ་དང། ཟས་ཀྱི་ཚོད་
རིག་པ་དང། ནམ་གྱི་ཆ་སྟོད་སྨད་ལ་མི་ཉལ་བར་རྣལ་འབྱོར་ལ་བརྩོན་པ་དང། ཤེས་བཞིན་དུ་སྤྱོད་པ་སོགས་ཡོན་ཏན་གྱི་ཁྱད་པར་དུ་མ་དང་རྗེས་སུ་འབྲེལ་བའི་རྣལ་འབྱོར་གྱི་རིགས་མང་པོ་ལ་ཉམས་བཞེས་ལྷུར་མཛད་ཅིང། ཁྱད་བར་དུ་འཁོར་བ་
མཐའ་དག་སྲིན་མོའི་གླིང་ལྟར་མཐོང་བའི་ངེས་འབྱུང་གི་བསམ་པ་དང། སེམས་ཅན་ཀུན་སྒྲོལ་བར་འདོད་པའི་བྱང་ཆུབ་ཀྱི་སེམས་དང། བདག་ཏུ་འཛིན་པའི་འདྲ་བ་ཀུན་ཏུ་གཅོད་པའི་ཡང་དག་པའི་ལྟ་བ་གསུམ་དང། རིམ་པ་གཉིས་གཙོ་བོར་གྱུར་པའི་མདོ་

[026B] །སྐབས་ཤིག་དབང་ལུང་དང་མན་ངག་གི་གཏེར་མཛོད་དགེ་སློང་འཇམ་དབྱངས་གྲགས་པའི་སྐུ་ཞབས་ནས་ཕེབས་དགོས་གསུངས་པ་བཞིན་པོ་ཏ་ལར་བྱོན། དགེ་སློང་ལགས་
ལ་དགེ་ལུགས་ཀྱི་ཆོས་རྒྱུན་མང་དུ་གནང། དགེ་སློང་དགྱེས་ནས་སླར་ཡང་ཆོས་བཀའ་ཅི་རིགས་གནང་དགོས་ཞེས་སྙན་གསན་ཀྱང་ཕུལ། ཕར་དགེ་སློང་ལ་ཡང་ཆོས་འབྲེལ་ཞུས། དེ་ནས་ཕྲེང་བ་པ་ཕུན་ཚོགས་ལེགས་འབྱོར་བ་ལ་འཁྲུལ་འཁོར་
གྱི་ཁྲིད་ཞུས་པར་རྒྱལ་དབང་རིན་པོ་ཆེར་དགོངས་པ་ཞུ་དགོས་གསུང་བ་བཞིན་སྙན་སྒྲོན་ཞུས་པས། དེ་ཤིན་ཏུ་ལེགས། ཞིབ་པོར་སློབ་ཅེས་བཀའ་རྒྱ་ཡང་ཁྲོལ་ཏེ། ས་འཁོར་གནམ་འཁོར་ལིངྒ་བྲི་ཐབས་ཡིག་ཆུང་གསུམ་སོགས་དང། སྲིད་གསུམ་
རྣམ་རྒྱལ། ལས་བཞིའི་སྦྱིན་སྲེག་བཅས་ཀྱི་ཕྱག་ལེན་ལ་ཞིབ་ཏུ་སྦྱངས་པས། ཕྲེང་བ་པ་ཡང་མཉེས་ནས་ངས་སློབ་མི་དགོས། ཁྱོད་ཀྱིས་ཤེས་ཚར་འདུག་ཅེས་བསྔགས་བརྗོད་མཛད་ཅིང། ཕྲེང་བ་པ་ལ་གང་ཡོད་ཀྱི་མན་ངག་རྣམས་ལེགས་པར་
སྩལ༑ དགུང་ལོ་སོ་བཞི་པ་ལྕགས་བྱ་ལོའི་དཔྱིད་ཀ་ཆོས་གྲྭ་ཆེན་པོ་སེ་འབྲས་དགེ་གསུམ་སོགས་ཆོས་སྡེ་སོ་སོའི་སྐྱེད་ཚལ་ནས་གང་གི་ཡོན་ཏན་བླ་ན་མེད་པའི་དྲི་བཟང་གི་ཕོ་ཉས་བཀུག་པའི་བློ་གསལ་གདུལ་བྱའི་བུང་བ་སྤྲིན་ལྟར་འདུས་བ་ལ། བྱང་
ཆུབ་ལམ་གྱི་རིམ་པའི་དམར་ཁྲིད་འཇམ་དཔལ་ཞལ་ལུང་གི་ཁྲིད་རྒྱས་པར་སྩལ། དེ་ཡང་གསུང་རྣོ་ཞིང་དམིགས་རིམ་མྱོང་ཐོག་ལ་བསྐོར་ནས་གསུངས་པས་ཕལ་ཆེར་གྱི་བློ་སྣ་འགྱུར་ཞིང། ལམ་ཁྲིད་སྐྱོང་མཁན་ཡང་མང་དུ་བྱུང། དེའི་ཚེ་འབྲུག་གི་

[027A]༄༅། །ཐོག་མ་གྲགས་ཤིང། མེ་ཏོག་གི་ཆར་འབབས་པ་སོགས་ཡ་མཚན་པའི་ལྟས་ཕུན་སུམ་ཚོགས་བ་དུ་མ་བྱུང། འདི་ལམ་ཁྲིད་གནང་བའི་ཐོག་མ་ཡིན། དེ་ནས་སྔོན་གྱི་ལས་འབྲེལ་བཟང་པོས་མཚམས་སྦྱར་བར་
མ་ཟད། རྒྱལ་དབང་ཐམས་ཅད་མཁྱེན་པའི་སྐུ་ཞབས་ནས་ཀྱང་རྒྱུད་ཆེན་དཀོན་མཆོག་ཡར་འཕེལ་ལ་བསྔགས་བརྗོད་རྒྱ་ཆེར་མཛད་པའང་ཡང་ཡང་གསན་པ་དང། ལྷག་ཏུ་དགེ་ལུགས་པའི་སྙན་བརྒྱུད་ཀྱི་མན་ངག་ཕལ་ཆེ་བའི་རྒྱུན་ཀྱང་ནུབ་ཏུ་ཉེ་བར་འདུག་པ་
གཟིགས་པའི་རྐྱེན་བྱས། ལྕང་སྐྱ་རྡོ་རྗེ་འཆང་དང། རྗེ་འདི་པ་དཔོན་སློབ་གཉིས། ཆོས་རྒྱུན་འཚོལ་བའི་ཆེད། ལྕང་སྐྱ་རིན་པོ་ཆེ་དབེན་ས་དང། རྗེ་འདི་སྲད་རྒྱུད་དུ་ཕེབས་པའི་བཀའ་གྲོས་མཛད་ནས་རིན་པོ་ཆེ་པ་དབེན་སར་བྱོན་ནས་རྡོ་རྗེ་འཛིན་པ་
དཀོན་མཆོག་རྒྱལ་མཚན་གྱི་ཞབས་ལ་གཏུགས་ནས་དབེན་ས་སྙན་བརྒྱུད་ཀྱི་མན་ངག་རྫོགས་པར་ཞུས་ཤིང། རྗེ་འདི་སྲང་རྒྱུད་དུ་ཕེབས་ནས་རྒྱུད་ཆེན་རིན་པོ་ཆེའི་དྲུང་དུ་རི་བོ་དགེ་ལྡན་པའི་སྙན་བརྒྱུད་ཀྱི་གདམས་པ་ཡོངས་སུ་རྫོགས་པ་ཞུ་བར་མཛད་པ་ཡིན་ལ་
དེའི་ཚུལ་ནི། རྗེ་འདི་གཙང་དུ་འབྱོན་པའི་ཐུགས་དགོངས་གཏད་དེ། ལམ་གྲོགས་ཞིག་བཙལ་ནས་སྲད་རྒྱུད་དུ་ཕེབས། ལམ་བར་སྐུ་ཅུང་ཟད་བསྐུར་ཀྱང་བླ་མ་ལ་གསོལ་བ་བཏབ་པས་སྐྱོན་མ་བྱུང་གསུང། སྲད་དང་ཉེ་བར་ཕེབས་པའི་ཉིན་ཆར་
ཞོད་ཆེན་པོ་བྱུང་ནས་ན་བཟའ་ཐམས་ཅད་གཤེར་བར་གྱུར་ཏེ་ཕེབས་དཀའ་སེ་བ་ཞིག་གི་ངང་ལ་སྲོད་ཀྱི་དུས་སྲད་ཀྱི་ལུང་པའི་མདར་ཕེབས། སྐུ་ཟླ་དེ་སྔོན་ལ་སོང་ནས་གནས་ཚུལ་ཞུས་པས། སྔར་ནས་རྗེ་འདིའི་སྙན་གྲགས་གསན་པར་བརྟེན། རྡོ་རྗེ་

[027B] གྲྭ་པ་གཅིག་ལ་གསོལ་ཇ་དང། རྟ་བསྐུར་ནས་བསུ་བར་བཏང་འདུག་པ་ལ། རྟེན་འབྲེལ་གྱི་ཁྱད་ནས་སང་སྔ་དྲོ་མཇལ་དགོས་གསུང། སླར་ཡང་རྒྱུད་ཆེན་སྐུ་ཞབས་ནས་གསོལ་ཇ་དང་ན་བཟའ་
བསྐུར་ནས་ན་བཟའ་རྙིང་པ་རྣམས་བརྗེ་བར་མཛད། ཞལ་ནས། དེ་དུས་དཀའ་ལས་འདི་འདྲ་བྱུང་བ་སྐྱེ་བ་གཞན་དུ་སྡིག་པ་ཆེན་པོ་བསགས་པ་འདྲ་སྙམ་པ་ཤར་ཀྱང། བླ་མའི་གདམས་ངག་གིས་སེམས་རྒྱུད་ལ་ཕན་ཐོགས་པའི་རྟེན་འབྲེལ་དུ་འདུག་ཆོས་
གང་ལ་དཀའ་སྤྱད་བྱས་པ་དེས་གཞན་ལ་ཕན་ཐོགས། ཕར་ཕྱིན་ལ་སེང་གེ་བཟང་པོ་དཀའ་སྤྱད་ཆེ་བས། དེའི་བཤད་རྒྱུན་འཕེལ་རྒྱས་ཆེ་བ་འདི་ཀ་ཡིན་གསུང། དེའི་སང་ཉིན་སྔ་དྲོ་མཇལ་ཕྲད་མཛད་པའི་དུས་ཁ་བཏགས་ལྔ་འབྲེལ་ཞིག་ཕུལ་ཏེ་ཞབས་
སྤྱི་པོར་བླངས་ཞལ་མཐོང་བ་ཙམ་ནས་མ་བུ་ཕྲད་པ་ལྟར་མཛད་ཅིང་སྐུ་ཚེ་དུ་མར་འབྲེལ་བའི་རྟེན་འབྲེལ་གྱི་སྣད་བ་མ་འགགས་པར་ཤར། རྒྱུད་ཆེན་རིན་པོ་ཆེས་རྗེ་འདི་ལ་ཁྱེད་ཀྱིས་ཆོས་ཇི་འདྲ་བསླབ་ཅེས་དྲི་བ་མཛད་པར། མདོ་ལ་པོ་ཏི་ལྔ་རགས་རིམ་དང་
སྔགས་ལ་སྨད་རྒྱུད་དུ་འགྲེལ་པ་དང་ཊཱིཀྐ་བསྐྱེད་རྫོགས་སོགས་ལ་སྦྱངས་ཞུས་པས། འོ་ན་མདོ་སྔགས་ཐམས་ཅད་བསླབ་པ་རེད། དབུ་མ་འདི་མདོ་སྔགས་ཐམས་ཅད་ཀྱི་ལམ་གྱི་ཕྱེད་ཡིན་པས་བསླབ་ཚར་བདེ་ལེགས་འདུག། ཐལ་རང་གཉིས་རང་བཞིན་ཡོད་མེད་རྩོད་ཚེ་
ཆོས་ཅན་མཐུན་སྣང་བ་མེད་ཟེར་བའི་དོན་དེ་གང་ཡིན་གསུང་བ་ལ། ལུང་དྲངས་ནས་ཞུས་པར་ང་རང་ལ་ལུང་འདྲེན་མི་དགོས། ལེགས་བཤད་སྙིང་པོ་སྟོང་ཐུན་ལམ་རིམ་སོགས་པའི་བློ་ལ་ཡོང། གོ་དོན་གྱི་འགག་དེ་གསུང་དགོས། ཞེས་དྲི་བ་མཛད་པར། རྗེ་འདིས། དངོས་སྨྲ་བའི་

[028A]༄༅། །ལུགས་ལ་སྒྲ་མ་འཁྲུལ་བའི་ཚད་མའི་རྙེད་དོན་དང། ཐལ་འགྱུར་བའི་ལུགས་ལ་སྒྲ་འཁྲུལ་བའི་ཚད་མའི་རྙེད་དོན་ཡིན་པ་ལ་ཐུག་ཚུལ་སོགས་ཀྱི་རྒྱུ་མཚན་གསལ་ལ་འདྲིལ་ཞིང་མདོར་བསྡུས་པ་ཞིག་ཞུས་པས། ཕྱག་
ཐལ་མོ་སྦྱར་ནས་གོ་བདེ་པོ་བྱུང་ཞེས་མཉེས་མཉེས་མཛད། ཡང་ཁོང་གིས། ཚིག་གསལ་ན་ཐལ་འགྱུར་བ་དང་དངོས་སྨྲ་བ་གཉིས་སྒྲ་བདེན་པར་ཡོད་མེད་རྩོད་ཚེ་ཆོས་ཅན་མཐུན་སྣང་བ་མི་སྲིད་གསུང། དེ་ལ་ལེགས་ལྡན་གྱིས། རྒོལ་བ་དེ་གཉིས་
ཀྱིས་སྒྲ་བདེན་པར་ཡོད་མེད་རྩོད་ཚེ་ཆོས་ཅན་མཐུན་སྣང་བ་སྤྱི་ཙམ་དགོས་པའི་དཔེར། སངས་རྒྱས་པས། བྱེ་བྲག་པ་ལ། སྒྲ་མི་རྟག་པར་དམ་བཅས་ནས་སྒྲུབ་པའི་ཚེ། རྒོལ་བ་དེ་གཉིས་ཀྱིས་འདོད་པའི་ཁྱད་པར་དོར་བའི་ཆོས་ཅན་སྤྱི་ཙམ་
མཐུན་སྣང་བ་འཛིན་པ་དང། བྱེ་བྲག་པས། གཅེར་བུ་པ་ལ་སྒྲ་མི་རྟག་པར་སྒྲུབ་པའི་ཚེ་དེ་ལྟར་མཐུན་སྣང་བ་དགོས་པ་བཞིན་ཞེས་བཀོད་པ་ལ་ཐལ་འགྱུར་བ་རྣམས་ཀྱིས་ལན་ཇི་ལྟར་འདེབས་གསུངས་པས། ཟླ་གྲགས་ལུགས་ལ་དཔེ་དོན་མི་འདྲ་
ཐལ་འགྱུར་བ་དང། དངོས་སྨྲ་བ་གཉིས་དེ་ལྟར་རྩོད་ཚོ་ཆོས་ཅན་མཐུན་སྣང་བ་མེད་ཀྱང། བྱེ་བྲག་པ་དང་སངས་རྒྱས་པ་གཉིས། སྒྲ་རྟག་མི་རྟག་རྩོད་ཚེ་ཆོས་ཅན་མཐུན་སྣང་བ་སྤྱི་ཙམ་ཞིག་བཟུང་དུ་ཡོད་ལ། རྩོད་ཚེ་རྒོལ་བ་དེ་ལ་ཆོས་ཅན་མཐུན་
སྣང་བ་རུང་བར་ཚིག་གསལ་ལས་བཤད་ཞུས་པས། ཐུགས་ཤིན་ཏུ་དགྱེས་ནས་དེ་ཡིན་པར་འདུག་གསུང། རྗེ་འདིས་རྒྱུད་ཆེན་ལ། ཁྱེད་ཀྱིས་མཚན་ཉིད་མཁས་པོ་དེ་འདྲ་གང་དུ་བསླབ་ཞུས་པར། བདག་མཚན་ཉིད་ཀྱི་ཆོས་གྲྭལ་མ་སོང། འོན་ཀྱང་

[028B] བདག་གི་བླ་མ་མཚན་ཉིད་ལ་མཁས་བས་གསུང་བཤད་ལ་བརྟེན་ནས་ཅུང་ཟད་གོ་བ་ཡིན་གསུང། དེ་ལྟར་གསུང་འབྲོས་ཞིབ་པར་གནང་ཞིང། ཁྱོད་ངའི་བླ་མ་དཀོན་མཆོག་རྒྱ་མཚོའི་སྐྱེ་བ་ཡིན་པར་འདུག་ཅེས་ངོས་
འཛིན་མཛད། རྗེ་འདི་ལའང་སྔར་ཆུང་ངུའི་སྐབས་སུ་ལྷ་ཐོ་སྦེན་ཁ་ཅན་ཡོད་པའི་དགོན་པ་ཞིག་ཉམས་སྣང་ལ་ཡང་ཡང་ཤར་བ། སྲད་རྒྱུད་ཇི་ལྟ་བ་བཞིན་འདུག་པས་རྒྱུད་ཆེན་གྱི་གསུང་དང་རྨི་ལམ་གཉིས་མཐུན་པར་དགོངས། དེ་ཡང་རྒྱུད་ཆེན་འདི་མཁྱེན་
རབ་ཀྱི་ཀློང་ཤིན་ཏུ་ཡངས་པས་གསུང་རབ་སྤྱི་དང། ཁྱད་པར་ཟབ་མོ་རྡོ་རྗེ་ཐེག་པའི་ཆོས་ཚུལ་ཀུན་ལ་ཐོགས་པ་མེད་པའི་རྣམ་དཔྱོད་ཀྱི་པདྨོ་ཁ་ཕྱེ་བ། ཡི་དམ་གྱི་ལྷ་དུ་མས་རྗེས་སུ་བཟུང་ཞིང་དམ་ཅན་རྒྱ་མཚོའི་ཚོགས་བྲན་དུ་བཀོལ་བའི་མཐུ་སྟོབས་ནུས་
པའི་དབང་ཕྱུག་ཏུ་གྱུར་ཅིང། བརྒྱུད་པ་དམ་པ་བར་མ་ཆད་པའི་མན་ངག་ལྷའི་བདུད་རྩིས་ཐུགས་ཀྱི་བུམ་བཟང་ཡོངས་སུ་གང་བས་དགེ་ལྡན་སྙན་བརྒྱུད་ཀྱི་ཟབ་ཆོས་འཆད་པ་ལ་འགྲན་ཟླ་དང་བྲལ་བ་ཞིག་སྟེ། སྤྲུལ་སྐུ་གྲགས་པ་རྒྱལ་མཚན་པའི་མ་འོངས་
ལུང་བསྟན་ལས། ལྷོ་ནུབ་ཕྱོགས་ནས་གསེར་གྱི་རི་དབང་གིས། །ཟབ་རྒྱས་ཆོས་ཀྱི་འོ་མཚོ་ལན་གཅིག་བསྲུབས། །བཀའ་གདམས་བསྟན་པའི་མར་གྱི་ཉིད་ཁུ་འདོན། །དེ་ཡང་སྣང་བ་མཐའ་ཡས་སྤྲུལ་པའོ། །དེ་ཚེ་རིན་ཆེན་དོ་ཤལ་སྤེལ་
གྱུར་ཀྱང། །རྒྱན་དུ་ལེན་པའི་སྐལ་བཟང་ཤིན་ཏུ་དཀོན། །ཞེས་ལུང་བསྟན་པ་ལྟར་རོ། །དེའི་དོན་ཡང་ཚིག་རྐང་དང་པོ་བཞིས་རྒྱུད་ཆེན་རིན་པོ་ཆེ་ཟབ་རྒྱས་སྙན་རྒྱུད་ཀྱི་བདག་པོར་འགྱུར་ཚུལ་དང། སྣང་བ་མཐའ་ཡས་ཀྱི་སྤྲུལ་བར་བསྟན། རྐང་

[029A]༄༅། །པ་ཐ་མ་གཉིས་ཀྱིས་རྒྱུད་ཆེན་རང་ལ་དུས་དབང་གིས་ཞལ་སློབ་མང་པོ་མི་འབྱུང་བ་དང། ཁྱད་པར་དུ་སྙན་རྒྱུད་ཀྱི་གདམས་པ་ཡོངས་རྫོགས་འཛིན་པའི་རྡོ་རྗེ་སློབ་མ་ཆེས་དཀོན་པར་བསྟན་པ་ཡིན་ནོ། །དོན་གྱི་དབང་
འདི་གཟིགས་ནས་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོས་ཀྱང་རང་གི་རྣམ་ཐར་དུ། ཐུགས་གཟུ་བོས་བསྔགས་བརྗོད་མཛད་པ་ནི། ཆོས་རྗེས་སྐྱ་པཎྜི་ཏས། ལེགས་བཤད་མཁས་པའི་བློ་གྲོས་ཀྱིས། །གོ་ཡི་བླུན་པོས་དེ་ལྟ་མིན། །
ཞེས་གསུངས་པ་ལྟར་རོ། །དེ་ནས་ཆོས་བཀའ་ཅི་རིགས་སྙན་གསན་ཕུལ་བས། ཐུགས་ཤིན་ཏུ་དགྱེས་ནས་བདག་གཟུགས་པོ་བདེ་ཞིང་ཁྱེད་རང་ལ་སྐལ་བ་ཡོད་ན་གདམས་པ་གང་ཡོད་སྟེར་གསུངས་ནས་ཞལ་བཞེས་མཛད། སྲད་རིན་ཆེན་རྩེ་
ནས་སྡེ་པ་རྩེ་ཆེན་པས་རྒྱུད་ཆེན་རིན་པོ་ཆེ་སྤྱན་དྲངས་པ་ལ་རྗེ་འདིས་ཀྱང་བཀའ་ཆོས་ཀྱི་ཁྱད་ཞབས་ཕྱི་ཞུས་ནས་རིན་ཆེན་རྩེར་བྱོན། གནས་དེར་དཔལ་གསང་བ་འདུས་པའི་བསྐྱེད་རིམ་གྱི་ཁྲིད་གཟབ་བཤད་ཅན་རྒྱས་པ། རིམ་ལྔའི་དམར་ཁྲིད་ཟུང་འཇུག་
ལག་གཏོང་ལྟ་བུའི་གཟབ་བཤད་རྒྱས་པ། འདུས་པའི་དཀའ་གནས་རྡོ་རྗེའི་ཚིགས་སྒྲིགས་ཀྱི་བཤད་པ། འཇིགས་བྱེད་ཀྱི་བསྐྱེད་རིམ་དང། རྫོགས་རིམ་རྣལ་འབྱོར་བཞི་རིམ་གྱི་ཉམས་ཁྲིད། ཐུན་མོང་དང་ཐུན་མོང་མིན་པའི་ཞི་ཁྲོ་སྦྲགས་སྒྲུབ་ཀྱི་
ཁྲིད༑ བདེ་མཆོག་ལཱུ་ཨི་པའི་བསྐྱེད་རིམ་དང་རྫོགས་རིམ་རྣལ་འབྱོར་ཆེན་པོའི་ཁྲིད་ལག་རྗེས་དང་བཅས་པ། དུས་འཁོར་གྱི་བསྐྱེད་རྫོགས་ཀྱི་དཀའ་གནས་མང་པོའི་བཤད་པ་དང། རྗེ་རིན་པོ་ཆེས་མཛད་པའི་སྦྱོར་དྲུག་རྡོ་རྗེའི་ཚིག་རྐང་གི་བཤད་པ་

[029B] ནཱ་རོ་ཆོས་དྲུག་དང་འཕོ་ཁྲིད་གསེར་གྱི་སྒོ་འབྱེད་གཉིས་ཀྱི་ཉམས་ཁྲིད་རྒྱས་པ། དྲུག་ཅུ་པའི་ལྕགས་
མཁར་གྱི་གཟབ་ཁྲིད་ཞྭ་ལུ་པའི་རྩ་ཚིག་གི་འབྲུ་འགྲེལ་ལྟར་འཕེན་པ་དགུའི་སོ་སོའི་ལས་སྦྱོར་གྱི་ཁྲིད་ཞིབ་རྒྱས་དང། སྦྱིན་སྲེག་གི་ཁྲིད་དངོས་གྲུབ་རྒྱ་མཚོའི་ནང་ལྟར་མནན་བསད་ཞི་རྒྱས་ཀྱི་སྦྱིན་སྲེག་རེ་རེ་ལའང་གཙོ་བོ་འཕོ་མི་འཕོ་དང། ཐབ་ཀྱི་དབུས་
སུ་གཞལ་ཡས་ཁང་ཡོད་མེད་དང། ལྷ་ཀྲོང་སྐྱེད། རིམ་སྐྱེད་དང། བྲི་རྐོ་རྩིག་གསུམ་གྱི་ཐབ་བཟོ་ལུགས་སོགས་དང། མནན་པའི་ལག་ལེན་ཟབ་མོ་ཁྱད་འཕགས། མགོན་པོ་ཕྱག་དྲུག་པ། མགོན་དཀར། རྣམ་སྲས་གསུམ་གྱི་རྗེས་གནང་
དམ་གཟོར་མའི་རྗེས་གནང་དབང་བཞི་ཅན། ཚེ་དཔག་མེད་གྲུབ་རྒྱལ་ལུགས་ཀྱི་རྗེས་གནང། ལྷ་མོ་ལོ་མ་གྱོན་མ་གཙོ་འཁོར་གསུམ་གྱི་རྗེས་གནང་དང་སྒྲུབ་ཐབས་ཀྱི་ཁྲིད། སྤྱི་འཇོམས་རིལ་བུ། བརྒྱད་ཐོད་ལ་བརྟེན་ནས་འབྲུམ་ནད་བསྲུང་བ་
སོགས་ལས་ཚོགས་ཀྱི་ལུང་དང་ཁྲིད། ལྟོ་འཕྱེའི་ཐིག་སེང་གེ་སྒྲའི་གདོན་འགྲོལ། བུམ་གཏེར་འཇོག་ཚུལ་སོགས་དང། ཟ་བྱེད་མཁའ་འགྲོའི་སྦྱིན་སྲེག་གི་ཁྲིད་བཅས་ཟླ་ངོ་གསུམ་གྱི་རིང་ལ་ལེགས་པར་གསན། དེ་དུས་གསན་པ་ཕལ་ཆེར་ལ་
ཟིན་བྲིས་མཛད་ཅིང། ཁྱད་པར་དུ་གསང་འཇིགས་གཉིས་ཀྱི་བསྐྱེད་རྫོགས་ཟིན་བྲིས་དང། རྒྱུད་ཆེན་གྱི་གསུང་ལྟར་རྗེ་ཞྭ་ལུ་བའི་དྲུག་ཅུ་པའི་རྩ་ཚིག་ལ་མཆན་འགྲེལ་ཁྱད་འཕགས་ཞིག་མཛད་བར་སྔོན་གྱི་སྔགས་རྒན་རྣམས་ཀྱིས་མཐོན་པའི་ངོ་མཚར་
[030A]༄༅། །པའི་ལེགས་བཤད་དུ་མ་ཡོད་དོ། །དེ་ནས་དཔོན་སློབ་རྣམས་སྲད་རྒྱུད་དགའ་ལྡན་ཕོ་བྲང་དུ་ཕེབས་ནས། གསང་འཇིགས་གཉིས་ཀྱི་དབང་གི་སྙན་གསན་ཕུལ་བས། གཉིས་ཀ་མི་འོང་བས་གཅིག་འདམ། ཁྱེད་
རང་གིས་སྔར་ཉན་པའི་དབང་རྣམས་ཀྱིས་ཀྱང་དབང་གི་གོ་ཆོད་པས་དེས་ཆོག་གསུང། འོན་གསང་འདུས་ཀྱི་དབང་དགོས་ཞུས་པས། ཐུགས་སྔར་ལས་ཀྱང་དགྱེས་དགྱེས་མཛད་ནས་ཁྱོད་ཀྱིས་འདམ་ཀ་མ་འཆུགས་པ་ལེགས་བྱུང། གསང་འདུས་
ཤེས་ན་མདོ་སྔགས་ཐམས་ཅད་ཤེས་བར་འགྱུར་བ་ཡིན། ད་ཁྱོད་ལ་གསང་འདུས་རྫོགས་པར་སྟེར་བ་ཡིན་ནོ་གསུངས་ནས། རྗེ་རིན་པོ་ཆེའི་དབང་དོན་དེ་ཉིད་རབ་གསལ་དང། སྣར་ཐང་སྨྲ་སེང་གིས་མཛད་པའི་དབང་ཊིཀ་གི་ཚིག་དོན་རྣམས་རྫོགས་
པར་ཁྲིད་ཅིང་དབང་གཅིག་ཉི་མ་གསུམ་ལ་གཟབ་བཤད་དང་བཅས་གནང། ས་བཟུང་བའི་རྡོ་རྗེ་རྩེ་གཅིག་རྩེ་གསུམ། སྣ་ཚོགས་རྡོ་རྗེ་རྣམས་ཀྱི་འགྲོས་དང་རྐང་སྟབས་ཕལ་ཆེར་སྔར་རིན་ཆེན་རྩེར་བཞུགས་པའི་སྐབས་སུ་ཁྲིད་ཟིན་ཀྱང། སླར་
ཡང་བསྐྱར་གྱིས་མཁས་གྲུབ་རིན་པོ་ཆེའི་གསུང་ཟིན་བྲིས་དང། འདུལ་འཛིན་གྱི་གར་དཔེའི་སྟེང་ནས་ཞིབ་ཏུ་ཁྲིད་ཅིང་དེ་དག་རེ་རེ་ལའང་གསུང་བཤད་ནམ་མཁའ་ལྟར་རྒྱ་ཆེ་ཞིང་ངོ་མཚར་བ་དུ་མ་སྩལ། མཇུག་ཏུ་ཆོས་བདག་བོ་ལ་འཕྲོད་པ་ཡིན་ནོ་ཞེས་
དཔལ་ལྡན་སྲད་རྒྱུད་ཀྱི་བསྟན་པའི་བདག་པོར་མངའ་གསོལ་ཞིང། དྲུང་རམ་པས་མདོ་དབུས་ཀུན་ཏུ་རྒྱལ་བའི་བསྟན་པ་ལ་ཕན་པ་རྒྱ་ཆེན་པོ་འོང་བ་ཡོད་དོ་ཞེས་འབྱུང་འགྱུར་གྱི་ལུང་བསྟན་ཀྱང་མཛད། དད་པ་དང་དམ་ཚིག་གཙང་བའི་རྟེན་འབྲེལ་གྱིས་རྗེ་

[030B] ཞལ་ནས། དབང་བདག་ཁམས་བདེ་བོ་བྱུང་བ་ཁྱེད་རང་བསོད་ནམས་ཆེ་ཞེས་གསུང། ཚུར་ཕེབས་འཕྲལ་ཞབས་ལ་བསྙུང་གཞི་བྱུང་བར་གྲགས། དེ་དུས་རྒྱུད་ཆེན་རིན་པོ་ཆེ་
དགུང་ལོ་བརྒྱད་ཅུ་བཞེས་པའི་སྐབས་ཡིན་འདུག་ཀྱང། རྗེ་འདི་ཉིད་སྙན་བརྒྱུད་ཀྱི་གདམས་པ་ཡོངས་རྫོགས་འཛིན་པའི་སྣོད་ལྡན་གྱི་སློབ་མའི་གཙོ་བོར་གཟིགས་པ་དང། རྒྱལ་བ་གཉིས་པའི་བསྟན་པ་ལ་ཕན་ཐོགས་རྒྱ་ཆེན་པོ་འབྱུང་བར་དགོངས་ནས་
དཀའ་ཚེགས་དང་སྐྱོ་ངལ་མེད་པར། བོད་ཀྱི་གསེར་ཆོས་སུ་གྲགས་པ་དག་གིས་ཀྱང་བསྒྲུན་དུ་མེད་པའི་སྙན་རྒྱུད་ཀྱི་གདམས་པ་ཡོངས་སུ་རྫོགས་པ་སྩོལ་བར་མཛད་པ་ནི་ཐེག་པ་ཆེན་པོའི་དགེ་བའི་བཤེས་གཉེན་གྱི་རྣམ་ཐར་དུ་ཤེས་པར་བྱའོ། །རྗེ་འདིའི་
སྐུ་ཡོན་ལ་ཆོས་རྗེ་རྒྱུད་ཆེན་པའང་ཐུགས་མགུ་ནས་ཞབས་ཕྱི་རྣམས་ལ་དྲུང་རམ་པ་འདི་ལྟ་བུའི་སྐུ་ཡོན་ཅན་ངས་སྔར་མ་མཐོང་ཞེས་བསྔགས་བརྗོད་བློར་མི་ཤོང་བ་མཛད། རྗེ་འྡིའང་སྔོན་གྱི་འབྲེལ་བའི་དབང་དང་ཁྱད་པར་དུ་སྔགས་ཀྱི་ཟབ་གནད་མང་པོ་ལ་
ལེགས་བཤད་ངོ་མཚར་བ་དུ་མ་སྩལ་བས་ཐུགས་རང་དབང་མེད་པར་འཕྲོག་ནས་སངས་རྒྱས་དངོས་ཀྱི་དད་གུས་སྐྱེས་ཤིང། བླ་མ་རྣམས་ཀྱི་ནང་ནས་གཙོ་བོར་འཛིན་པར་མཛད་དོ། །དེ་ལྟར་རྒྱུད་ཆེན་རིན་པོ་ཆེའི་དྲུང་དུ་རྒྱུད་བཤད་མན་ངག་དང་བཅས་པ་
ལེགས་པར་གསན་པའི་གསུང་གི་ཟླ་ཟེར་གྱིས་རྗེ་འདིའི་བློ་གྲོས་ཀྱི་ཀུ་མུད་ཡོངས་སུ་རྒྱས་ཏེ་གངས་རིའི་ཁྲོད་ཀྱི་སྔགས་འཆད་རི་དྭགས་བྱེ་བའི་དབུས་སུ་སྙན་རྒྱུད་གདོང་ལྔའི་སྒྲ་དབྱངས་སྒྲོགས་པ་ལ་འཇིགས་པ་མེད་པ་སྨྲ་བའི་སེང་གེ་གཅིག་པུར་གྱུར་ཏོ། །

[031A]༄༅། །ཆོས་བཀའི་བཞེད་བ་རྣམས་གྲུབ་ནས། སླར་ཡང་ཡུལ་དབུས་ཀྱི་རི་བོ་དགེ་འཕེལ་དུ་ཕེབས། ལམ་བར་དུ་དཔལ་འཁོར་ཆོས་སྡེར་ཀླུ་འབུམ་མཁན་རིན་པོ་ཆེ་ཆོས་རྒྱ་མཚོ་དང་མཇལ་ཞིང་དམ་པའི་ཆོས་ཀྱི་གསུང་གླེང་
ཞིབ་པར་མཛད། དེ་ནས་དགུང་ལོ་སོ་ལྔ་པ་ཆུ་ཁྱིའི་ལོ། མདོ་རྒྱུད་རབ་འབྱམས་རྒྱ་མཚོ་ལ་མཁྱེན་རབ་ཐོགས་མེད་དུ་རྒྱས་པའི་བསྟན་བའི་གསལ་བྱེད་ཆེན་པོ་རྒྱུད་སྨད་ཆོས་ཀྱི་རྗེ་ཀླུ་འབུམ་བློ་གྲོས་རྒྱ་མཚོའི་ཞལ་སྔ་ནས། རྗེ་རྒྱལ་བ་གཉིས་པའི་མི་
འཇིགས་སེང་གེའི་འཁྲི་ལ་གསར་དུ་ཕེབས་པའི་ལེགས་འབུལ་གྱི་ཆེད་རི་བོ་དགའ་ལྡན་དུ་ཕེབས། ཟང་ཟིང་གི་འབུལ་བ་གྱ་ནོམ་པ་ཕུལ། དེ་དུས་ཁྲི་རིན་པོ་ཆེ་དེ་ཉིད་ཀྱིས་ཆོས་རྗེ་ཞིབ་བཟང་པོ་དང། མང་ར་མཁན་པོ་སོགས་བླ་མ་དགེ་བཤེས་མང་པོ་ལ་
བཀའ་ཆོས་གནང་བའི་མཆོད་གཡོག་མཛད་དེ། བདེ་མཆོག་ལཱུ་ཨི་པ་དང། དྲིལ་བུ་ལྷ་ལྔ་དང། ལུས་དཀྱིལ་དང། འདུས་པ་འཕགས་ལུགས་དང། འཇིགས་བྱེད་དཔའ་ཅིག་དང། བཅུ་གསུམ་མ་རྣམས་ཀྱི་དབང་དང། དེ་དག་གི་རིམ་
གཉིས་ཀྱི་ཁྲིད་རྣམས་དང། ལམ་རིམ་དམར་ཁྲིད། ལྟ་ཁྲིད། ཆོས་དྲུག་གི་ཁྲིད། རྩ་འཇུག་གི་རྣམ་བཤད་གཉིས་ཀྱི་ལུང་སོགས་དང། འཇམ་དབྱངས་ཆོས་སྐོར། སྒྲུབ་ཐབས་རྒྱ་མཚོ། ཟིར་བརྒྱ་རྩ། སྣར་ཐང་བརྒྱ་རྩ་སོགས་དམ་པའི་
ཆོས་ཀྱི་བདུད་རྩིའི་བགོ་སྐལ་ཡང་དག་བར་བླངས། ཚུར་ལམ་པོ་ཏ་ལར་ཕེབས་ནས་དགེ་སློང་འཇམ་དབྱངས་གྲགས་པའི་དྲུང་དུ། མགོན་པོ་ཕྱག་དྲུག་པའི་རྗེས་གནང། སྤྱན་རས་གཟིགས་ལ་བརྟེན་པའི་བླ་མའི་རྣལ་འབྱོར་གྱི་ཁྲིད་ལུང་

[031B] དེ་ནས་རི་བོ་དགེ་འཕེལ་དུ་ཕེབས། རྒྱུན་གྱི་ཐུགས་དམ་ལ་བརྩོན་བར་མཛད་ཅིང། ཕྱོགས་སོ་སོ་ནས་དགེ་བཤེས་མང་པོ་འདུས་པ་ལ་སྔ་ཕྱིར་ལམ་རིམ་གྱི་དམར་ཁྲིད་གཟབ་རྒྱས་ལན་གཉིས། མཇུག་ཏུ་སྨོན་
སེམས་ཚོགས་འཛིན་པ་དང། མཆོད་པ་རྒྱ་མཚོ་ལྟར་བསམ་ལས་འདས་པ་བཤམས་ནས་དུས་བཟང་ཆོས་སྤྱོད་རྒྱས་པར་མཛད། བསྐྱེད་རྫོགས་ཀྱི་ཁྲིད་དང་འདོད་ཆོས་མང་པོའང་སྩལ། དགུང་ལོ་སོ་དྲུག་པ་ཆུ་ཕག་གི་ལོ། སྔར་ལྟར་ལམ་ཁྲིད་
གཟབ་བཤད་ལན་གསུམ་གནང། རྡོ་རྗེ་འཆང་འཇམ་དབྱངས་གྲགས་པས་བོ་ཏ་ལར་སྤྱན་དྲངས་ནས། རྗེའི་གསུང་འབུམ་གྱི་ལུང་དང། སྲད་རྒྱུད་ཀྱི་ཁྲིད་ཆེན་ལྔ་སོགས་ཞུས། ལན་གཅིག་མདོ་སྨད་དུ་ཨ་ཡེས་བྱ་བྲལ་ཟ་ཚེ་འཕོས་པའི་གཏམ་
གསན་ནས་སྡིག་སྦྱོང་མཛད་པའི་མནལ་ལམ་དུ། བྲག་ཞིག་གི་སྟེང་ནས་སྤལ་བ་གཅིག་ཡོད་པ་ལྷུང་ནས་ཤི་བའི་རོ་ཐོག་ཏུ་འཇའ་ཤར་བ་ལ། ནམ་མཁའ་ནས་རྒན་མོ་ལྟར་སྐྱེས་སོང་ཟེར་བ་རྨིས་པས་ལྷར་སྐྱེས་ཡོད་པ་འདྲ་གསུང། དགུང་ལོ་སོ་བདུན་པ་ཤིང་
བྱིའི་ལོ། མདོ་སྔགས་ཀྱི་དགེ་བའི་བཤེས་གཉེན་མང་པོ་སྔ་ཕྱིར་འདུས་པ་ལ་ལམ་ཁྲིད་ཚར་བཞི་དང། ཞོར་ལ་འདོད་ཆོས་ཟུར་བའང་མང་དུ་སྩལ། དགུང་ལོ་སོ་བརྒྱད་པ་ཤིང་གླང་གི་ལོ་གཞུང་ལུགས་རབ་འབྱམས་ལ་ནང་བྱང་ཆུད་པའི་དགེ་བའི་བཤེས་
གཉེན་བརྒྱ་ཕྲག་མང་པོ་ལ་ཡམ་རིམ་གྱི་ཁྲིད་དང་རིམ་གཉིས་ཀྱི་དམར་ཁྲིད་བཅས་ཙལ་ཞིང། དྲང་ངེས་རྣམ་འབྱེད་ཀྱི་མཐའ་དཔྱོད་བཻཌཱུརྱ་དཀར་པོའི་གན་མཛོད་ལྗགས་རྩོམ་མཛད། ཁྲི་རིན་པོ་ཆེ་བློ་གྲོས་རྒྱ་མཚོ་རྒྱ་ནག་ཏུ་ཕེབས་རྒྱུའི་སྐང་ཆགས་ན་ནས་

[032A]༄༅། །དགའ་ལྡན་དུ་མཇལ་བར་བྱོན། སྐུ་འཁོར་འགའ་ཞིག་གིས་དཔོན་སློབ་ངག་དབང་ཞབས་ཕྱི་ལ་ཁྲིད་དགོས་ཞུས་པས་དེ་མི་ཡོད། ངག་དབང་དབུས་སུ་བསྡད་དེ་ངའི་མིང་སྒྲོགས་དགོས་གསུང་བ་ནི་རྗེ་འདི་དབུས་སུ་བཞུགས་
ན་བསྟན་པ་ངང་སེམས་ཅན་གྱི་དོན་རྒྱ་ཆེན་པོ་འོད་པ་མངོན་སུམ་དུ་གཟིགས་པའི་ལུང་བསྟན་དུ་སྣང། ཕེབས་ཁར་འབྲལ་མི་ཕོང་པ་ཙམ་དུ་མཛད། དགུང་ལོ་སོ་དགུ་པ་མེ་སྟག་གི་ལོ། ལམ་རིམ་གྱི་དམར་ཁྲིད་ལན་གཉིས། བསྐྱེད་རྫོགས་ཀྱི་ཁྲིད་སོགས་
སྩལ༑ ལོ་དེར་མཁྱེན་རབ་ཀྱི་དབང་ཕྱུག་དམ་པ་ཧོར་སྨིན་གྲོལ་ཆོས་ཀྱི་རྒྱལ་བོ་ངག་དབང་འཕྲིན་ལས་ལྷུན་གྲུབ་བ་དབུས་སུ་ཕེབས་བ་དང་མཇལ། ཁོང་གི་དྲུང་དུ། མགོན་པོ་སྙིང་ཞུགས་ཀྱི་རྗེས་གནང། མདའ་རིས་ཆོས་བསྟན་པ་ནས་བརྒྱུད་པའི་
ཀྵེ་ཏྲ་པཱ་ལ་ཡབ་ཡུམ་གྱི་བསྙེན་སྒྲུབ་ལས་གསུམ། སྲོག་འཁྲོ་ཐུན་མོང་མ་ཡིན་པ་དང། ཀྵེ་ཏྲ་པཱ་ལ་སྤྲེལ་ཁྲིད་མའི་ཆོས་སྐོར་ཞལ་ཤེས་དང་བཅས་པ་ལེགས་པར་གསན། མདོ་སྨད་བཙན་པོ་དགོན་དུ་རྒྱུད་གྲྭ་བཙུགས་ན་ལེགས་ཚུལ་གྱི་སྙན་བསྐུལ་ཡང་
ལེགས་པར་ཞུས་པས་ཐུགས་ཁུར་བཞེས་ནས་རྒྱུད་གྲྭ་གསར་འཛུགས་མཛད་པ་དེ་ཡིན་ནོ། །དགུང་ལོ་བཞི་བཅུ་པ་མེ་ཡོས་ཀྱི་ལོ། དགེ་བཤེས་མང་པོ་ལ་མདོ་སྔགས་ཀྱི་ཆོས་དུམ་དང། སྔ་ཕྱིར་ལམ་རིམ་ཚར་གསུམ། བསྐྱེད་རྫོགས་ཀྱི་ཁྲིད་དང་
འདོད་ཆོས་མང་དུ་སྩལ། དགུང་ལོ་ཞེ་གཅིག་པས་འབྲུག་གི་ལོ། ལམ་ཁྲིད་ཚར་ལྔ་གནང། རིམ་གཉིས་ཀྱི་དམར་ཁྲིད་ཁ་ཤས། གཞན་ཡང་བཀའ་ཆོས་མང་དུ་སྩལ། སྔོན་མེད་པའི་ལེགས་བཤད་འགྲན་ཟླ་དང་བྲལ་བ་བསམ་གཟུགས་ཀྱི་མཐའ་

[032B] དགུང་ལོ་ཞེ་གཉིས་པས་སྤྲུལ་གྱི་ལོ། །དོན་གཉེར་བམ་ད་དུ་འདུས་པ་ལ་ལམ་ཁྲིད་ཚར་བཞི་དང། རིམ་གཉིས་ཀྱི་ཁྲིད་བཅས་གནང་ཞིང། གྲུབ་མཐའི་རྣམ་བཞག་འཁྲུལ་སྤོད་གདོང་ལྔའི་སྒྲ་དབྱངས་
བརྩམས། ལྕང་ར་སློབ་དཔོན་པ་དང། མཁས་མང་བློ་གསལ་གླིང་སྤོམ་པོར་རབ་འབྱམས་པ་ངག་དབང་དཔལ་ལྡན་དང། རྗེ་ཉིད་ཀྱི་ཐུགས་སྲས་དམ་པ་གཞུང་བརྒྱ་སྨྲ་བའི་ཉི་མ་མཁས་པའི་དབང་པོ་ཤར་རྒྱལ་མོ་རོང་བ་ནམ་མཁའ་ལྷུན་གྲུབ་པ་རྣམས་
ཀྱིས་གསོལ་བ་བཏབ་པ་ལ་བརྟེན་ནས། དེའི་རང་འགྲེལ་ཀུན་བཟང་ཞིང་གི་ཉི་མའང་རྩོམ་པའི་དབུ་ཚུགས། དགུང་ལོ་ཞེ་གསུམ་པ་ལྕགས་རྟའི་ལོར་ལམ་ཁྲིད་ཚར་བཞི་དང། རིམ་གཉིས་དམར་ཁྲིད་སོགས་ཟབ་ཆོས་ཀྱི་ཆར་ཕབས། དགུང་ལོ་ཞེ་བཞི་
པ་ལྕགས་ལུག་གི་ལོ། །ལམ་ཁྲིད་སྨོན་འཇུག་གི་ཆོ་ག་བཅས་རྒྱས་པ་ལན་བཞི། རིམ་གཉིས་ཀྱི་ཁྲིད་སོགས་ཆོས་མང་དུ་གསུངས། ཡུམ་གཤེགས་པའི་གཏམ་གསན་ནས་དགོངས་རྫོགས་ལ་ཐུགས་དམ་མཛད་ཅིང་སངས་རྒྱས་ཀྱི་སྐུ་མང་པོ་བཞེངས་
དེ་ནས་བཟུང་ཞལ་བཞུགས་ཀྱི་རིང་ལ་ལོ་རེ་བཞིན་སྐུ་རེ་བཞེངས་པའི་དམ་བཅའ་མཛད། དགུང་ལོ་ཞེ་ལྔ་པ་ཆུ་སྤྲེལ་ལོ། ཕྱོགས་སོ་སོ་ནས་དོན་གཉེར་བ་མང་དུ་འདུས་པ་ལ་རིམ་གཉིས་ཀྱི་ཁྲིད་དང། ལམ་ཁྲིད་རྒྱས་པ་ཚར་བཞི་དང། ལམ་རིམ་ཆེན་མོའི་
ཀླགས་ལུང་ཚར་གསུམ་བཅས་གནང། དགུང་ལོ་ཞེ་དྲུག་པ་ཆུ་བྱའི་ལོ། སྔར་བཞིན་དོན་གཉེར་བ་རྣམས་ལ། ལམ་རིམ་དམར་ཁྲིད་གཟབ་རྒྱས་སྨོན་སེམས་ཆོ་ག་བཅས་ཚར་གཅིག་དང། རིམ་གཉིས་ཀྱི་དམར་ཁྲིད་སོགས་ཆོས་བཀའ་མང་དུ་སྩལ་

[033A]༄༅། །ལོ་དེར་བྱང་ཆུབ་སེམས་དཔའ་ཆོས་འཕགས་ཀྱི་སྤྲུལ་པར་གྲགས་པ་ཡོངས་ཀྱི་དགེ་བའི་བཤེས་གཉེན་ཆེན་པོ་ལི་ཐང་མཁན་ཆེན་ཉག་རི་ཆོས་ཀྱི་གྲགས་པ་ཞེས་བྱང་ཆུབ་ལམ་རིམ་འཆད་པ་ལ་འགྲན་ཟླ་དང་བྲལ་བའི་མཁས་པ་ཆེན་པོ་དེ་དབུས་སུ་
ཕེབས་པ་དང་མཇལ། ཁོང་གིས་གཞུང་ལུགས་རྒྱ་མཚོའི་མངའ་བདག་བྲག་སྒོ་རབ་འབྱམས་པ་ཕུན་ཚོགས་རྒྱ་མཚོ་ལས་ལམ་རིམ་ཆེན་མོའི་བཤད་ལུང་ཚར་མང་པོ་གསན་འདུག་ཅིང། དེ་སྐབས་སུ་དབུས་གཙང་ན་ལམ་རིམ་ཆེན་མོའི་བཤད་ལུང་ཉག་རི་མཁན་ཆེན་ལས་
གཞན་ལ་མེད་འདུག་པས། རྗེ་འདིས་བསྟན་པ་རིན་པོ་ཆེ་ཐུགས་ལ་བཅངས་ནས་ཁོང་ལ་ཞུ་བའི་རྩོལ་བ་མཛད་དེ། བློ་གསལ་གླིང་གི་དཔོན་སློབ་ཏྲེ་པོ་སྐམ་པོ་ལ་ཞུ་རོགས་བཅོལ་བས་དེ་ཤིན་ཏུ་ལེགས། ངས་ཀྱང་ཉན་དགོས་པ་ཡོད། ཡོ་བྱད་གང་དྲག་མཐུན་རྐྱེན་བྱེད་ཟེར་
ནས༑ རྗེ་འདི་དང་བློ་གླིང་དཔོན་སློབ་གཉིས་ཐུན་མོང་ནས་སྙན་གསན་ཕུལ་བས། ལི་ཐང་མཁན་ཆེན་དེ་སྐུ་ན་ཤིན་ཏུ་བགྲེས་བས་མི་ལྕོགས་པའི་ཚོད་ལྟ་བུར་འདུག་ཀྱང། གཞན་གྱི་དོན་དུ་འགྱུར་ན་ལུས་སྲོག་ལ་ལྟོས་པ་མེད་པར་སྙིང་སྟོབས་ཀྱི་གོ་ཆ་བརྟན་པོ་བསྐྱེད་པ་ནི་
བྱང་ཆུབ་སེམས་དཔའ་རྣམས་ཀྱི་ངང་ཚུལ་ཡིན་འདུག་པས། མཁན་ཆེན་པ་ཡང་ཤིན་ཏུ་དགྱེས་ནས་ཁྱེད་ལ་ཆོས་འབུལ་རྒྱུ་བྱུང་ན་བདག་ཀྱང་བསྐལ་པ་བཟང། རེ་ཞིག་བྱ་བ་མང་པོ་འདུག་པས་མི་ཁོམ། སླར་དགེ་འཕེལ་དུ་ཡོང་ཐུབ་པ་བྱེད། ཁྱེད་ལ་དགེ་འཕེལ་དཔོན་
སློབ་ངག་དབང་ཞེས་སྙན་གྲགས་ཆེན་པོ་འདུག་པས་ང་ལ་ཡང་དོགས་གཅོད་དང་ཆོས་ཞུ་རྒྱུ་མང་པོ་ཡོད་གསུང། དེ་ནས་རྗེ་འདིས་སླར་ཡང་རང་གི་ཉེ་གནས་སྔགས་རམ་པ་དཔལ་འབར་ཞེས་བླ་མའི་ཞབས་ཏོག་སྒྲུབ་པ་ལ་དགེ་བཤེས་འབྲོམ་སྟོན་པ་དང་མཚུངས་པ་ཞིག་

[033B] དགེ་འཕེལ་ས་མཐོ་བས་ཁྱེད་ཕེབས་ཐུབ་པ་དཀའ། བདག་ཀྱང་འདིར་གྲྭ་རྐྱང་ལྟ་བུ་ཡིན་པས་ཡོ་བྱད་དང་བཞུགས་གནས་སྤོ་བོ་མེད། བདག་སྐུ་ཞབས་སུ་འོང་ནས་ཞུ་དགོས་བྱས་པས། མཁན་ཆེན་པའི་ཞལ་ནས། ཡོ་བྱད་དང་འདུག་གནས་ལ་ཐུགས་
འཚེར་མི་དགོས། ངེད་ཁར་སླེབ་ཡོང་གསུང། དེ་སྐབས་སྐུ་མདུན་ན་བླ་མ་ཉག་རི་ལྷ་མགོན་དང། གོ་འགྱོ་དབུ་མཛད་གཉིས་ཀྱང་བཞུགས་འདྲུག་པ་ལ། ཁོང་གཉིས་ཀྱིས་ཀྱང་ཁྱེད་ཀྱིས་བཤད་ལུང་གསན་ན་བསྟན་པ་ལ་ཕན་ཐོགས་པས་བཀའ་དྲིན་ཤིན་ཏུ་ཆེམ། ཡོ་བྱད་ལ་ཐུགས་
འཚེར་མཛད་མི་དགོས། ངེད་གཉིས་ཀྱང་གསན་རོགས་ལ་འོང་ཆོག་མཐུན་རྐྱེན་ཡང་གང་དྲག་བྱེད་ཅེས་འཕྲིན་བསྐུར། དེ་ནས་རྗེ་འདིས་བློག་སལ་གླིང་བླ་མའི་མདུན་དུ་གོ་འགྱོ་དབུ་མཛད་བཏང་ནས། སྔ་སོར་ཁྱེད་ཀྱིས་ལམ་རིམ་གསན་རྩིས་ཡིན་པས། ལི་ཐང་མཁན་པོ་དགེ་
འཕེལ་ལམ་འགྱང་བར་ཕེབས་པ་ཡོད། ཁྱེད་ཀྱིས་ཀྱང་དེ་ཀའི་ཐུགས་རྩིས་མཛད་ན་ཞེས་འཕྲིན་བསྐུར་བས། ངེད་ཀྱི་ཉག་རི་ཆོས་གྲགས་འདི་ཡང་བསམ་པ་གང་ཡོད་མི་ཤེས་པར་འདུག་གང་ལྟར་ཡང་ཆོས་ཉན་པ་ལ་མི་ཁོམ་ཟེར་ནས་མ་ཕེབས་སྐད། དེ་ཡང་བླ་མ་ཏྲེ་བོ་
སྐམ་པོའི་བསམ་པ་ལ། ལི་ཐང་མཁན་པོའི་ཕྱག་རྫས་གང་ཡོད་བློ་གསལ་གླིང་ལ་བཏང་ནས་ཁོ་རང་ལ་བཟང་པོ་བྱས་ཡོང་བསམ་ཀྱང། ལི་ཐང་མཁན་ཆེན་རྭ་བ་སྟོད་ལ་ཐུགས་ཞེན་ཆེ་བས་དེར་མང་འགྱེད་སོགས་གྱ་ནོམ་པ་བྱས་པ་ལ། བླ་མ་མགུ་བར་བློ་འགྱུར་ཏེ། སྐྱེ་བོ་ངན་
པ་སྲད་མདའ་བཞིན། །ཅུང་ཟད་ཙམ་གྱིས་མཐོ་དམན་གྱེད། །ཅེས་པའི་ངང་ཚུལ་དང་དུ་བླངས་སོ། །དེ་ནས་ལི་ཐང་མཁན་ཆེན་རི་བོ་དགེ་འཕེལ་དུ་ཕེབས་ནས། རྗེ་འདི་དང་གྲྭ་སློབ་ཉུང་བསྡུས་ལ་ལམ་རིམ་ཆེན་མོའི་བཤད་ལུང་སྩལ། མཁན་ཆེན་འདི་ལམ་རིམ་ལ་ཐུགས་འདྲིས་

[034A]༄༅། །ཤིན་ཏུ་ཆེ་ཞིང། བླ་མ་སོ་སོས་འདི་འདྲ་གསུངས་ཞེས་བཤད་སྲོལ་དུ་མ་དང། ལམ་རིམ་ཆེན་མོའི་ཚིག་ཕལ་ཆེར་ཐུགས་ཐོག་ནས་ཤར་ཤར་གསུངས་པས་དད་གུས་རྨད་དུ་བྱུང་བ་འཁྲུངས། ཆོས་གསན་སྐབས་
ནག་པོའི་ཚོགས་ཀྱིས་ཡིད་བསྐྱོད་པའི་སྐྱེ་བོ་འགའ་ཞིག་གིས་དུག་དྲངས་པ་ལ་བརྟེན། སྐུ་ཅུང་ཟད་བསྙུང་བར་གྱུར་ཀྱང། དུག་སྦྱོང་མཛད་པས་གཞི་མེད་དུ་དྭངས། བཤད་ལུང་གི་སྐབས་སྐབས་སུ་མཁན་ཆེན་པ་དང། རྗེ་འདི་པ་གཉིས་ལམ་རིམ་དང་
རྗེའི་གསུང་རབ་དུ་མའི་དཀའ་གནད་ལ་དོགས་གཅོད་ཀྱང་མཛད། མཇུག་ཏུ་མཁན་ཆེན་པའི་ཞལ་ནས། ཆོས་བདག་པོ་ལ་འཕྲོད་པ་ཡིན་པས་ཁྱོད་ཀྱིས་ལེགས་པར་སྤེལ་ཞེས་གསུངས་གི་གནང་བ་སྩལ། དེ་དུས་ལམ་རིམ་ཆེན་མོའི་བཤད་ལུང་ཉག་
ཕྲ་བར་ཡོད་པ་ལ་རྗེ་འདིས་མཁན་ཆེན་ལ་འབད་པ་དྲག་པོས་གསན་ནས། རང་གི་སློབ་མ་དགེ་བའི་བཤེས་གཉེན་རྣམས་ལ་སྩལ་པས། ས་དང་རྡོ་དར་དུ་སོང་ནས། དེང་སང་གི་དུས་སུའང་དགེ་བའི་བཤེས་གཉེན་པ་རྣམས་ལ་ཁྱབ་བརྡལ་དུ་བཞུགས་
པ་འདི་བློ་གྲོས་དང་ལྡན་པ་རྣམས་ཀྱིས་རྗེ་འདིའི་བཀའ་དྲིན་དུ་ཤེས་པར་གྱིས་ཤིག་དགུང་ལོ་ཞེ་བདུན་པ་ཤིང་ཁྱིའི་ལོ། བསྟན་པའི་གསལ་བྱེད་ཧོར་སྨིན་གྲོལ་ཆོས་ཀྱི་རྒྱལ་པོ་ལན་གསུམ་པར་དབུས་སུ་ཕེབས་པ་དང་མཇལ། རྗེ་འདིས་གསོལ་བ་
བཏབ་ནས། གདུགས་དཀར་ཕྱག་སྟོང་དབུ་སྟེང་ཅན་གཙོ་འཁོར་ཉེར་ལྔའི་དབང་དང། ལེགས་ལྡན་མཆེད་གསུམ་གྱི་རྗེས་གནང། སྒྲོལ་དཀར་ཡིད་བཞིན་འཁོར་ལོའི་ཁྲིད་དང་རྗེས་གནང། ཁོང་རང་གི་གསང་བའི་རྣམ་ཐར་གྱི་སྐོར་མང་པོ་

[034B] རྗེ་འདི་ལ་ཁྱེད་རང་བོད་དུ་བཞུགས་ཡུན་རིང་ནས་ཆུ་མི་ཐུབ་པས་ང་དང་མཉམ་དུ་མདོ་སྨད་ལ་ཕེབས་ན་བསྟན་པ་ལ་ཕན་ཐོགས་རྒྱ་ཆེན་པོ་ཡོང་གསུངས་པ་ལ། བདག་གིས་ཚེ་ལ་ལྟོས་པ་མེད་པར་སྒྲུབ་པ་བྱེད་པའི་དམ་བཅའ་བྱས་ཡོད་པས་མི་འགྲོ་
ཞུས༑ འོ་ན་ངས་གཞུང་ལ་ཞུས་ནས་དབང་མེད་དུ་འགྲོ་དགོས་པ་བྱུང་ན་ཇི་ལྟར་བྱེད་ཅེས་བཀའ་ཕེབས་བྱུང་བར། རྗེ་འདིས་གཞུང་ནས་སོང་གསུང་ཡ་དང་མི་འགྲོ་གཞུང་གིས་ང་ལྟ་བུའི་གྲྭ་རྐྱང་གཅིག་ལ་བྱེད་རྒྱུ་གང་ཡོད། གསོད་ནའང་ལུས་སྲོག་ལ་ལྟོས་
པ་མེད་ཅེས་ཞུས་པས། འོ་ན་དེ་ཀ་མཛོད་གསུང། ལོ་དེར་མདོ་སྔགས་ཐུབ་བསྟན་ཡོངས་སུ་རྫོགས་པའི་དགེ་བའི་བཤེས་གཉེན་ཆེན་པོ་བདེ་ཆེན་ཆོས་རྗེ་གྲགས་པ་རྒྱ་མཚོ་མདོ་སྨད་ནས་ཕེབས། རྗེ་འདི་ལ་བཀའ་ཆོས་ཅི་རིགས་དང། མདོ་སྔགས་ཀྱི་
དོགས་གཅོད་མང་དུ་ཞུས་ཤིང། སྔར་ནས་མཆེད་གྲོགས་ཀྱང་ཡིན་པས་ཕན་ཚུན་ཐུགས་ཡིད་འདྲེས་པར་གྱུར། སྐབས་དེར་བླ་མ་བརྗེ་མཚམས་ཡིན་པས་མནལ་ལམ་དུ་སྒོ་མང་བླ་མ་མཛད་དགོས་པའི་རྟགས་ཡང་ཡང་བྱུང་བར་ཐུགས་བཞེད་མེད་པས། ཟློག་
ཐབས་ཀྱི་སྐུ་རིམ་མང་པོ་མཛད། ནུབ་གཅིག་མནལ་ལམ་དུ། ཆོས་གྲྭ་གོང་མའི་བཞུགས་ཁྲིའི་རྒྱབ་ངོས་ན་རྒྱལ་མཚན་ཞིག་མགོ་ཤར་ལ་བསྟན་ནས་བསྙལ་འདུག་པ་ལ་ཅི་ཡིན་དྲིས་པས། བཙུན་པ་གཅིག་གིས་འདི་ཁྱོད་མ་འོང་བར་དུ་སློང་རྒྱུ་མིན་ཟེར་བ་རྨིས་
ཐུགས་ལ་ད་རེས་ཟློག་ཐུབ་པ་ཡིན་ཀྱང་སྒོ་མང་བླ་མ་ཅིས་ཀྱང་བྱེད་དགོས་པར་འདུག་པས་སྔར་གྱི་ལུང་བསྟན་ཁ་ཤས་ཀྱི་བབས་དང་མཐུན་བར་དགོངས། དེ་ནས་སྟོབས་ཀྱི་འཁོར་ལོས་བསྒྱུར་བ། བོ་ཤོག་ཐུ་ཇུ་ནང་གིས་ལྷ་སར་སྤྱན་དྲངས་ནས་ད་ལམ་ད་དང་
[035A]༄༅། །མཉམ་དུ་མདོ་སྨད་དུ་ཕེབས་ནས་དགོན་པ་ཞིག་བཏབ་ན་ངས་སྦྱིན་བདག་བྱེད་ཅེས་ཞུས་པ་ལ། དེའི་ཉིན་རྟེན་འབྲེལ་ཅུང་ཟད་མ་འགྲིག་པ་དང། དུས་ལ་མ་བབས་པ་ཡང་མཁྱེན་ནས། ད་རེས་གནང་བ་ཞུ། རྗེས་སོར་
ཡོང་ཆོག་གསུངས་པས་རྒྱལ་པོས། སླར་ངས་གདན་འདྲེན་པ་གཏོང་རྒྱུ་ཡིན་པས་དེ་དུས་ཅིས་ཀྱང་ཕེབས་དགོས་ཞེས་སྙན་གསན་ཕུལ། ལོ་དེར་ལམ་ཁྲིད་ཚར་གསུམ་དང། ལམ་རིམ་ཆེན་མོའི་བཤད་ལུང་རྒྱས་པ་ཆར་གཉིས་གནང། དགུང་ལོ་ཞེ་
བརྒྱད་པ་ཤིང་ཕག་གི་ལོ། ལམ་རིམ་དམར་ཁྲིད་ཚར་གསུམ་དང། ལམ་རིམ་ཆེན་མོའི་བཤད་ལུང་ཚར་བཞི་བཅས་སྔ་ཕྱིར་སྩལ། ཐུབ་བསྟན་ཡོངས་སུ་རྫོགས་པའི་བཤེས་གཉེན་བདེ་ཆེན་ཆོས་རྗེ་གྲགས་པ་རྒྱ་མཚོ་སོགས་དགེ་བའི་བཤེས་གཉེན་དུ་མས་
གསོལ་བ་བཏབ་པ་ལ་བརྟེན་ནས་དབུ་མའི་མཐའ་དཔྱོད་ལུང་རིགས་གཏེར་མཛོད་ལྗགས་རྩོམ་མཛད་པས་ལུང་རིགས་ཉི་མའི་ཟེར་གྱིས་དཔྱོད་ལྡན་ཀུན་གྱི་བློ་གྲོས་ཀྱི་པདྨོ་ཁ་ཕྱེ་བས་མཁས་རློམ་འབྱུང་པོའི་བྱ་རྒན་རྣམས་བྲག་ཕུག་ཏུ་ཡིབ་པར་གྱུར་ཏོ། །
དགུང་ལོ་ཞེ་དགུ་པ་མེ་ཕོ་བྱི་བའི་ལོར། བྱང་ཆུབ་ལམ་གྱི་རིམ་པའི་དམར་ཁྲིད་ལན་གཉིས། བསྐྱེད་རྫོགས་ཀྱི་ཁྲིད། ལམ་རིམ་ཆེན་མོའི་བཤད་ལུང་རྒྱས་པ་ལན་གཉིས་གནང། ལོ་དེའི་ནང་དུ། མཉྫུ་ཤྲཱི་ཧུ་ཐོག་ཐུ་དང། རྗེ་རང་གི་གསུང་
ལས་སྐྱེས་པའི་བུ་ཆེན་རྒྱལ་བའི་བསྟན་པ་རབ་འབྱམས་ལ་རྣམ་དཔྱོད་ཀྱི་སྤྱན་མཆོག་ཏུ་ཡངས་པའི་བྱ་བྲལ་རབ་འབྱམས་པ་དགེ་འདུན་ཕུན་ཚོགས་སོགས་རྗེ་དེ་ཉིད་ཀྱི་སློབ་མ་རྡོ་རྗེ་འཛིན་པ་དུ་མས་གསོལ་བ་བཏབ་པ་ལ་བརྟེན་ནས་རྡོ་རྗེ་འཕྲེང་བའི་དབང་བསྐུར་

[035B] དགེ་འཕེལ་རང་དུ་བསྐུར་རྩིས་མཛད་ཀྱང། ཁང་པ་ཀུ་དོག་པ་དང། བླ་ཆེན་མི་ཆེན་སོགས་གསན་མཁན་ཆེས་མང་བའི་སྟབས་ཞབས་ཕྱི་རྣམས་ཀྱིས་སྒོ་མང་གྲྭ་ཁང་དུ་གནང་ན་ལེགས་པའི་རྒྱུ་མཚན་ཞུས་པར། གྲྭ་ས་གྲྭ་
ཚང་གི་ལས་སྣ་རྣམས་ལ་དགོངས་པ་ཞུ་དགོས་གསུང་ནས་ཞབས་ཕྱི་གཅིག་གིས། སྒོ་མང་གི་བླ་མ་ལས་སྣ་གྲྭ་རྒན་རྣམས་དང། གྲྭ་ཚང་གཞན་གྱི་བླ་མ་རྣམས་དང། ཚོགས་ཆེན་དགེ་བསྐོས་བཅས་ལ་ཞུས་པས་ཐམས་ཅད་ཀྱིས་དེ་ཤིན་ཏུ་ལེགས་
འདུག་ཅེས་དགོངས་པ་ཕུལ། དེ་ནས་ཕྱག་གཡོག་པ་ཁ་ཤས་ཀྱིས། སྒོ་མང་གྲྭ་ཁང་དུ་དབང་གི་ཡོ་བྱད་རྣམས་སྟ་གོན་ལེགས་པར་བསྒྲིགས། ཕྱོགས་སོ་སོ་ནས་བླ་ཆེན་མི་ཆེན་སོགས་དབང་དོན་གཉེར་བ་རྣམས་ཀྱང་ཕེབས་གྲུབ་པ་ན། སྨྲ་བའི་
དབང་ཕྱུག་རྗེ་དགེ་འདུན་ཕུན་ཚོགས་དང། རབ་འབྱམས་པ་ངག་དབང་རྡོ་རྗེ་སོགས་དགེ་འཕེལ་དུ། རྗེ་འདི་གདན་འདྲེན་ལ་ཕེབས་པར། ཞལ་ནས། དེ་རིང་ཉི་མ་འདི་ཤིན་ཏུ་ཚལ། ལྟས་གཞན་ཡང་ལེགས་པོ་ཞིག་མི་འདུག་པས། ད་རེས་
ཆོས་དེ་ལམ་དུ་མི་རྒྱུག་ཅིང། རང་གཞན་ཐམས་ཅད་ངོ་ཚ་བ་གཅིག་འོང་བ་འདྲ་ཞེས་གསུངས་པ་ལ། བུ་ཆེན་རྣམས་ཀྱིས་དེ་འདྲ་འོད་དོན་མེད། ཕྱོགས་སོ་སོ་ནས་གསན་མཁན་ཀུན་བྱུང་ཕེབས་ཚར་བས། ད་ལ་ནམ་ཕེབས་ན་ཅི་ལས་ངོ་ཚ། ཅིས་ཀྱང་
ཕེབས་དགོས་ཞེས་ཞུས་པ་ལ་བརྟེན། རྗེ་འདི་འབྲས་སྤུངས་ཟུར་བ་ཁང་དུ་ཕེབས་ཤིང་གནང་རྩིས་མཛད་པ་ན། འཇམ་མགོན་ས་སྐྱ་པཎྜི་ཏས། ཆེན་པོས་འབད་ནས་བསྒྲུབ་བའི་གྲོས། །ངན་པས་སྐད་ཅིག་གཅིག་ལ་འཇོམས། །ཞིང་པས་

[036A]༄༅། །ལོ་ཟླར་འབད་པའི་ཞིད། །སེར་བས་སྐད་ཅིག་རྡུལ་དུ་རློག་ཅེས་གསུངས་པ་ལྷར། བདུད་སྡིག་ཅན་སྙིགས་མའི་དུས་སུ་དུར་སྨྲིག་གི་ཟོལ་གྱིས་འོང་བའི་སྐྱེ་བོ་དམ་ཚིག་ཉམས་པ་ཁ་ཤས་ཀྱིས་དཀྲུགས་ཤིང་བྱས་ཏེ་
དབང་གནང་ན་སློབ་དཔོན་རང་གི་སྒྲུབ་གནས་དགེ་འཕེལ་བཟང། དགོན་གནས་འདི་མཚན་ཉིད་ཀྱི་གྲྭ་ས་ལ་སོང་གཤིས་མི་འགབ་ཟེར་བའི་ཆོས་སྐྱོང་གི་ལུང་བསྟན་རྫུ་མ་ཞིག་ཁྱེར་འོང་ནས་ཐོག་ཏུ་མ་ཁེལ་བས་སྐལ་ལྡན་གྱི་སྐྱེས་བུ་དམ་པ་དུ་མའི་རེ་བའི་རྫིང་བུ་
བདུད་སྡིག་ཅན་གྱི་བར་དུ་གཅོད་པའི་མེ་ལྕེའི་རེག་པ་རྣོན་པོས་བསྐམ་པར་གྱུར་ཅིང། ནག་པོའི་ཕྱོགས་སུ་གྱུར་པའི་བཙུན་གཟུགས་དེ་དག་ཀྱང་ཚེ་རབས་ཕྱི་མ་རྣམས་སུ་མི་བཟད་རྡོ་རྗེའི་དམྱལ་བར་སྐྱེས་ནས་སྡུག་བསྔལ་དྲག་ལ་རྒྱུན་རིང་བརྟག་པར་མྱོང་བའི་སྡིག་པ་
མི་དགེ་བའི་ལམ་པོ་ཆེ་ལ་ཚམ་ཚོམ་མེད་པར་ཞུགས་སོ། །ཆོས་སྐྱོང་ཆེན་པོ་འདི་ཉིད་ཀྱིས་རྗེ་འདི་ལ་ལུས་དང་གྲིབ་མ་བཞིན་གྲོགས་དན་མཛད་པ་དང། དཀར་ཕྱོགས་སྐྱོང་བར་སོང་གཤིས་དེ་ལྟ་བུ་ཞིག་གསུངས་པའི་གནས་མ་མཆིས་མོད། བདུད་རིགས་
དེ་དག་གིས་རྗེ་འདིའི་འཕྲིན་ལས་ཀྱི་རྣམ་པར་དཀར་བའི་སྒོ་ཕྱོགས་བརྒྱར་ཁྱབ་པ་མ་བཟོད་ནས། ཆོས་སྐྱོང་གིས་མ་གསུང་བཞིན་དུ་གསུངས་སོ་ཞེས་རྫུན་གྱི་ཕྲེང་བ་བསྒྲིགས་པ་ནི། ཆོས་རྗེས་སྐྱ་པཎྜི་ཏས། ངན་པ་ཕལ་ཆེར་རང་གི་སྐྱོན། །གང་
ཡིན་གཞན་ལ་བསྒོ་བར་བྱེད། །ཁྭ་ཏ་ས་མི་གཙང་ཟོས་པའི་མཆུ། །ས་གཙང་དག་ལ་འབད་ནས་འཕྱི། །ཞེས་གསུངས་པ་ལྟར་རང་གི་གཡོ་སྒྱུ་འདི་ཉིད་གསལ་བར་བསྟན་ཏོ། །དེ་སྐབས་སྒོ་མང་དུ་དབང་བསྐུར་རྒྱུ་བྱུང་ན། སྤྱིར་གྲྭ་ས་དང། སྒོས་

[036B] གདུལ་བྱ་རྣམས་སྐལ་བ་དང་བསོད་ནམས་དམན་པས་བཞེད་པ་ལྟར་མ་གྲུབ་འདུག་ཚུལ་དེ་ལ་བརྟེན་ནས་སྙིགས་མའི་ངང་ཚུལ་ལ་ཐུགས་ཤིན་ཏུ་སྐྱོ་བར་གྱུར་ནས་
སྐུ་བ་སཱུ་གློ་བུར་དུ་བཞེས་པའི་ཚུལ་བསྟན། སློབ་མ་སྡེ་སྣོད་འཛིན་པ་རྣམས་ཀྱིས་ཡུན་རིང་དུ་བཞུགས་དགོས་པའི་གསོལ་འདེབས་དང་བཅས་ཞབས་བརྟན་ཕུལ་ཀྱང་མ་གསན་པ་ལ། ཞབས་ཕྱི་རྣམས་གྲོས་ཐོག་ནས་ཉེ་གནས་སྔགས་རམ་པ་དཔལ་འབར་
ཁྲི་རིན་པོ་ཆེ་བཀའ་འགྱུར་བ་སྦྱིན་པ་རྒྱ་མཚོའི་དྲུང་དུ་ཞུ་བར་དགའ་ལྡན་ལ་བཏང་བས་ཁྲི་རིན་པོ་ཆེའི་སྐུ་ཞབས་ནས། རྗེ་འདི་ལ་སྔ་མོ་ནས་ཐུགས་དགྱེས་པའི་རང་བཞིན་ཁོ་ན་མཛད་ཀྱིན་ཡོད་པས། གསན་འཕྲལ་དུ་རྗེ་རྒྱལ་བ་གཉིས་པའི་བསྟན་པའི་གསལ་བྱེད་
དུ་ཡུན་རིང་དུ་བཞུགས་དགོས་ཚུལ་གྱི་བཀའ་ནན་ལྕི་བ་དང་བཅས་ཞབས་བརྟན་འབུལ་མི་གཏོང་བར་མཛད་པས། ཞལ་ནས། ད་ལམ་བླ་མའི་བཀའ་ཡིན་པས་རེ་ཞིག་སྡོང་ཨེ་ཐུབ་བལྟ་དགོས། འོན་ཀྱང་བཀའ་ཆོས་དང་མཇལ་ག་མི་ཡོང། སྒོ་
འདག་སྦྱར་བྱས་ནས་ཞོག་ལ་ཐོང་གསུང། སློབ་མ་རྣམས་ཀྱིས་དེ་འདྲ་ཡིན་ན་བཞུགས་པ་ལ་དགོས་པ་མི་འདུག་ང་རང་ཚོ་ཡང་སྐུ་མདུན་ལ་ཚུད་པ་ཞིག་དང། བཀའ་ཆོས་ཀྱང་མཚམས་མཚམས་སུ་གནང་བ་ཞིག་མཛད་དགོས་ཞེས་ཞུ་བ་ནན་ཆེར་
ཕུལ་བས། འོ་ན་ཁྱོད་རང་ཚོའི་འདོད་པ་ལྟར་གྱིས་ཞེས་ཞལ་བཞེས་མཛད། དེ་ནས་བཟུང་ལོ་རྗེས་མའི་ལོ་གསར་ལ་ཐུག་གི་བར་སྐུ་མཚམས་དམ་པར་བསྡམས། དགུང་ལོ་ལྔ་བཅུ་པ་མེ་མོ་གླང་གི་ལོ་གསར་དུས་གནས་ཆུང་ལྕོག་ཏུ་སྔར་གྱི་བྱུང་ཚུལ་

[037A]༄༅། །རྣམས་བདེན་མིན་ཞུ་བར་མཛད་པས། ཆོས་སྐྱོང་ཆེན་པོའི་ཞལ་ནས། སློབ་དཔོན་ཆོས་གནང་བ་ལ། གཟུགས་མེད་ལ་དོགས་གཞི་དགོས་པ་མེད་གསུངས་པས། སྐྱེ་བོ་སྡིག་ཅན་རྣམས་ཀྱི་རྫུན་ཕུག་རང་སར་ཞིག་
གོ་དེ་ནས་དབེན་གནས་རི་བོ་དགེ་འཕེལ་དུ་དབང་གི་ཡོ་བྱད་རྣམས་སྟ་གོན་མཛད་དེ། སྣོད་ལྡན་གྱི་སློབ་མ་ཆིག་སྟོང་དུ་ཉེ་བ་ལ་རྡོ་རྗེ་ཕྲེང་བའི་དབང་བསྐུར་རྫོགས་པར་མཛད་པས་དཀར་པོའི་རིས་ཀྱི་ལྷ་རྣམས་ནི་ཤིན་ཏུ་དགའ་བའི་གླུ་དབྱངས་སྲིད་རྩེའི་བར་དུ་སྒྲོགས་
ཤིང༑ བདུད་དང་བདུད་ཀྱི་རིས་སུ་གྱུར་པ་དག་སེམས་ཁོང་དུ་ཆུད་ནས་མྱ་ངན་གྱི་མལ་དུ་སྡུག་བསྔལ་གྱི་ཚོར་བ་དྲག་པོས་ཡིད་ཀུན་ཏུ་གདུང་བར་གྱུར་ཏོ། །ལོ་དེའི་སྟོན་ཀ་སྐུ་ཞབས་ཚངས་དབྱངས་རྒྱ་མཚོ་མོན་ནས་གདན་དྲངས་པ་ལ། རྗེ་འདི་རི་ཁྲོད་པ་ཡིན་
པས་ཕེབས་དགོས་པའི་བར་སྐབས་མ་མཆིས་ཀྱང། ཐམས་ཅད་མཁྱེན་པ་ལྔ་པ་ཆེན་པོ་རྗེ་ཉིད་ཀྱི་རིགས་ཀྱི་ཅོད་པན་ཡིན་པ་དང། གཞུང་གི་ཡང་མཁྱེན་གིན་ཡོད་པ་བཅས། ཆིབས་བསུར་ཕེབས་ནས་བསམ་འགྲུབ་སྒང་དུ་ཞག་བཞུགས་མཛད། དེའི་
སང་ཉིན་སྙེ་ཐང་དུ་སྡེ་སྲིད་སངས་རྒྱས་རྒྱ་མཚོའི་གཙོ་བྱས་མི་ཆེན་བླ་ཆེན་ལས་སྣ་ཁྲི་ཕྲག་བརྒལ་བ་རྣམས་དང་ལྷན་དུ། རྗེ་འདིས་ཀྱང་ཆིབས་བསུ་མཛད། ལེགས་འབུལ་མཚོན་བྱེད་དུ་དངོས་པོ་གྱ་ནོམ་པ་ཕུལ། གཞུང་ནས་གསུང་བ་ལྟར་བཞུགས་གྲལ་
དུ་བྱོན། ཕྱི་ཉིན་ལམ་བར་དུ་གློ་བུར་དུ་ཐུགས་འཚུབ་པ་ལྟར་མཛད་ནས་ཕྱག་གཡོག་ཀུན་ལ་བཀའ་བཀྱོན་གནང་ཞིང། ངག་དབང་རྡོ་རྗེ་ལ་ཁྱོད་ཀྱིས་དེ་རིང་ངའི་ཆོས་གོས་བོར་ཡོང་གསུངས་པས། ངག་དབང་རྡོ་རྗེ་མ་རངས་པ་ལྟར་བྱས་ནས། ཁྱེད་ཀྱིས་

[037B] དེ་ནས་དགོན་པར་ཕེབས་སྐབས་སྐུ་ཆོས་བོར་འདུག་པ་ལ། རྗེ་ཉིད་ཀྱི་ཞལ་ནས། ཆོས་གོས་བོར་བ་དེང་ལ་
སྐྱོན་དུ་མི་འགྱུར། འོན་ཀྱང་རྟེན་འབྲེལ་མ་ལེགས་པ་ཞིག་འདུག་གསུང་ཞིང། ཕྱིས་སུ་དེ་ཁོ་ན་ལྟར་བྱུང་བས་ཞབས་ཕྱི་རྣམས་ཡིད་ཆེས་ཀྱི་ངད་པ་ཐོབ། ལོ་དེར་མདོ་སྨད་ནས་རིགས་པའི་དབང་ཕྱུག་སྒོ་མེ་གྲགས་པ་རྒྱ་མཚོ་དབུས་སུ་ཕེབས་ནས་རྗེ་འདི་དང་
མཇལ་འཕྲད་མཛད། བྱང་ཆུབ་རླུང་འཁོར་གྱི་ཁྲིད་དགོས་ཞེས་ཞུས་པས། དེ་རྙིང་མའི་ཆོས་ཡིན། ཁྱོད་དགེ་བཤེས་ཆེན་པོ་ཞིག་གིས་ཆོས་ངོ་མི་ཤེས་པ་ཨེ་ཡིན་གསུང། དགེ་བཤེས་གྲགས་པ་རྒྱ་མཚོ་མཁས་པའི་ཐུགས་ངར་ཆེ་བས་ཐོག་མར་ཆོས་
འབྲེལ་ཙམ་ཞིག་ལས་དག་སྣང་ཆེན་པོ་མེད་ཀྱང། ཞལ་མཇལ་ནས་མདོ་སྔགས་ཀྱི་ལེགས་བཤད་ངོ་མཚར་བ་དུ་མས་དགེ་བཤེས་པ་ཐུགས་ཡིད་རང་དབང་མེད་པར་འཕྲོག་ནས་མི་ཕྱེད་བའི་དད་པ་ཐོབ་སྟེ་འཇིགས་བྱེད་ཀྱི་བསྐྱེད་རྫོགས་སོགས་ཆོས་བཀའ་མང་པོ་ཞུ་བར་
མཛད༑ ཁོང་པ་རྗེ་འདིའི་སྐུ་ཡོན་ལ་ཤིན་ཏུ་མགུ་ནས། མི་གཞན་ལ་ཨ་མ་ཨ་མ་དགེ་འཕེལ་རབ་འབྱམས་པ་དག་དབང་སངས་རྒྱས་ཆར་འདུག་ཅེས་བསྟོད་བསྔགས་ཀྱི་ཕྲེང་བ་སྤེལ་བར་མཛད་པ་ནི། འཇམ་མགོན་ས་སྐྱ་པཎྜི་ཏས། རྟག་ཏུ་དམ་པའི་ཡོན་ཏན་
རྣམས༑ ༑སྐྱེ་བོ་དམ་པས་ལྷག་པར་སྒྲོགས། །མ་ལ་ཡ་ཡི་ཙན་དན་དྲི། །རླུང་གིས་ཕྱོགས་བཅུར་རྒྱས་པར་བྱེད། །ཅེས་པ་ལྟར་རོ། །དགེ་བཤེས་གྲགས་པ་རྒྱ་མཚོ་འདི་རྗེ་ཉིད་ཉིད་ཆོས་གྲྭར་ཕེབས་སྐབས་དགེ་བཤེས་ཆེ་བའི་གྲས་ཡིན་པར་མ་ཟད། སྨྲ་ངན་

[038A]༄༅། །ཚར་གཅོད་པ་ལ་རྣམ་དཔྱོད་མཆོག་ཏུ་གྱུར་པའི་མཚན་ཉིད་པ་མགོ་མཁྲེགས་པའི་ཚད་ཞིག་ཡིན་པར་གྲགས་ཀྱང་དེ་དུས་རྗེ་འདི་ལ་གུས་འདུད་ལྷུར་བླངས་པ་ནི་དབང་རྣོན་ཆོས་ཀྱི་རྗེས་འབྲང་གི་རྣམ་ཐར་དུ་སྣང་ངོ། །དེ་ནས་གྲྭ་ས་ཆེན་
པོ་གསུམ་གྱི་གཙོས་དགོན་ཆེ་ཆུང་ཀུན་ནས་སྐལ་བ་དང་ལྡན་པའི་དོན་གཉེར་བ་སྤྲིན་ལྟར་འདུས་པ་ལ། བྱང་ཆུབ་ལམ་གྱི་རིམ་པའི་ཉིང་ཁུ་འཇམ་དཔལ་ཞལ་ལུང་གི་ཉམས་ཁྲིད་བླ་མ་གོང་མའི་ཞལ་ཤེས་དང། བཀའ་གདམས་གསར་རྙིང་གི་གསུང་སྒྲོས་དུ་
མས་བརྒྱན་ཏེ་ལེགས་པར་སྩལ་པས་ཕལ་ཆེར་ལེགས་པར་བཤད་པའི་བདུད་རྩིས་ཡིད་ངོམས་པར་གྱུར་ཏེ། རྗེ་རིན་པོ་ཆེ་དངོས་སུ་བྱོན་ཀྱང་འདི་ལས་ལྷག་པ་གསུང་རྒྱུ་མེད་ཅེས་བསྟོད་བསྔགས་ཀྱི་ཅ་ཅོ་སྒྲོགས། ཁ་ཅིག་ནི་ཆོས་ཀྱི་མེ་ལོང་དུ་དགེ་སྡིག་གི་
གཟུགས་བརྙན་གསལ་བར་ཤར་བ་མཐོང་བས་སྔོན་ཚུལ་མ་ཡིན་པའི་སྤྱོད་པ་བྱས་པ་རྣམས་དྲན་ཏེ་ཡིད་འགྱོད་པས་གདུང་བའི་ཤུགས་རིང་དང་བཅས་མཐོལ་བཤགས་ཀྱིས་འགྱོད་ཚངས་བྱེད། ལ་ལ་ནི་ད་སྔ་ཕན་མི་ཚེ་དོན་ལྡན་དུ་བྱེད་པ་ཞིག་མ་བྱུང་ཡང། ད་
ཆ་ཚེ་འཇུག་འདིར་ཚེ་འདིའི་འཁྲི་བ་མཐའ་དག་བཙན་ཆོད་དུ་སྤངས་ཏེ། དབེན་པའི་གནས་སུ་སྒྲུབ་པ་སྙིང་པོར་བྱའོ་སྙམ་དུ་ཡིད་དམ་བརྟན་པོ་ལྷུར་ལེན་པར་བྱེད་དོ། །དེའི་རྗེས་སུ་ཡང་དོན་གཉེར་བ་མང་དུ་འདུས་པ་ལ་ཉམས་ཁྲིད་སྨིན་རྒྱས་ཚར་གསུམ་ཙམ་དང་
ལམ་རིམ་ཆེན་མོའི་བཤད་ལུང་ཚར་ལྔ་ཙམ་སྩལ། དེ་ལྟར་ལམ་རིམ་ཆེན་མོའི་བཤད་ལུང་གནང་བ་རྣམས་ཀྱང་ད་ལྟའི་འཆད་པ་པོ་དག་གིས་རྗེས་ཟློས་བྱེད་པའི་ངང་ཚུལ་དང་མི་འདྲ་བར། ཤིང་རྟ་ཆེན་པོའི་གཞུང་དང། རྗེ་ཐམས་ཅད་མཁྱེན་པ་ཡབ་སྲས་ཀྱི་

[038B] བློ་ལ་འཆར་བདེ་ཞིང་དོན་ཟབ་པ། དཀའ་གནས་ཀུན་ལག་མཐིལ་གྱི་རི་མོ་བཞིན་དུ་གསལ་བར་སྟོན་པའི་ངོ་མཚར་བའི་གསུང་བཤད་དུ་མ་དང་བཅས་སྩོལ་བར་མཛད་པས་དུས་ཀྱི་མཐར་ཡང་བྱང་ཆུབ་ལམ་གྱི་རིམ་པ་མི་ནུབ་
པའི་རྒྱལ་མཚན་དུ་གྱུར་ཏོ། །དགུང་ལོ་ང་གཅིག་པ་ས་ཕོ་སྟག་གི་ལོ་གདན་ས་ཆེན་པོ་སྐྱོར་མོ་ལུང་དུ་གདན་དྲངས་ཏེ། ཆོས་སྡེའི་མཁན་པོ། ཁྱམས་ཕུགས་གཉིས་ཀྱི་བླ་མ། ཕྱོགས་ནས་ཕེབས་པའི་བླ་ཆེན་དང་དགེ་བཤེས་དུ་མའི་གཙོས་གྲྭ་པ་སྟོང་
ཕྲག་ལྷག་ལ་ཀུན་རིག་གི་དབང་བསྐུར་རྒྱས་པར་མཛད། དེ་ནས་མར་ཁུ་སྤུས་ཀྱུར་གནས་གཟིགས་ལ་བྱོན། རྒད་པོ་ཞིག་གིས་བྲག་ཕུགས་ཞིག་བསྟན་ནས་རྗེའི་སྒྲུབ་ཕུགས་ཡིན་ཟེར་བ་ལ་ཐུགས་ཡིད་མ་ཆེས་པར་སྤྱན་འདྲེན་ཁྲུས་གསོལ་དང། རྗེའི་སྐུ་
བསྟོད་སྨོན་ལམ་རྣམས་གསུངས་པར་མཛད་པས་ཆར་དལ་བུས་འབབ་པ་དང་བཅས་འཇའ་ཚོན་ཁ་དོག་སྣ་ལྔ་པ་ཞིག་ཤར་ཏེ། སྣེ་མོ་གཅིག་ཏིང་འཛིན་ཀ་པའི་སྟེང་དང། གཅིག་སྔ་མའི་བྲག་དེའི་ལྟག་གི་བྲག་གཅིག་ལ་ཟུག་བྱུང་བར་བརྟེན། བྲག་དེའི་རྩ་བ་
བྲུས་པའི་ནང་ནས་རྗེ་རིན་པོ་ཆེས་དུས་འཁོར་གྱི་མུན་མཚམས་གནང་བའི་བྲག་ཕུག་དང། རྗེ་རང་གི་བཞུགས་ཁྲི་མཆོད་སྟེགས་དང་བཅས་པ་རྙེད་པས་ཐམས་ཅད་ངོ་མཚར་བར་གྱུར། དེར་སྤྱན་འདྲེན་ཁྲུས་གསོལ་དང་འཇམ་མགོན་བླ་མའི་བསྟན་པ་རྒྱས་པའི་
སྨོན་ལམ་གྱི་མཚམས་སྦྱར་ཡང་དག་པ་མཛད། ཕྱོགས་དེའི་སྐྱེ་བོ་ཕོ་མོ་རྣམས་ཀྱང་རྗེ་འདི་ལ་མི་ཕྱེད་པའི་དད་པ་ཐོབ་སྟེ་གུས་མཆོད་ཕུལ་དུ་ཕྱིན་པ་མཛད་དོ། །སླར་རི་པོ་དགེ་འཕེལ་དུ་བྱོན་ནས་ཐུགས་དམ་ཟབ་མོའི་ཉམས་བཞེས་ལ་བརྩོན་པར་མཛད་

[039A]༄༅། །བར་སྐབས་ཤིག་སྔར་ཇོ་གདན་མཁན་ཆེན་ལ་མི་ཏྲའི་དབང་གི་སྙན་གསན་ཕུལ་ཡོད་པ་ལྟར་ཉི་མ་ཐང་དུ་བྱོན། ཉི་ཐང་ཞབས་དྲུང་ངག་དབང་གཞོན་ནུས་གྲོགས་ངན་མཛད་པར་བརྟེན། མཁས་ཤིང་གྲུབ་པ་བརྙེས་པའི་
དབང་ཕྱུག་མཁན་ཆེན་བློ་བཟང་མཁས་བཙུན་པའི་དྲུང་དུ་མི་ཏྲ་བརྒྱ་རྩའི་དབང་ཡོངས་རྫོགས་ལེགས་པར་གསན། དབང་གྲུབ་པའི་མཇུག་ཏུ། མཁན་ཆེན་པའི་ཞལ་ནས། ངས་ཆོས་འདི་ཁྱེད་ལ་འཕྲོད་པ་ཡིན་པས་དོན་གྲུབ། ད་ཤི་ན་ཡང་འགྱོད་པ་
མེད་གསུང། སྟོན་ཀ་མདོ་སྨད་ནས་བྱང་འགྲུལ་བ་མང་པོ་བྱུང་བས། གཙོས་རབ་འབྱམས་པ་མཆོག་ལྡན་གྱིས། རྗེ་འདི་འབྲས་སྤུངས་སུ་གདན་དྲངས་ནས། ཟང་ཟིང་གི་འབུལ་བ་གྱ་ནོམ་པ་ཕུལ་ནས་མདོ་སྨད་དུ་འབྱོན་དགོས་པའི་གསོལ་བ་བཏབ་པས་
རྗེ་ཉིད་ཀྱིས་ཀྱང་ཕྱོགས་དེའི་གདུལ་བྱ་རྣམས་ལ་ཕན་ཐོགས་འབྱུང་བར་དགོངས་ནས་ཞལ་བཞེས་མཛད། དགུང་ལོ་ང་གཉིས་པ་ས་མོ་ཡོས་ཀྱི་ལོ། དགའ་བ་གདོང་དུ་སྤྱན་དྲངས་པ་ལ། ཆོས་སྐྱོང་ཆེན་པོ་ཐོག་ཕེབས་རྒྱབ་ནས་བསུ་བ་མཛད་ཅིང་
དགོན་གནས་ཀྱི་བདག་པོ་ཕེབས་བྱུང་ཞེས་གསུང་བ་ལ་བརྟེན། སྐྱེ་བོ་རྣམ་དཔྱོད་ཅན་དག་གིས་རྗེ་འདི་བླ་མ་དབུ་མ་པའི་རྣམ་འཕྲུལ་དུ་གླེང་བ་ཡང་བྱུང་ངོ། །དེ་ནས་འཇམ་དབྱངས་སྒྲུབ་ཁང་དུ་གནས་མཇལ་མཛད་པས་གཟིགས་སྣང་ཁྱད་པར་ཅན་ཞིག་བྱུང་
དགའ་བ་གདོང་དུ་སྐྱ་སེར་གྱི་ཚོགས་པ་བརྒྱ་ཕྲག་དུམ་ལ་ཀུན་རིག་གི་ཁྲོམ་དབང་རྒྱས་པར་སྩལ་ནས་དགེ་འཕེལ་དུ་བྱོན། ལོ་དེའི་དབྱར་རྒྱུད་སྨད་བླ་མ་དབུ་མཛད་པ་ཡོངས་ཀྱི་དགེ་བའི་བཤེས་གཉེན་ཆེན་པོ་དགེ་འདུན་ཕུན་ཚོགས་པས་ཐོགས་དྲངས་དགེ་

[039B] ལམ་རིམ་གྱི་ཁྲིད་གནང། སྟོན་སྐུ་ཞབས་ཚངས་དབྱངས་རྒྱ་མཚོ་འབྲས་སྤུངས་སུ་བྱོན་ནས་གྲྭ་ཚང་བཞིའི་ཆོས་གྲྭར་ཕེབས་སྐབས། སྡེ་སྲིད་སངས་རྒྱས་རྒྱ་མཚོས་རྗེ་འདི་རྩོད་
དཔང་དུ་འབྱོན་དགོས་གསུངས་པ་ལྟར་འབྲས་སྤུངས་སུ་ཕེབས་ནས་རྩོད་པའི་ཤན་འབྱེད་མཛད། སྒོ་མང་ཆོས་གྲྭར་གྲྭ་ཚང་ཕན་ཚུན་གྱི་དགེ་བཤེས་གཉིས་སྟོབས་སོགས་ཡོན་ཏན་དྲུག་ཅུ་རྩ་བཞིའི་འདྲེན་ཚུལ་ལ་མ་འཆེམ་པར་རྨོངས་པར་གྱུར་པས་སྡེ་སྲིད་ནས་
བླ་མ་དགེ་འཕེལ་པ་ལ་དྲིས་གསུངས་པས། རྗེ་འདི་ཉིད་ཀྱིས་ཤེས་བྱེད་དང་བཅས་གསལ་པར་དྲངས་ནས་ཐེ་ཚོམ་གྱི་དྲ་བ་གཅོད་པར་མཛད་དོ། །བདེ་ཡངས་ཆོས་གྲྭར་རྗེ་འདི་དང། རྭ་བ་སྟོད་པའི་དགེ་བཤེས་གདོང་དམར་གཉིས་ཚོགས་གླེང་ལ་བཞེངས་
རྗེ་འདིའི་གཟི་བརྗིད་ཀྱིས་རྭ་བ་སྟོད་པ་དེ་ཞུམ་ནས་ལུང་རིགས་ཀྱི་གནོད་བྱེད་ལྟ་ཅི། ཚིག་ཀྱང་ཐོན་དཀའ་སེ་བ་ཞིག་བྱུང་བ་ལ། ཁྱོད་འཇིགས་མི་དགོས། དམ་པའི་ཆོས་ཀྱི་འབྲེལ་གཏམ་བྱེད་པ་རང་རེ་སྐལ་བ་བཟང་མོད་གསུངས་པས་ཁོ་རང་ཡང་དབུགས་
ཕྱུང་ཞིང། མཇུག་ཏུ་ཁོས་མཁས་ཁྱད་ཀྱིས་ཚིག་སྒྲ་ཤོག་བུ་མངའ་ཚད་གཉིས་ལོང་བ་བཏོན་པས། ཁོའི་བསམ་པ་མཁྱེན་ནས་རྗེ་འདིས་ཚིག་གཅིག་ཀྱང་ཆད་ལྷག་མེད་པར་བསྐྱུར་ནས་ལན་བཏབ་པས་དེར་ཚོགས་པའི་སྐྱེ་བོ་རྣམས་ངོ་མཚར་པའི་
གནས་ལ་བཀོད། དེ་ལ་འདི་སྐད་ཅེས་བྱ་སྟེ། དྲི་མེད་རྣམ་དཔྱོད་ཡན་ལག་ལྷུན་སྟུག་ཅིང། །སྒྲུབ་དང་སུན་འབྱིན་འབར་བའི་མཆེ་སྡེར་གྱིས། །རྒོལ་ངན་རི་དྭགས་བྱེ་བའི་སྲོག་འཕྲོག་པ། །སྨྲ་བའི་སེང་གེ་གཉིས་པ་གཞན་ཡོད་མིན། །འོན་ཀྱན་
[040A]༄༅། །ལག་རྟོག་ཁུང་བུ་རུ། །ངལ་གསོ་ཐོས་པ་ཉུང་དུས་ཁེངས། །མཁས་རློམ་ཝ་སྐྱེས་འདི་དག་གིས། །འགྲན་པར་རྩོམ་འདི་ཨེ་མ་མཚར། །མི་མཁས་གང་དེས་གྲགས་པ་ནི། །རྒྱལ་མཚན་བཞིན་དུ་བསྒྲེང་
འདོད་ཀྱང། །ཁྱོད་ཀྱི་ལུང་རིགས་གཟི་བརྗིད་ཀྱིས། །སྟོབས་ལྡན་བཞིན་དུ་ས་འོག་བཅིང། །ཇི་ལྟར་སྦྲང་བུའི་གཤོག་རླབས་ཀྱིས། །མཁའ་ལྡིང་དབང་པོར་འགྲན་པ་བཞིན། །སྨྲ་བོ་གང་དེས་སྟོབས་བསྐྱེད་ཀྱང། །ལུས་སེམས་ངལ་བ་
ཙམ་དུ་བས། །དེ་ལྟ་ན་ཡང་ཁེངས་ལྡན་ཀུན་ལ་ཞུམ་པའི་བརྟུལ་ཞུགས་མི་འཛིན་ཞིང། །རིག་བའི་ནོར་བྲལ་བླུན་པོ་རྣམས་ལ་སྡང་བས་བརྙས་ཐབས་མི་མཛད་པ། །འདི་ལྟའི་དགེ་ལེགས་འོད་ཟེར་ཕྲེང་བས་ཕྲག་དོག་ལྡན་རྣམས་ཡིད་ཟུམ་ཞིང་
སྐལ་བཟང་སྙིང་གི་པདྨོ་གཞོན་ནུ་ཀུན་དགའི་སྤུ་ལོང་གཡོ་བར་བྱེད། །ཅེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །དེ་ནས་གཞུང་གི་བཀའ་ལྟར་རྗེ་འདི་འབྲས་སྤུངས་ཀྱི་བླ་མ་རྣམས་དང་མཉམ་དུ་འབྲས་སྤུངས་ཀུན་དགའ་ར་བར་ཕེབས་
དེར་སྡེ་སྲིད་ཀྱིས་བླ་མ་རྣམས་དང་སྐུ་ཞབས་ཀྱི་མཚན་ཉིད་ཞབས་ཕྱི་རྭ་བསྟོད་པའི་ཕྲུ་གུ་ཚོ་བསྡུས་གྲྭ་རྩོད་དགོས་གསུངས་ནས། ཐོག་མར་བླ་མ་ཁ་ཤས་ཀྱིས་དམ་བཅའ་བཞག་རྭ་བསྟོད་པོ་ཚ་བགྲོ་གླེང་བཏང་བས་རྩོད་པ་སོང་ནས་དཔེ་མེད་ངར་ངར་
བྱེད་གྱིན་འདུག་པ་ལ། སྡེ་སྲིད་ཀྱིས། དགེ་འཕེལ་རབ་འབྱམས་པ་ངག་དབང་བསྡུས་གྲྭ་ལ་ཡག་པོ་ཡོད་པས་དམ་བཅའ་ཞོག་གསུངས་པ་ལྟར། རྗེ་འདིས་དམ་བཅའ་བཞག་རྭ་བ་སྟོད་པ་ཚོས་བསྒྲིམ་ནས་བགྲོ་གླེང་བཏང་བར། རྗེ་འདི་

[040B] ཁོ་རང་ཚོ་ལུས་སེམས་ངལ་བ་ཙམ་ལས། ལུང་རིགས་ཀྱིས་གནོད་པ་གང་ཡང་མ་ཐེངས་པས་ཐམས་ཅད་ཁ་སྐྱེངས་ཏེ་རྡུལ་ཆུའི་མུ་ཏིག་གི་ཕྲེང་བས་བཞིན་རས་ཀྱི་ངོས་ཀུན་ཁྱབ་པར་གྱུར་ཅིང། སྡེ་སྲིད་ཀྱང་དེ་ཉིན་
རྗེ་འདི་ལ་དགྱེས་པའི་རྣམ་འགྱུར་མཛད་སྐད། སྐབས་དེར་སྐུ་ཞབས་ཀྱི་ཐུགས་གཉེར་གྱི་ཆེད། སྡེ་སྲིད་དང། རྭ་བ་སྟོད་བླ་མ་ཚུལ་ཁྲིམས་རིན་ཆེན་དང། རྭ་བ་སྟོད་པའི་དགེ་བཤེས་ཚངས་དབྱངས་ཆོས་གྲགས་དང། དམ་ཆོས་རིན་ཆེན་
བཞིས་ཐུན་མོང་ནས་བསྡུས་གྲྭ་རྒྱས་པ་ཞིག་བརྩམས་པར། བསྡུས་ཚན་ཉེར་ལྔ་འདྲེན་མ་ཤེས་པར། སྡེ་སྲིད་ཀྱིས་རྭ་བསྟོད་པ་འགའ་ཞིག་ལ་དྲིས་པས་ཚང་མ་འདྲེན་རྒྱུ་མ་རྙེད་པར། ལག་འཐོགས་ནས་བར་ཤུན་ཟེར་བ་ཞིག་དྲངས་པ་ནི་མཁས་
པ་རྣམས་ལ་མ་གྲགས་པའི་ཆོས་སྐད་དུ་སྣང་སྟེ། རྒྱ་བོད་ཀྱི་མཁས་པ་ཚད་ལྡན་སུས་ཀྱང་དེ་ལྟ་བུའི་ཐ་སྙད་མ་མཛད་པའི་ཕྱིར་རོ། །ཁུངས་མེད་བཞིན་དུ་རང་བཟོའི་བྱུང་རྒྱལ་འདི་ལྟར་སྨྲ་བ་ནི་སྙིང་ཁམས་ཧ་ཅང་ཡང་ཆེའོ། །ད་དུང་མ་འདང་ན་
ཕྱི་ཤུན་དང་ནང་ཤུན་ཟེར་བ་སོགས་ཀྱི་ཐ་སྙད་གང་དྲན་བཏགས་ནས་བསྡུས་ཚན་བརྒྱ་ལྷག་ཙམ་དྲངས་ན་རང་དང་རིགས་མཐུན་པའི་བླུན་པོ་རྣམས་ལ་རྨད་དུ་བྱུང་བའི་དགའ་བ་བསྐྱེད་པར་འགྱུར་རོ། །ལ་ལས་བསྡུས་ཚན་ཉེར་ལྔ་ཟེར་བ་ཙམ་ལས་གྲངས་
འདྲེན་རྒྱུ་མེད་ཅེས་མ་འཆམ་པར། སྡེ་སྲིད་སྐུ་ཞབས་ནས། རྗེ་འདི་ལ་འདྲི་མཁན་བྱུང་བར། ལན་དུ་བསྡུས་གྲྭའི་རྩ་ཚིག་གསར་དུ་བརྩམས་ནས་ཕུལ། ཡང་ཉིན་གཅིག་སྡེ་སྲིད་ཀྱིས་བསྡུས་གྲྭའི་རྫས་ཆོས་ལྡོག་ཆོས་ཟེར་བ་འདི་ལ་ཤེས་བྱེད་

[041A]༄༅། །གསལ་བོ་མི་འདུག་པས་སློབ་དཔོན་ཆ་བའི་རྟོག་བཟོ་མིན་ནམ་གསུངས་པར། ཚད་མའི་གཞུང་དུ་རྫས་ཡོད་བཏགས་ཡོད་བྱ་བ་དེའི་ཤེས་བྱེད་ཡིན་ཞེས་ལན་བཏབ་པས་དཔྱོད་ལྡན་ཡོངས་ཀྱི་བློ་མིག་ཕྱེ། སྐབས་
ཤིག་སྡེ་སྲིད་སངས་རྒྱས་རྒྱ་མཚོའི་སྐུ་ཞབས་ནས། སྒྲའི་དཀའ་གནད་ཀྱི་དྲི་བ་བཞི་བཀོད་ནས་ཕྱོགས་ཀུན་ཏུ་བཀྲ་མ་ཏེ་ལན་འདེབས་དགོས་གསུངས་པ་ལ། སྒྲ་བ་གཞན་རྣམས་ཀྱིས་ལན་གཞུང་ལ་ཕུལ། དྲི་བ་དེ་རྗེ་རང་གི་སློབ་མ་ཞིག་གི་
ལག་ཏུ་བྱུང་ནས་འདི་ལ་ལན་འདེབས་དགོས་ཞུས་པར། ད་མི་ཁོམ་གསུངས་པ་ལ། སློབ་མ་ཀུན་གྱིས་འདི་ལ་ཁྱེད་ཀྱིས་ལན་མ་མཛད་ན་དགེ་ལུགས་ཕྱོགས་ལ་ལན་ཐེབས་མཁན་མེད་ཞུས་པས། ཞལ་གྱིས་བཞེས་ནས། དྲི་བ་གསུམ་ལ་
ལན་མཐའ་ཆོད་པ་བརྩམས། གཅིག་ལ་འདིའི་དཔེ་ཆ་ཡོད་ན་ལས་སླ་ཞེས་གཞུང་ལ་ཕུལ་བས། དེ་དུས་སྒྲ་བ་མང་པོས་ལན་ཕུལ་ནས་ཨང་གི་གསུམ་པ་བར་དུ་བསྒྲིགས་ཚར་བའི་སྐབས་ཡིན་འདུག་པས་སྡེ་སྲིད་ཀྱིས་ལན་ལ་གཟིགས་ནས་
ལན་གྱི་དབང་དུ་བྱས་ན་འོས་ཐོ་དང་པོ་ལ་འོས་པ་འདུག་ཀྱང། གསུམ་པ་ཡན་ཆད་བསྒྲིགས་ཚར་བ་དང། དྲི་བ་གཅིག་གི་ལན་ཡང་མེད་པ་བཅས། བཞི་པར་ཞོག་གསུང་ནས། ཨང་གི་བཞི་པ་ལ་བྲིས་པ་ཡིན་འདུག་རྗེ་འདི་ལྷ་མོ་དབྱངས་
ཅན་མས་མངོན་སུམ་དུ་རྗེས་སུ་བཟུང་བས་གངས་རིའི་ཁྲོད་དུ་རིག་གནས་སྨྲ་བ་ལ་འགྲན་ཟླ་དང་བྲལ་བའི་མཁས་པ་མཆོག་ཏུ་གྱུར་པ་ཡིན་ནའང་དེ་དུས་ཨང་གི་བཞི་པ་ལ་བྱུང་བ་ནི། ས་སྐྱ་པཎྜི་ཏས། སྐྱེ་བོ་ངན་པའི་ཚོགས་ནང་དུ། །ཡོན་ཏན་ལྡན་

[041B] །སྤྲུལ་གདུག་གནས་པའི་ས་ཕྱོགས་སུ། །སྒྲོན་མེ་གསལ་ཡང་འོད་མི་འབྱིན། །ཞེས་བའི་རང་བཞིན་མངོན་དུ་གྱུར་པའོ། །ཕྱིས་སུ་སྡེ་སྲིད་ཀྱི་སྐུ་མདུན་དུ་ཕེབས་སྐབས་ཤིབ། །སྡེ་སྲིད་ཀྱིས། ཁྱེད་ཀྱིས་སྒྲ་དེ་ཙམ་
མཁྱེན་པ་ངས་མ་ཤེས། ཁྱེད་འོས་ཐོ་དང་པོ་ལ་འོས་པ་འདུག་ཀྱང། ལན་འཕྱིས་ནས་འོས་ཐོ་བཞི་པའི་སྐབས་སུ་འབྱོར་བ་དང་དྲི་བ་གཅིག་ལ་ལན་ཡང་མི་འདུག་བ་དང་བཅས་བཞི་པར་བཞག་པ་ཡིན། འོས་ཐོ་གཞན་མཚོ་དེ་ཙམ་གྱིས་མཁས་
པོ་མི་འདུག་ཀྱང་འགའ་ཞིག་ལ་དམིགས་བསལ་གྱི་དབང་གིས་གོང་དུ་འཇོག་དགོས་པ་བྱུང་ཞེས་རྒྱུ་མཚན་རྣམས་ཞིབ་པར་གསུངས། སྡེ་སྲིད་འདི་ནི་ཆོས་སྲིད་ཟུང་ལ་མཁྱེན་པ་མཆོག་ཏུ་ཡངས་པར་གྲགས་ཤིང། ཐ་སྙད་རིག་པའི་གནས་ལ་
འབད་པས་སྦྱངས་ཏེ་བརྩམས་ཆོས་ཀྱང་མང་དུ་འདུག་པས་གསོ་དཔྱད་ཀྱི་སྐོར་ལེགས་ཤིང། གཞན་མ་རྣམས་དཔེ་སྣ་འཛོམ་པས་མུ་ཏོའི་ཕྱེ་བཞིན་མཐོང་ཚད་དང་ཚོར་ཚད་ཕྱོགས་གཅིག་ཏུ་བསྡུས་པ་ལྟར་ཉི་མ་འཕུལ་ཐབས་ཙམ་ལས་མཁས་པ་
དགྱེས་པའི་ལེགས་བཤད་དུ་མི་སྣང་ངོ། །འོན་ཀྱང་སྲིད་སྐྱོང་གི་གཡེང་བ་ཆེན་པོའི་ཁུར་གྱིས་ནོན་བཞིན་དུ་ཐ་སྙད་ཀྱི་བསྟན་བཅོས་དེ་ཙམ་ཚེགས་ལ་མ་འཛེམ་པར་སྤེལ་བ་ནི་རྗེས་སུ་ཡི་རང་བའི་གནས་སོ། །བྱང་ཆུབ་སེམས་དཔའ་ཆེན་པོ་དོན་གྲུབ་རྒྱ་མཚོའི་
བཀས་ལན་གསུམ་གྱི་བར་དུ་བསྐུལ་བ་དང། གཞན་ཡང་མཁས་པ་དུ་མས་གསོལ་བ་བཏབ་པ་ལ་བརྟེན། བྱང་ཆུབ་ལམ་གྱི་རིམ་པའི་མཆན་འགྲེལ་གསེར་གྱི་འཁོར་ལོ་རིན་པོ་ཆེ་ཞེས་བྱ་བ་སླ་སར་རྒྱས་འགྲེལ་བྱེད་པ་ལྟ་བུ་མ་ཡིན་པར་དཀའ་གནས་

[042A]༄༅། །ཀུན་ལ་དོན་གྱི་ཁོག་ཕུབ་པའི་ཞིབ་མཆན་ཡོད་པ་ཞིག་མཛད་པས་བྱང་ཆུབ་ལམ་རིམ་ལ་ལྟ་བའི་མིག་བྱིན་ཞིང། མཆན་གྱི་མཇུག་ཏུའང། འབྱམས་བཤད་རྣམས་ལ་དོན་འབྲུའི་ས་བཅད་དང། །ཚིག་དོན་དཀའ་གནས་
ལུང་རིགས་བརྒྱ་སྟོང་གི་འོད་ཟེར་འཁྲུལ་བྲལ་བི་ཤྭ་ཀརྨ་ཡིས། །ལན་བརྒྱར་བརྡར་བའི་མཆན་འགྲེལ་སྔོན་མེད་བྱས། །མ་སྦྱངས་ཕོ་ཚོད་དག་ངང་ཕྱོགས་རེའི་དག་སྦྱར་མིན་མཐོང་བརྒྱུད་ཚིག་དོན་ལུང་རིགས་ལ། །མང་ཐོས་མཁས་མང་
མདུན་སར་འཇིགས་མེད་ཀྱི། །གདོང་ལྔའི་མང་ཐོས་རལ་བ་གསིག་གམ་སྙམ། །ཞེས་བྱང་ཆུབ་ལམ་རིམ་གྱི་ཚིག་དོན་ལ་མི་འཇིགས་པའི་གེ་དང་ཐོབ་ཚུལ་ཡང་གསུང་བར་མཛད་དོ། །བར་སྐབས་ཤིག་འཇམ་མགོན་རྒྱལ་བ་གཉིས་པའི་
རིང་ལུགས་ལ་ལོག་པར་འཁུ་བའི་སྐྱེ་བོ་འགའ་ཞིག་གིས་དངོས་སུ་རྒོལ་མ་ནུས་ཀྱང་ཐབས་ཀྱིས་དམའ་འབེབས་པར་འདོད་ནས། ཇི་སྐད་དུ་ལེགས་བཤད་ལས། ཉེས་བ་མངོན་སུམ་བྱེད་བཞིན་དུ། །གཡོ་ཅན་ཚིག་གིས་ཕ་རོལ་བསླུ། །ལྷ་ཆེན་
སྨྲེ་སྔགས་ཤོར་བ་ལ། །སྡུག་བསྔལ་བདེན་པར་བསྒྲགས་སོ་ལོ། །ཞེས་པ་ལྟར་ཕ་བོང་ཁའི་རི་ཁྲོད་ན་རྙིང་མའི་རྒན་ཞུགས་ཤིག་ཡོང་བ་ཤི་བའི་རོ་མཚན་མོ་ལྷ་སའི་སྟོད་ཀྱི་རག་ཁ་ནས་ཆུ་ལ་བསྐུར་ཏེ། སྡེ་པ་དྲུག་བརྒྱ་པ་གྲུབ་པ་ཐོབ་ནས་
འཇའ་ལུས་ལ་སོང་ངོ་ཞེས་ཕྱོགས་ཀུན་ཏུ་དྲིལ་བསྒྲགས་པས། ཁྱི་རྒན་པས་ཟུག་བརྒྱ་བ་ན་ཁྱི་གུས་ཀྱང་ཟུག་རྒྱག་པ་ལྟར་རྒྱུ་མཚན་མེད་པར་བླུན་པོ་རྣམས་ཀྱིས་བདེན་པར་བཟུང་སྟེ། དབུས་གཙང་གི་ཕྱོགས་ཀུན་ཏུ་སྤྲང་པོ་མ་ཎི་འདོན་པ་ལྟར་སྒྲོགས་

[042B] །ཚུལ་དེ་ཉེ་གནས་སྔགས་རམ་པ་དཔལ་འབར་གྱིས་ཐོས་ནས། མིའི་གྲུབ་ཐོབ་ཚོལ་དེ་འདྲ་བྱུང། ཁྱོད་ལ་རྟགས་ཅི་བྱུང་ཞུས་པས་གང་ཡང་མ་བྱུང་གསུང་བ་ལ་ངས་དཀའ་ལས་དེ་ཙམ་བྱས། ཁྱེད་ལོ་དེ་ཙམ་རི་ཁྲོད་ལ་བསྡད་ནས་
རྟགས་གང་ཡང་མ་བྱུང་ན། རི་འདི་ལ་ངོ་མི་ཚ་བ་ཨེ་ཡིན་ཞེས་ཞུས་པ་ལ། རྗེ་འདི་བཞད་མོ་ཞིག་མཛད་པས། ཁྱོད་ལ་རྒོད་རྒྱུ་མི་འདུག་ལ་དེ་ཙམ་ལ་སྒོམ་བྱས་པ་སྟོང་ཟད་རེད། ད་ཕྱིན་ཆད་རྟགས་གཅིག་ཨེ་ཐོན་ལྟོས་ཟེར་བ་ལ། གཏོར་སྒམ་
གཅིག་རྙེད་ཕྱིན་རྟགས་ཨེ་ཡོང་ལྟ་ཞེས་རྩེད་མོ་མཛད་པར། ཁོང་རང་བཞིན་ཤིན་ཏུ་དྲང་བས་བདེན་པར་བཟུང་སྟེ་གཏོར་སྒམ་ཞིག་ཀྱང་མ་འགྱངས་པར་བཙལ་ནས་ཕུལ། རྗེ་འདིས་སྔགས་རམ་པ་ལ་ཁྱོད་དེ་ཙམ་སྡུག་མི་དགོས། ངས་ཡིག་ཆ་འདི་
ཙམ་བརྩམས། ཉིན་རེ་བཞིན་དགེ་སྦྱོར་འདི་ཙམ་བྱས། མདོ་བསྟན་བཅོས་ཐམས་ཅད་ཡི་གེ་ན་གཅིག་གི་ནང་དུ་བསྡུས་ནས་བཤད་དགོས་ནའང་ཤེས་པ་ཡོང། འདི་ལས་ལྷག་པའི་གྲུབ་རྟགས་ཅི་དགོས་གསུང་པས་སྔགས་རམ་པ་ཡང་ཐུགས་མཉེས་
ཕྱིས་ཀྱི་ལོ་རྒྱུས་སྨྲ་བ་འགའ་ཞིག་གིས། སྡེ་པ་དྲུག་བརྒྱ་པས་རྙིང་མའི་ཟབ་ཆོས་ལ་བརྟེན་ནས་འཇའ་ལུས་ཐོབ་པོ་ཞེས་གླེང་བརྗོད་རྣ་བ་སུན་སུན་དུ་བྲིས་པ་ནི། རྙིང་ཞེན་གྱིས་ས་ཚིག་རྡོ་ཚིག་ལ་སོང་བའི་རང་མདངས་ཕྱི་རོལ་དུ་ཤར་བ་ཙམ་དུ་ཟད་དེ། དྲུག་
བརྒྱ་པའི་རོ་ཆུ་ལ་འཕངས་པ་བདེན་པར་རོ་ཁུར་མཁན་གྱི་རྒད་པོ་དེས་ཉི་མ་སྡིངས་དཔོན་སློབ་ལ་དངོས་སུ་ཞུས་འདུག་ཅེས་བདག་གི་བླ་མ་སྟག་ཕུ་རིན་པོ་ཆེ་གསུང་ངོ། །ལར་ཁོང་གིས་རི་བོ་དགེ་ལྡན་པ་རྣམས་བཀའ་དྲིན་ཚད་མེད་པས་བསྐྱངས་དགོས་རྒྱུ་ཡིན་པ་

[043A]༄༅། །ལ༑ བླང་དོར་གོ་བཟློག་ནས་རྙིང་མ་ངོས་ལ་བདག་རྐྱེན་གཟེང་བསྟོད་དཔའ་ཐལ་བ་མཛད་པ་ནི། འཕྲལ་དུ་བརྟག་ཚེ་དགོས་པའི་མཆོད་རྟེན་ནག་པོར་བཞག་ནས། མི་དགོས་པའི་བྲག་ལ་དབུ་དཀར་གསོལ་ཞེས་པའི་
དཔེར་སྣང་ཡང། ཕུགས་རྙིང་དགོན་གོག་པོ་རྣམས་མི་དམིགས་པའི་དབྱིངས་སུ་རྒྱས་འདེབས་པའི་རྐྱེན་དྲག་ཤོས་ཤིག་འབད་པའི་སྒོ་ནས་སྒྲུབ་པ་ལྟར་འདུག་གོ། དགུང་ལོ་ང་གསུམ་པ་ལྕགས་འབྲུག་གི་ལོ། ལུགས་གཉིས་ལ་མཁྱེན་རབ་མཆོག་
ཏུ་ཡངས་པའི་མིའི་རྗེ་བོ་སྡེ་སྲིད་སངས་རྒྱས་རྒྱ་མཚོའི་སྐུ་ཞབས་ནས། རྣམ་འགྲེལ་གྱི་ཡིག་ཆ་པཎ་ཆེན་ཆོས་མཆོག་གི་འཐད་ལྡན་དང་མཐུན་པ་ཞིག་རྩོམ་དགོས་ཞེས་བསྐུལ་བ་ལ་བརྟེན་ནས། རྣམ་འགྲེལ་ལེའུ་དང་པོའི་མཐའ་དཔྱོད་བློ་གསལ་མགུལ་
རྒྱན་སྐལ་བཟང་འཇུག་ངོགས་ཞེས་བྱ་བ་མཁས་པ་སྔ་མ་སུས་ཀྱང་མ་ཐོན་པའི་ངོ་མཚར་བའི་ལེགས་བཤད་དུ་མས་བརྒྱན་པ་ཞིག་བརྩམས་ནས་གཟིགས་ཕུལ་བས། མཁས་གྲུབ་རིན་པོ་ཆེའི་གསུང་མང་དུ་དྲངས་པ་ལ་ཐུགས་མ་མཉེས་པར་ལེའུ་ཕྱི་
མ་རྣམས་རྩོམ་པའི་རྟིང་བསྐུལ་མ་མཛད་སྐད། སྡེ་སྲིད་འདྀ་མཁས་གྲུབ་ཐམས་ཅད་མཁྱེན་པ་ལ་རང་བཞིན་གྱིས་མི་གུས་པས། ཁོང་རང་གི་ཐུགས་ལ་མཁས་གྲུབ་ཊིཀ་ཆེན་དང་འཐད་ལྡན་གཉིས་ཁས་ལེན་མི་མཐུན་པའི་སྟབས། འཐད་ལྡན་
རང་ལུགས་བྱས་ན་མཁས་གྲུབ་རིན་པོ་ཆེ་རང་ཤུགས་ཀྱིས་ཕྱོགས་སྔར་འགྲོ་ཡོང་བསམ་པ་ཡིན་འདུག་ཀྱང། རྗེ་འདི་ནི་མཁས་གྲུབ་བསྟན་པའི་ཉི་མ་རྗེའི་བུ་ཆེན་རྣམས་ཀྱི་ནང་ནས་འགྲན་གྱི་དོ་མེད་གཅིག་ཏུ་འཛིན་པར་མཛད་དེ་མདོ་སྔགས་གང་གི་

[043B] །ལོ་དེར་རྒྱལ་སྲས་བསྟན་འཛིན་དབང་རྒྱལ་སྟེང་གྲིབ་ཀྱིས་བསྙུང་ནས། ངག་ལྐུགས༑ རྐང་པ་བརྐྱང་
བསྐུམས་ཙམ་ཡང་མི་ཐུབ་པ་ལ། རྗེ་འདི་སྤྱན་དྲངས་ཏེ་འཇིགས་བྱེད་ཀྱི་སྦྱིན་སྲེག་མང་པོ་གནང། ཁྲོ་བཅུའི་ལས་ཚོགས་འགའ་ཞིག་མཛད་པས་ངག་གྲོལ་ཅིང་སྐྱེད་ཆེ་བར་བྱུང། མཇུག་ཏུ་བསྲུང་འཁོར་འདོགས་པ་གནང་ནས་འདི་ལ་སུ་ཡང་
རེག་མ་འཇུག་གསུང། ཕྱིར་ལམ་སྐྱེར་སྒང་གི་མགོན་པོར་མཇལ་དུ་ཕེབས་པས་གཟིགས་སྣང་ཁྱད་པར་ཅན་ཞིག་བྱུང་བ་ལ་བརྟེན། འདི་མགོན་པོ་དངོས་གནས་པ་ཡིན་འདུག་གསུངས་ནས་འཕྲིན་བཅོལ་མང་པོ་མཛད། རྗེ་འདི་ཚུར་ཕེབས་པའི་
རྗེས་སུ་མི་འགའ་ཞིག་གིས་དགེ་སློང་འཇམ་དབྱངས་གྲགས་པ་ལ་བརྟེན་ན་ལེགས་པའི་རྒྱུ་མཚན་ཞུས་པས། རྒྱལ་སྲས་ཡང་ཐུགས་འགྱུར་ནས་དགེ་སློང་གདན་དྲངས་ནས་སྐུ་རིམ་བྱས། དགེ་སློང་གིས་རྗེ་འདིས་བཏགས་པའི་བསྲུང་འཁོར་
བཤིག་ནས་བལྟ་བར་གནང་བས། དེ་འཕྲལ་རྒྱལ་སྲས་ཀྱི་བསྙུང་གཞི་སྡུག་ཏུ་སོང་ནས་མ་ཕན་པ་ལ། སླར་གདན་འདྲེན་དུ་བྱུང་བས་སྔ་སོར་ངས་ལབ་པ་ལྟར་ཁྱེད་ཚོས་མ་བྱས་པ་ཡིན། ད་ང་སོང་ཀྱང་ཕན་མི་ཐོགས་གསུང་ནས་མ་ཕེབས་
ཤིང༑ རྒྱལ་སྲས་ཡང་མ་འགྱངས་པར་ནད་དེའི་རྐྱེན་གྱིས་གྲོངས་སོ། །ལོ་དེའི་སྟོན་ཀ་མདོ་སྨད་ནས་མཁས་ཤིང་གྲུབ་པ་བརྙེས་པའི་རྣལ་འབྱོར་པ་ཆེན་པོ་རོང་པོ་སྐལ་ལྡན་རྒྱ་མཚོའི་སྤྲུལ་སྐུ་བྱོན་པ་དང་མཇལ་འཕྲད་མཛད་ཅིང། དཀའ་བཅུ་

[044A]༄༅། །རིན་པོ་ཆེ་ངའི་བླ་མ་ཡིན་ཞེས་ཐུགས་དགྱེས་པའི་རང་བཞིན་འབའ་ཞིག་མཛད། སྤྲུལ་པའི་སྐུས་ཀྱང་མདོ་སྔགས་ཀྱི་བཀའ་ཆོས་མང་པོ་ཞུས། དགེ་འདུན་བརྒྱ་ཕྲག་དུ་མ་འདུས་པ་ལ་ལམ་ཁྲིད་རྒྱས་པར་གནང་ཞིང་
སེམས་བསྐྱེད་སྟོན་མོའི་སྐབས་མཆོད་པ་བསམ་གྱིས་མི་ཁྱབ་པ་མཛད་པས་སྐྱེ་བོ་ཕལ་མོ་ཆེ་ལ་བཀའ་གདམས་ཀྱི་དགེ་བའི་བཤེས་གཉེན་རྣམས་ཀྱི་རྣམ་ཐར་མངོན་དུ་གྱུར། སྤྲུལ་པའི་སྐུ་ནས་བསྐུལ་ཏེ་མ་ཏྀ་ལུགས་ཀྱི་འཇམ་དབྱངས་དཀར་པོའི་སྒྲུབ་
ཐབས་མཛད། བར་སྐབས་ཤིག་དཀྱིལ་འཁོར་རྒྱ་མཚོའི་མངའ་བདག་ཕྲེང་བ་པ་ཕུན་ཚོགས་ལེགས་འབྱོར་དགེ་འཕེལ་དུ་བྱོན་ནས་རྗེ་འདིའི་དྲུང་དུ་སྲད་རྒྱུད་ལུགས་ཀྱི་རིམ་ལྔའི་དམར་ཁྲིད་སོགས་ཁྲིད་ཆེན་ལྔར་གྲགས་པ་གསན། ཕྲེང་པ་པའི་
དྲུང་ནས། ཞལ་བསྙེན་དུས་ཀྱི་ཞལ་ཁྲ་ཅན། བེག་ཙེ་ལྕམ་སྲིང། གུར་མགོན་ལྷ་བརྒྱད། དབྱངས་ཅན་མ་དམར་མོའི་རྗེས་གནང་རྣམས་ཞུས། ཕྲེང་བ་པ་ཆེན་པོའི་ཞལ་ནས། ད་ཕྱིན་ཆད་དབང་དང་རྗེས་གནང་སོགས་ཀྱང་ཀྱིས། དགེ་
བའི་བཤེས་གཉེན་ཆེན་པོ་མཛད་ནས་དེ་དག་མི་གནང་ན་གང་གནད་ཞེས་དཀྱིལ་འཁོར་རྒྱ་མཚོའི་མངའ་བདག་ཏུ་དབང་བསྐུར། ཟླ་བ་གཅིག་མ་ལོང་ཙམ་བཞུགས། ཕེབས་ཁར་གཏོར་སྟེགས་དང་གཏོར་ཐེབས་ཟངས་ཀྱི་གཏོར་ཆ་ཚད་མ་
འཇོག་པར་མཛད། རི་ཁྲོད་དུ་བཞུགས་སྐབས་ཐོག་མར་སྐུ་ཆས་དཀོན་པོ་བྱུང་ནས་རྩམ་པ་ཁུག་མ་གང་གིས་ཟླ་བ་དྲུག་འདང་བར་མཛད་པ་སོགས་དཀའ་སྤྱད་སྙིང་རུས་ཀྱི་རྣམ་ཐར་མང་དུ་ཡོད་པ་འདྲ་ཡང། ཕལ་ཆེར་སྐུ་ཚེ་སྟོད་ཀྱི་རྣམ་ཐར་

[044B] །རྗེ་འདི་དགུང་ལོ་སོ་གསུམ་ནས་ང་གསུམ་ལ་ཕེབས་ཀྱི་བར་གྲུབ་པའི་གནས་མཆོག་དཔལ་རི་བོ་དགེ་འཕེལ་དུ་བཞུགས་ནས་ཐུགས་དམ་ཟབ་མོའི་ཉམས་བཞེས་ལ་རྩེ་
གཅིག་ཏུ་བརྩོན་པར་མཛད་ཅིང། ཞར་ལ་སེ་འབྲས་དགེ་གསུམ་སོགས་ཕྱོགས་སོ་སོ་ནས་མཁས་པའི་སྐྱེ་བོ་དོན་གཉེར་བ་མང་དུ་འདུས་པ་ལ། སྔ་ཕྱིར་ལམ་རིམ་གྱི་ཁྲིད་ལྔ་བཅུར་ཉེ་བ་སྩལ་ཞིང། གཞན་ཡང་ལོ་རེ་བཞིན་བདེ་གསང་
འཇིགས་གསུམ་སོགས་རྒྱུད་སྡེ་བཞིའི་དབང་དུ་མ་དང། སྒྲུབ་ཐབས་རྒྱ་མཚོ། བ་རི་བརྒྱ་རྩ། སྣར་ཐང་བརྒྱ་རྩ། འཇམ་དབྱངས་ཆོས་སྐོར། མགོན་པོ་བཀའ་བཅུ་གསུམ། རྣམ་སྲས་བཀའ་བཅོ་ལྔ་སོགས་རྗེས་གནང་གི་རིགས་མང་
པོ་དང། བདེ་གསང་འཇིགས་གསུམ་གྱི་བསྐྱེད་རྫོགས་ཀྱི་ཁྲིད། འགྲེལ་པ་བཞི་སྦྲགས། བསླབ་བཏུས། ལེགས་བཤད་སྙིང་པོ། རིམ་ལྔ་གསལ་སྒྲོན། སྤས་དོན་ཀུན་གསལ། ལམ་རིམ་ཆེན་མོ། རྩ་འཇུག་གི་རྣམ་བཤད་
ཆེན་མོ་གཉིས་སོགས་གཞུང་ཆེན་མོ་རྣམས་ལ་བཤད་ལུང་ཚར་མང་པོ་དང། བཀའ་བསྟན་བཅོས་ཀྱི་ཀླགས་ལུང་དུ་མས་མཚོན་ཟབ་རྒྱས་དམ་པའི་ཆོས་ཀྱི་ཆར་ཆེན་པོ་ཡང་དང་ཡང་དུ་ཕབས་པས། བོད་གངས་ཅན་གྱི་རིའི་སུལ་དང་ལྗོངས་
ཐམས་ཅད་ཚེ་བློས་བཏང་གི་རྣལ་འབྱོར་བ་དང། ལུང་ཆོས་སྨྲ་བ་ཤ་སྟག་གིས་གང་བར་གྱུར་ཏེ་ས་ཆེན་པོ་འདི་མཛེས་པར་བྱས་སོ། །དེ་ལྟར་ཐུགས་ཀྱི་ཤིང་རྟ་རྨད་དུ་བྱུང་བའི་མངོན་པར་རྟོགས་པའི་ཡོན་ཏན་རིན་པོ་ཆེ་དུ་མས་ནི་ཡོངས་སུ་གང་
[045A]༄༅། །མཁས་ཤིང་གྲུབ་པ་བརྙེས་པའི་གྲགས་སྙན་གྱི་བ་དན་དཀར་པོ་ནི་བཙུགས་པ་བཞིན་དུ་གྱུར། བཤད་སྒྲུབ་གཉིས་ཀྱི་སྒོ་ནས་བློ་བཟང་རྒྱལ་བའི་བསྟན་པ་འཛིན་པ་ལ་ནི་འགྲན་པའི་ཟླ་མཐའ་དག་དང་བྲལ་བའི་
ཆོས་ཀྱི་རྒྱལ་པོ་ཆེན་པོར་གྱུར་ཏོ། །སྨྲས་པ། གང་ཞིག་མདོ་རྒྱུད་པདྨོའི་ཚིལ་དུ་མང་ཐོས་གར་གྱིས་རོལ་བྱས་ཀྱང། །དྲི་མེད་ཉམས་རྟོགས་སྦྲང་རྩིའི་ཆུ་ཡིས་ཤེས་རབ་རོ་འཛིན་མ་བརླན་པ། །དེ་སྲིད་རྨད་བྱུང་ཟབ་མོའི་དོན་གྱི་ངོ་མཚར་
བདེ་བ་མི་ཐོབ་པས། །དམ་པ་རྣམས་ནི་དཔེན་པའི་གནས་སུ་ཆོས་དོན་སེམས་ལ་གཞོལ་བར་བྱེད། །ཟླ་བ་དཀར་བོའི་སྟོད་གཡོགས་འཆང་བའི་ས་འཛིན་དག་གིས་ཕྱོགས་ཀུན་མཛེས། །ས་གཞི་མར་གད་ཁུ་བས་བྱུགས་འདྲ་མེ་ཏོག་རྒྱས་
པའི་རི་བོའི་དོགས། །ཡིད་འོང་སྣ་ཚོགས་ཆུ་སྐྱེས་ཚལ་དུ་བུང་བའི་ན་ཆུང་མགྲིན་རྡ་རྡུང། །ནུ་ཞོས་མྱོས་པའི་རི་དྭགས་ཕྲུ་གུ་རྩེད་འཇོའི་གར་གྱིས་ལྡིང་ཞིང་རྒྱུ། །དྲི་ཞིམ་སྨན་དང་ནགས་ཚལ་ཕྲེང་བས་འདུའི་ཛའི་ཆོམ་རྐུན་བསྒྲིབ་པ་བཞིན། །
མཁའ་སྤྱོད་མཛེས་མའི་ལང་ཚོར་རྗེས་ཆགས་གཉིས་སྐྱེས་གཞོན་ནུའི་གླུ་དབྱངས་ནི། །སྙིང་གི་གདུང་བའི་མེ་ལྕེ་བསིལ་བྱེད་སྒྲུབ་པོ་ཆོས་ལ་བསྐུལ་བ་འདྲ། །མུ་ཏིག་དོག་པའི་ཆར་ཟིམ་འབབ་ལྡན་སྨུག་པ་སྔོན་པོའི་དོ་ཤལ་ཅན། །དྲང་སྲོང་
བྱེ་བས་བསྔགས་པ་དེ་ནི་དཔལ་ལྡན་རི་བོ་དགེ་འཕེལ་ཡིན། །དེར་ནི་ཡོན་ཏན་ཆུ་ཡི་གཏེར། །མ་ལུས་འཐུངས་པའི་སྤོབས་པ་ཅན། །བློ་བཟང་གང་དེ་ཀུ་མུད་མཚོར། །མཁའ་འགྲོ་དཀར་པོ་བཞིན་དུ་ཞུགས། །སྲིད་པའི་རོ་ལ་ཆགས་

[045B] །རྩྭ་ཡི་མྱུ་གུ་བཀྲམ་པའི་གདན་ལ་གཡོ་མེད་ཏིང་འཛིན་ཞགས་པ་ཡིས། །སྲས་བཅས་རྒྱལ་བའི་བློ་གྲོས་འཆིང་བྱེད་ཉམས་དང་རྟོགས་པའི་མཐར་སོན་པ། །དཔལ་ལྡན་མཁས་པའི་མཁས་པ་དེ་ཡིས་ཐུབ་
པའི་རྣམ་ཐར་ཡོངས་སུ་བཟུང། །རྒྱུད་དང་གདམས་ངག་འོ་མའི་རྒྱ་མཚོ་ནི། །དྲི་མེད་བསམ་གཏན་ལག་འགྲོས་བསྲུབས་པ་ལས། །སྔོན་མེད་རྟོགས་པའི་བདུད་རྩིའི་ཀ་ལ་ཤ། ཁྱོད་ཉིད་ཁོ་ནས་བདག་གིར་མཛད་པ་སྙམ། །ཡོན་ཏན་འོད་ཟེར་
སྟོང་གིས་རབ་འཁྱུད་གཞན་ཕན་ཆ་ཤས་ཡོངས་རྫོགས་ཤིང། །ཆོས་བརྒྱད་མུན་པའི་བླ་གོས་དང་བྲལ་རྣལ་འབྱོར་ཟབ་མོའི་འོད་འཕྲེང་གིས། །ཐུབ་བསྟན་ཀུ་མུད་ཅི་ཡང་བཞད་པའི་སྒྲུབ་རྒྱུད་ཆོས་ཀྱི་རྒྱལ་མཚན་ནི། །སྙན་གྲགས་པ་དན་གསར་
པའི་དཔལ་དང་ལྷན་ཅིག་སྲིད་རྩེའི་བར་དུ་སྒྲེང། །ཞེས་བྱ་བ་ནི་མཁས་ཤིང་གྲུབ་པའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་ངོ་མཚར་སྐལ་བཟང་འཇུག་དོགས་ཞེས་བྱ་བ་ལས་དབེན་པ་བསྟེན་ཏེ་གཙོ་བོར་སྒྲུབ་པ་མཛད་
པའི་ལེའུ་སྟེ་དྲུག་པའོ།།    ༈    །།དེ་ལྟར་བདག་ཉིད་ཆེན་པོ་འདི་ནི། གཞན་གྱི་དྲིང་ལ་མི་འཇོག་པའི་རྣམ་དཔྱོད་དང། བཟློག་ཏུ་མེད་པའི་བརྩོན་འགྲུས་ཀྱི་གོ་ཆ་ཟུང་དུ་འཇུག་པའི་མཐུ་ལས། མདོ་སྔགས་ཀྱི་གྲུབ་པའི་མཐའ་རྒྱ་མཚོ་
ལྟ་བུའི་ཕ་རོལ་ཏུ་སོན་ཏེ། དམ་པས་བསྔགས་པའི་དབེན་པའི་གནས་སུ་རྒྱལ་བ་དགྱེས་པའི་ལམ་སྲོལ་བཟང་པོ་ལ་སྒྲུབ་པ་ཆིག་ཐུབ་ཏུ་མཛད་པ་ལས། མངོན་པར་རྟོགས་པའི་ཡོན་ཏན་གྱི་ཚོགས་ཀྱིས་ཁ་པ་ཅན་གྱི་མཁས་གྲུབ་ཕལ་མོ་ཆེའི་གཙུག་གི་ཅོད་པཎ་

[046A]༄༅། །དུ་གྱུར་པས། རྗེ་རང་ཉིད་ལ་དེ་ལྟ་བུའི་ཐུགས་བཞེད་ཆེར་མེད་ཀྱང་གཞུང་ནས་བཀའ་གནང་བ་དང། སློབ་མ་སྡེ་སྣོད་འཛིན་པ་དུ་མས་གསོལ་བ་བཏབ་པ་ལ་བརྟེན་ནས། བློ་གསལ་བྱེ་བའི་འཇུག་ངོགས་དཔལ་ལྡན་བཀྲ་
ཤིས་སྒོ་མང་གི་འཆད་ཉན་པར་བྱོན་པ་ཡིན་ལ། དེའི་ཚུལ་ནི། དགུང་ལོ་ང་གསུམ་པ་ལྕགས་འབྲུག་ལོའི་སྟོན་ཀ་སྒོ་མང་དཔོན་སློབ་འོད་ཟེར་པས་རིགས་གྲྭ་བཏང་ནས་དགོངས་པ་ཞུ་བར་མཛད་དེ། བླ་མ་གསར་བསྐོས་ཀྱི་འོས་ཐོ་སྒྲིགས་སྐབས་
དཔོན་སློབ་ཀྱིས་ངས་སྒོ་མང་ལ་ཆོས་ཀྱིས་ཕན་མ་ཐོག་པས་འཕྲོ་འདི་ལ་ཆོས་ཀྱིས་ཕན་ཐོག་ངེས་ཤེས་པའི་བླ་མ་བཟང་པོ་ཞིག་བསྐོ་དགོས། དེ་ཡང་དགེ་འཕེལ་དཔོན་སློབ་ངག་དབང་པ་ལས་ལྷག་གྲྭ་ཚང་རང་ལ་མེད་ཅིང། ཁོང་བཞུགས་ན་གྲྭ་ཚང་
ལ་ལུགས་གཉིས་ཀྱིས་ཕན་ཐོགས་རྒྱ་ཆེན་པོ་འབྱུང་ཞེས་གྲོས་མགོ་བཏོན་པས། གྲྭ་ཚང་གི་ལས་སྣ་དང་གྲྭ་པ་རྒན་གཞོན་ཐམས་ཅད་འདུན་པ་གཅིག་དྲིལ་དུ་གྱུར་ཏེ་ཐམས་ཅད་ཀྱིས་གྲོས་ཐོག་ནས། ད་ལམ་དགེ་འཕེལ་དཔོན་སློབ་བླ་མར་མ་བསྐོས་
ཕྱིན༑ བླ་མ་གཞན་མི་དགོས་ཞེས་གཞུང་ལ་ཞུས་པས་གཞུང་ནས་ཀྱང་གྲྭ་ཚང་གི་ཐུགས་བཞེད་ལྟར་བསྐོ་བཞག་མཛད། རྗེ་འདིས་གནང་བ་ཞུ་རྩིས་མཛད་པ་ན། གྲྭ་མང་གིས་ཕྱག་བྱས་ནས་ད་ལམ་ཁྱེད་ཀྱིས་བླ་མ་མཛད་ཕྱིན་ངེད་ཚོ་ཐམས་ཅད་
ཐུགས་ནས་དོར་བ་ཡིན་ཞེས་གསོལ་བ་བཏབ་ཀྱང་གསན་དུ་མ་བཞེད་པར་ཕེབས་ནས། སྡེ་སྲིད་སྐུ་ཞབས་སུ་ཞུས་པས་ཁྱེད་ངས་བསྐོས་པ་མིན། རྒྱལ་དབང་རིན་པོ་ཆེ་ནས་བསྐོས་པ་ཡིན་པས་ཞབས་པད་བུ་སྙན་སྒྲོན་ཞུ་དགོས་གསུངས་པ་ལྟར་

[046B] ང་ལམ་ཁྱེད་སྒོ་མང་བླ་མ་ཅིས་ཀྱང་གནང་དགོས། ཞེས་བཀའ་ནན་ཆེན་པོ་མཛད་པས་གྱེན་བཟློག་མ་ནུས་པར་ཞལ་གྱིས་བཞེས། སྐབས་དེར་སྒོ་མང་གི་ཁྲི་མཛད་ན་ཕན་ཐོགས་འབྱུང་མི་འབྱུང་
བརྟག་པ་གནང་བའི་མནལ་ལམ་དུ། འཇིག་རྟེན་བདེ་ཞིད་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕེལ་དང། །བདེ་ལེགས་ཕུན་སུམ་ཚོགས་པ་དང། །ཡིད་ལ་འདོད་པ་ཀུན་འགྲུབ་ཤོག་ཅེས་པའི་དབྱངས་རིང་པོ་འཐེན་པ་ཞིག་
བྱུང་བས་ཕན་ཐོགས་པར་དགོངས། རྗེ་འདིའི་ཐུགས་ལ་གྲྭ་ཚང་ཆེན་པོ་འདི་ལྟ་བུ་ལ་འཆད་ཉན་གྱིས་ཕན་ཐོགས་པ་ཞིག་བྱུང་ན་སངས་རྒྱས་ཀྱི་བསྟན་པ་ལ་བྱ་བ་བྱས་པ་ཡིན་པས། དེས་ན་བདག་གིས་ཅི་ནས་ཀྱང་ཆོས་འཆད་ཉན་དང་སྒྲིགས་ལམ་ཀུན་སྤྱོད་ཀྱི་རིམ་པ་གོང་འཕེལ་དུ་འགྲོ་བའི་ཐབས་ཚུལ་འདི་དང་འདི་ལྟ་བུ་བྱའོ་སྙམ་དུ་དགོངས་པའི་རྣམ་པར་དཀར་བའི་ཐུགས་བསྐྱེད་དབྱར་གྱི་ཆུ་གཏེར་ལ་འགྲན་པར་གྱུར། དེ་ནས་ཧོར་ཟླ་བཅུ་བའི་ཡར་དོའི་ཚེས་པ་ལྔའི་ཉིན་གཟའ་སྐར་འཕྲོད་སྦྱོར་ཤིན་ཏུ་དགེ་
བའི་སྔ་དྲོའི་དུས་སུ་བློ་གསལ་མཁས་མང་བྱེ་བའི་གཙུག་ཏོར་གྱིས་མངོན་པར་བཏུད་པའི་དཔལ་ལྡན་བཀྲ་ཤིས་སྒོ་མང་གི་མི་འཇིགས་ཆོས་ཀྱི་ཁྲི་ལ་ཞབས་ཟུང་གི་པདྨོ་ཉེ་བར་བཀོད་དོ། །དེའི་ཚེ་གཞུང་ས་ནས་ཁྲི་སྟོན་ལ་གྲྭ་ཇ་དང་འགྱེད། བླ་བྲང་
རང་ནས་གྲྭ་ཇ་དང་མཉྫིའི་འགྱེད་བཅས་བཏང། གྲྭ་ཚང་གི་ལས་སྣ་དང། ཁམས་ཚན་སོ་སོ་ནས་ལེགས་འབུལ་རྒྱས་བར་ཞུས། རྗེ་རང་གི་གསུང་ལས་སྐྱེས་པའི་སློབ་མ་དགེ་བའི་བཤེས་གཉེན་གྲྭ་ས་དང་སྒྲུབ་སྡེ་གཞན་དང་གཞན་ན་བཞུགས་པ་

[047A]༄༅། །རྣམས་ཀྱང་བྱོན་ཏེ་ལེགས་འབུལ་ཀུན་ཏུ་བཟང་བོའི་མཆོད་སྤྲིན་ལ་འགྲན་པ་ཕུལ་ཞིང། སྔོན་ཆད་སྒོ་མང་བླ་མ་སུ་ལ་ཡང་ཁྲི་འབུལ་འདི་འདྲ་མ་བྱུང་ཞེས་ཀུན་གྱིས་མགྲིན་གཅིག་ཏུ་གླེང། ལེགས་འབུལ་རྣམས་
གྲུབ་འཕྲལ། ཇི་སྐད་དུ། བྱང་ཆུབ་སེམས་དཔའི་སྐྱེས་པ་རབས་ཀྱི་འཕྲེང་བ་ལས། ལེགས་པར་བཤད་པ་རྣམས་ཀྱི་རིན་ཐང་ཞིག་གལ་ཏེ་ངེས་པར་བཅད་དུ་རུང་ན་ནི། །དེ་ཡི་རིན་དུ་རྒྱལ་སྲིད་ཉིད་ཀྱང་སྦྱིན། །ཞེས་དང། ཡང་
དེ་ཉིད་ལས། ཡ་རབས་རྣམས་དང་འཕྲད་ན་སྐྱེས་ཀྱི་མཆོག་ཚོགས་ཀྱི་ནང་ན་མཁས་པ་མགུ་བར་བྱེད། །ཅེས་དང། རྟོགས་བརྗོད་རིན་པོ་ཆེ་དཔག་བསམ་འཁྲི་ཤིང་ལས། ལེགས་བཤད་རྣམས་དང་མཐུ་རྣམས་དང། །དོགས་པ་
རྣམས་ཀྱང་རྒྱས་པ་ནི། །གསར་པ་ཁོ་ནས་ཡིད་འཕྲོག་སྟེ། །བུད་མེད་རྣམས་ཀྱི་ལང་ཚོ་བཞིན། །ཞེས་དང། མདོ་སྡེ་རྒྱན་ལས། གསེར་ལས་བརྡུངས་བྱས་འདྲ་ཞིང་པདྨ་རྒྱས་པ་བཞིན། །བཀྲེས་པས་ཉེན་པ་གཡོས་ལེགས་ཁ་
ཟས་ཟ་བ་འདྲ། །འཕྲིན་ཡིག་ལེགས་པ་ཐོས་འདྲ་རིན་ཆེན་སྒྲོམ་ཕྱེ་ལྟའི། །ཆོས་དེ་འདིར་བཤད་པ་ཡང་དགའ་བའི་མཆོག་སྐྱེད་དོ། །ཞེས་གསུངས་པ་ལྟར་སྐྱེ་བོ་བློའི་ནོར་ཅན་རྣམས་ནི་ལེགས་པར་བཤད་པའི་གཏམ་ཁོ་ནས་ཡིད་མགུ་བར་བྱེད་
པ་ཡིན་པས་སྐབས་དེར་རྗེ་འདིས་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་བྱོན་ནས་ཐོག་མར་ལྔ་སྡེ་བཟང་པོ་ལ་བདེན་བཞིའི་ཆོས་འཁོར་བསྒོར་བ་ལས་བརྩམས་ཏེ་གསུང་བཤད་དོན་ཟབ་ཅིང་འབྲུ་གསལ་བ་དྲི་མ་མེད་པའི་ལུང་དང་རིགས་

[047B] །དེའི་
ཉིན་གུང་ཚིགས་ཆོས་གྲྭར་ཕེབས་ནས་པོ་ཏི་ལྔའི་མགོ་ནས་རྩི་བཞག་རེ་གནང། ཟླ་བ་དེའི་བཅོ་ལྔ་ལ་འབྲས་སྤུངས་ཚོགས་ཆེན་དུ་སོ་ཐར་གྱི་མདོ་གསུངས་པར་མཛད། བླ་མ་སྔ་མའི་སྐབས་ཕར་ཕྱིན་སྟོན་མོའི་གཉེར་པ་བསྐོ་འདུག་ལ་འཛིན་གྲྭ་ནང་མ་འཆམ་པར། ལོ་འགའི་རིང་ཕར་ཕྱིན་སྟོན་མོ་མ་བཏང་འདུག་པས་རྗེ་འདིས་ཚོགས་གཏམ་གནང་ནས་ལོ་དེར་ཕར་ཕྱིན་སྟོན་མོ་གསར་དུ་ཚུགས་ཤིང། སྔ་སོར་ཕར་ཕྱིན་སྟོན་མོའི་ལས་སྣའི་སྐོར་ལ་རྩོད་པ་ཆེ་ཡང་རྗེ་འདི་བླ་མར་བཞུགས་རིང་
རྩོད་འཐེན་སོགས་མ་བྱུང་བར་ལོ་རེ་བཞིན་ཇེ་རྒྱས་སུ་སོང་སྟེ་ད་ལྟ་ཡང་གོང་འཕེལ་དུ་ཡོད་པ་འདི་ཡིན་ནོ། །ཁམས་གསུམ་ཆོས་ཀྱི་རྒྱལ་པོ་ཤར་བཙོང་ཁ་པ་ཆེན་པོའི་དུས་མཆོད་ཀྱི་ཉིན་རྩམ་ཁལ་བརྒྱད་ལས་ཞལ་ཟས་ཆེན་པོ། མར་རྒྱན་བཀྲ་
ཤིས་རྟགས་བརྒྱད། རྒྱལ་སྲིད་སྣ་བདུན་སོགས་རྒྱན་གྱི་ཁྱད་པར་དུ་མས་མཛེས་ཤིང་རྩེ་ལ་དར་གྱི་གདུགས་དང་བདན་བཙུགས་པ་ཞིག་མཆོད་པའི་ཆེད་དུ་བཞེངས་པར་མཛད་པས། སྔར་དེ་འདྲ་མ་དར་བས་ཞབས་ཕྱི་པ་རྣམས་ངོ་མཚར་ཉེ་འདི་
སུའི་ལུགས་ཡིན་ཞུས་པ་ལ། འདི་རང་ཅག་དགེ་ལྡན་པ་རྣམས་ཀྱི་ལུགས་ཡིན། རྗེ་ཐམས་ཅད་མཁྱེན་པས་བཀོད་པ་མཛད་པའི་ཞལ་ཟས་རྒྱ་མཚོ་མ་བྱ་བ་འདི་ལ་ཟེར་བ་ཡིན་གསུངས་ནས་ལོ་རེ་བཞིན་དུ་བཞེངས་པས། དེའི་མིག་ལྟོས་

[048A]༄༅། །ཀྱིས་གཞན་དང་གཞན་ལའང་དར་ནས་ད་ལྟའི་བར་དུ་དར་རྒྱས་སུ་ཡོད་པ་འདི་ཡང་རྗེ་འདིའི་འཕྲིན་ལས་ཀྱི་ཆ་ཤས་ཤིག་ཡིན་པར་སེམས་སོ། །སྒོ་མང་ལ་བཅའ་ཡིག་རྙིང་པ་ཞིག་སྔ་མོ་ཡོད་འདུག་ཀྱང་རྗེ་བློ་གྲོས་
རྒྱ་མཚོ་པ་བརྗེ་མཚམས་སྐབས་བོར་འདུག་པ་ལོ་དེར་རྙེད་ནས་རྗེ་འདིས་དགུན་ཆོས་ཆེན་མོའི་ཆོས་གྲྭ་ནས་ཚོགས་གཏམ་དང་སྦྲགས་ཀློག་པར་མཛད་ཅིང་ཚོགས་གཏམ་ཞིབ་རྒྱས་གནང་བས། སྔར་གྱི་སྒྲིགས་ལམ་ཉམས་པ་ཕལ་ཆེར་སོར་ཆུད་པར་
གྱུར་ཏོ། །དགུན་ཆོས་ཆེན་མོར་སྨོན་ལམ་གྱི་གྲྭ་སྐོར་བའི་དམ་བཅའི་སྐབས། ད་ལྟ་གྲྭ་ཚང་ལ་ཕོག་ཐེབས་ཀྱི་མཆོད་གཞི་ཡང་མེད། བྱང་འགྲུལ་བ་ཡང་ཉུང་བས་གྲྭ་པ་རྣམས་ལ་མཐུན་རྐྱེན་དཀོན་པོ་འདུག་ཆོས་ཀྱི་ངོས་ནས་རང་གིས་འབད་
འབད་བྱས་ན་དགའ་མོ་ཡོང་ཤས་ཆེ་ཡང། འཇིག་རྟེན་གྱི་ངོས་ནས་ཤིན་ཏུ་དཀའ་བར་འདུག་ད་ལྟ་རང་གི་ཆས་ཀ་གང་ཡོད་འགྱེད་ལ་བཏད་རུང་ཅི་ཡང་མི་ཐོབ་ལ། བླ་བྲང་གི་ཐབ་ཀྱང་ཟིན་དཀའ་བར་འདུག་པས་ཐབས་གང་འདྲ་ཞིག་བྱས་
ན་དྲག་སྙམ་དུ་དགོངས་ཤིང་ཐུགས་ཤིན་ཏུ་སྐྱོ་བར་བཞུགས་པ་ལ། གུང་རུ་ངག་དབང་དགེ་འདུན་ཟེར་བ་ཞིག་གིས། དཔོན་སློབ་རིན་པོ་ཆེས་གྲྭ་ཚང་ལ་ཕོག་རྒྱག་རྒྱུ་ཡིན་པ་འདྲ། ཁ་སང་བཅའ་ཡིག་ཡང་ཀློག་སོང་ཞེས་ཆོས་གྲྭ་ནས་ཤགས་
ཕུལ་བས། ལ་ཉེ་བཟང་གསུང་ནས་ཐུགས་མཉེས་མཉེས་མཛད་ཅིད་མ་འགྱངས་པར་རྗེ་འདིའི་བཀའ་དྲིན་གྱིས་སྒོ་མང་ལ་མཆོད་གཞི་དང་ས་ཆ་བྱུང་ཚུལ་འཆང་པར་འགྱུར་རོ། །འབྲས་སྤུངས་བྱམས་སྨོན་གྱི་ཚོགས་དབུར་ཡང་ཕེབས། རྡོ་

[048B] མཁས་པའི་དབང་པོ་རབ་འབྱམས་པ་ངག་དབང་རྡོ་རྗེས། མཚན་ཉིད་པ་འདི་ཕྱོགས་རིས་དང་ལྟ་ཕྱོགས་ཆེ་བས་གསུང་བཤད་སྤྱི་མང་ལ་མཐུན་པ་ཞིག་དང། ཁྱད་པར་དུ་སྒོ་མང་གི་ཡིག་ཆ་རྙིང་པ་རྣམས་དང་གང་
མཐུན་མཐུན་ཞིག་གསུང་དགོས་ཞེས་ཞུས་པས། གསུང་རབ་ན་གང་ཡོད་པ་དེ་བཤད་མོད། ཡིག་ཆ་འདི་ཚོ་དང་མང་མང་ལ་མ་མཐུན་པས་ཅི་འོང་གསུང་ནས། མཁས་པ་དུ་མའི་ཡིག་ཆ་ལ་ལུང་རིགས་ཀྱི་དགག་བཞག་རྣམ་པར་བརྐྱངས་ནས་པོ་ཏི་ལྔ་
ལ་འབྱམས་བཤད་མཛད་པས་གཟུར་གནས་མཁས་པ་ཀུན་གྱི་ཐུགས་ཡིད་རང་དབང་མེད་པར་འཕྲོག་ཏེ་བསྔགས་བརྗོད་ཀྱི་མེ་ཏོག་གིས་ཕྱོགས་ཀྱི་སྐྱེད་ཚལ་མ་ལུས་པ་ཁྱབ་པར་བྱས་སོ། །གསུང་བཤད་ཉན་པའི་ཚོགས་པའང་དབྱར་གྱི་སྤྲིན་ཕུང་
བཞིན་དུ་འདུས་པ་རྡོ་བཅལ་ཆེན་མོ་ལ་མ་ཤོད་ཙམ་བྱུང་བས་རྒྱུས་ཡོད་རྣམས་ཀྱིས། སྔར་གླིང་བསྲེ་ལ་ཚོགས་པ་དེ་ལས་ཆེ་བ་ཡོང་མ་མྱོང་ཞེས་གླེང། ལོ་སྔ་མ་རྣམས་སུ་ལོ་གསར་སྐབས་དགོན་པའི་གླིང་ན་ཆོས་དང་མི་མཐུན་པའི་རྩེད་མོ་སྣ་ཚོགས་དང་
གླུ་གཞས་འཐེན་པ་དང། བསྐོལ་ལྡན་འཐུང་བ་ལ་སོགས་པ་ཡོད་པ་ལ། ཚོགས་གཏམ་གནང་ནས་ལོ་གསར་བྱེད་ན་ཡང་དུས་བཟང་ལྟར་ཆོས་སྤྱོད་སོགས་འདོན་པ་མ་གཏོགས། ཆོས་མིན་གྱི་རྩེད་མོའི་རིགས་དེ་འདྲ་བྱེད་ས་མེད་ཅེས་གསུངས་
པས༑ དེ་ཕྱིན་ཆད་ཐམས་ཅད་ཀྱིས་རྗེ་ཉིད་ཀྱི་གསུང་སྤྱི་བོས་ནོད་དེ་ཡ་རབས་ཀྱི་ལུགས་སྲོལ་བཟང་པོ་སླར་གསོས། དགུང་ལོ་ང་བཞི་པ་ལྕགས་སྦྲུལ་གྱི་ལོ་ལྷ་ས་སྨོན་ལམ་དུ་གྲྭ་སྐོར་བ་རྣམས་ཀྱི་གཞུང་ལས་པ་མཛད། བགྲོ་གླེང་གཏོང་མཁན་

[049A]༄༅། །རྣམས་ལ། ཁྱེད་ཚོས་ཁ་བཏང་གློད་ས་མེད། ལུང་རིགས་དང་འབྲེལ་བའི་བགྲོ་གླེང་གང་ཚ་ཚ་གཏོང་དགོས་ཞེས་གསུངས་པས། སྨོན་ལམ་གྱི་རྩོད་པ་ཞིག་ལ་ལོ་འདི་ལས་དམར་བ་མ་བྱུང་སྐད། དེ་སྐབས་
སྨོན་ལམ་གྱི་ཚོགས་དབུ་ཁྲི་རིན་པོ་ཆེ་སྦོམ་འབོར་བས་མཛད་པ་ལ། རྗེ་འདིའི་ཞལ་ནས། ཁྲི་རིན་པོ་ཆེས་བསྟན་འབར་མ་དང་བསྔོ་བའི་འདོན་ལྟ་མཛད་ལུགས་འདི་རྟེན་འབྲེལ་མ་ལེགས་ཞེས་ཡང་ཡང་གསུངས་པ། ཕྱིས་སུ་ཁོང་ཁྲི་མཐར་མ་
ཕྱིན་པར་གཤེགས་པ་ལ་དགོངས་པ་ཡིན་སྣང། དཔྱིད་ཆོས་ཆེན་མོའི་དུས་ཆོས་གྲྭར་བྱང་ཆུབ་ལམ་རིམ་ཆེན་མོའི་བཤད་ལུང་ཞིབ་ཏུ་སྩལ་པས་ལེགས་བཤད་བདུད་རྩིའི་བསྒོ་སྐལ་གྱིས་བློ་གསལ་འདུས་པའི་ཚོགས་རྣམས་ངོམས་པ་མེད་པར་གྱུར་
པ་ལས་ཚེ་འདིའི་སྣང་ཤས་ཀྱི་རྒྱུ་བ་ལོག་ནས་ཀློག་པ་ཐོས་བསམ་གྱི་བྱ་བ་སི་ཉན་མཚན་ཁོར་མོ་ཡུག་ཏུ་དུས་འདའ་བར་བྱེད་དོ། །སྨྲ་བའི་དབང་ཕྱུག་དཔོན་སློབ་ངག་དབང་བཀྲ་ཤིས་པའི་ཞལ་ནས། གདུལ་བྱ་རྣམས་ལ་བློ་སྣ་འགྱུར་ཚབ་དེ་དུས་ལས་
ཆེ་བ་མ་བྱུང་གསུང། འཛིན་གྲྭ་གོང་འོག་རྣམས་ནས་དོན་གཉེར་བ་འདུས་པ་རྣམས་ལ། བློ་རྟགས་གཉིས་ཐུགས་ཐོག་ནས་གནང་ནས་གོ་བ་ཆགས་པ་མང་དུ་བྱུང་ཞིང་རྣམ་དཔྱོད་དང་ལྡན་པ་འགའ་ཞིག་གིས་བློ་རྟགས་ཟིན་བྲིས་སུ་བྱས་པ་ལ་
རྗེ་ཉིད་ཀྱིས་ཞུས་དག་ལེགས་པར་མཛད་པ་ད་ལྟའི་བློ་རྟགས་འདི་གཉིས་ཡིན་ནོ། །ཆོས་ཐོག་གི་སྐབས་ཉེ་གནས་སྔགས་རྣམ་པ་དཔལ་འབར་དང། ལོ་རྒྱུས་སྨྲ་བའི་དབང་པོ་གསེར་ཁང་ཆོས་རྗེ་མཁས་པ་ཡོན་ཏན་བློ་གྲོས་གཉིས་ཀྱིས་སྒོ་

[049B] གཞན་གྱི་ཡིག་ཆ་རྩི་བཞག་ལ་གཏོང་བ་འདི་ལ་དགེ་མཚན་ཆེར་མི་འདུག་སྔ་སོར་ཡང་ཡིག་ཆ་རྩོམ་ཐུབ་པའི་བླ་མ་མང་པོ་བྱུང་ཡང་བསྐུལ་མཁན་མ་བྱུང། ད་ཕྱིན་ཆད་ཁྱེད་ལྟ་བུའི་སྒོ་མང་བླ་མ་
ཨེ་ཡོང་མི་ཤེས་པས་ཡིག་ཆ་ཚང་མ་ཞིག་བཀའ་རྩོམ་གནང་དགོས་ཞེས་ཁ་བཏགས། རྟེན་ཁེབས། མཎྜལ། འབུལ་ཚན་བཅས་ཕུལ་ནས་ཆོས་གྲྭར་གསོལ་བ་བཏབ་པས། ད་ལྟ་ལུས་ཀྱིས་ཀྱང་ལྕོགས་དཀའ། བྲེལ་བ་ཡང་ཆེ་བས་
མི་ཐུབ་པ་འདྲ། འོན་ཀྱང་འདུན་པ་གཏོང་ཞེས་གསུང། སླད་ནས་དགའ་རམ་པའི་འཛིན་གྲྭའི་དགེ་བཤེས་རྣམས་ཀྱིས་ཐུགས་ཁུར་བཞེས་ནས་ཁམ་ཚན་སོ་སོའི་དགེ་རྒན་དང་ལས་སྣ་རྣམས་གྲོས་བསྡུར་གྱི་ཐོག་ཁམ་ཚན་སོ་སོ་དང་གྲྭ་རྒན་རྣམས་
ཀྱིས་ཁ་བཏགས་མཎྜལ་བཅས་འབུལ་ཚན་ཕུལ་ཏེ་གྲྭ་ཚང་རང་གི་རྩ་བཞག་ལ་གཏོང་རྒྱུའི་ཆེད་དུ། འདུལ་མཛོད་ཕར་ཕྱིན་དང་བཅས་པའི་ཡིག་ཆ་བཀའ་རྩོམ་མཛད་དགོས་ཞེས་མགྲིན་གཅིག་ཏུ་ཆོས་གྲྭར་གསོལ་བ་བཏབ་པས་ཞལ་གྱིས་བཞེས་ཏེ་
འདུལ་མཛོད་ཀྱི་མཐའ་དཔྱོད་ཆེན་མོ་གཉིས་རྩོམ་པའི་དབུ་ཚུགས་ཤིང་བརྩམས་ཚར་རིམ་ནས་རྩི་བཞག་ལ་གནང། གླིང་བ་སྲེ་ལ་ལམ་རིམ་དང་པོ་ཏི་ལྔའི་གསུང་བཤད་མཛད། སྟོན་ཆོས་སྐབས། འཛིན་གྲྭ་གོང་མ་རྣམས་ལ་དུས་ཚིགས་ཀྱི་རྩི་
བཞག་དཔེ་ལ་མ་ལྟོས་པར་ཐུགས་ཐོག་ནས་བརྩམས་ཏེ་གནང་བ་ལ་ལྔ་རིགས་སྨྲ་བའི་དབང་ཕྱུག་མཁས་པ་བློ་བཟང་འོད་ཟེར་བས་གཟིན་བྲིས་མཛད་པ་ངོ་མཚར་བ་ཡོད་དོ། །ཕར་ཕྱིན་པ་རྣམས་ལ་དྲང་ངེས་རྣམ་འབྱེད་གཟབ་བཤད་ཀྱིས་བརྒྱན་པ་སྩལ་
[050A]༄༅། །པས༑ བློ་གསལ་བ་རྣམས། སྔ་སོར་ཡིག་ཆ་རྒྱས་བསྡུས་མི་འདྲ་བ་མང་པོ་བཟུང་ཡང་བློ་སྐྱེད་ད་ལམ་ལས་ཆེ་བ་མ་བྱུང་ཞེས་མགྲིན་གཅིག་ཏུ་གླེང། དེ་དུས་གསུང་ཟིན་བྲིས་མཛད་པ་རྣམས་ལ་སྡོན་མེད་
པའི་ལེགས་བཤད་དུ་མ་མཆིས་ཀྱང་ཕལ་ཆེ་བ་དེང་སང་འཐོར་ནས་མི་སྣང་ངོ། །ལོ་དེར་སོག་ཡུལ་ནས་སྒོ་མང་ཟུར་པ་སེམས་དཔའ་ཆེན་པོ་ཐོར་གོད་དོན་གྲུབ་རྒྱ་མཚོ་ཕེབས་ནས། གྲྭ་ཚད་དུ་གྲྭ་བ་གཉིས་རེ་ལ་ཇ་བག་རེ་དང་དངུལ་སྤང་རེའི་འགྱེད་
ཇ་ཚུལ་གྱི་ཐེབས་ལའང་དངོས་པོ་ཚན་ཆེ་བ་བཞག་ནས་གྲྭ་པ་རྣམས་འདོད་ཡོན་གྱི་བསྙེན་བཀུར་ཚད་མེད་པས་མཉེས་པར་བྱས་སོ། །འདིས་མཚོན་སྐབས་དེར་གྲྭ་ཚང་ལ་གྲྭ་ཇ་དང་འགྱེད་སོགས་འདོད་ཡོན་གྱི་ལོངས་སྤྱོད་ཟད་མི་ཤེས་པ་བྱུང་བ་ནི་
སྔ་སོར་གྲྭ་ཚང་ལ་མཐུན་རྐྱེན་དཀོན་པོ་ཡོད་པའི་སྟབས། རྗེ་ཉིད་ཀྱིས་དེའི་ཆེད་དུ་དམིགས་ནས་བསྟན་སྲུང་རྣམས་ལ་འཕྲིན་བཅོལ་མཛད་པའི་བཀའ་དྲིན་ཡིན་ཞེས་གྲྭ་རྒན་རྣམས་གླེང། ཐོར་གོད་ཞལ་སྔ་ནས་ཀྱིས་རྗེ་འདི་ལའང་འབུལ་བརྒྱ་ཆེན་
པོ་ཕུལ་ཏེ་ཆོས་འབྲེལ་ཞུས། དེར་རྗེ་ཐོར་གོད་པའི་ཞལ་ནས། ས་བརྒྱད་པའི་ཟད་པར་གྱི་ཏིང་ངེ་འཛིན་གྱི་འཛིན་སྟངས་ཀྱི་ཡུལ་ཨེ་ཡོང་དྲིས་པར་རྗེ་འདིས་མེད་གསུང། འོ་ན་ལོག་རྟོག་ཏུ་མི་འགྱུར་རམ་གསུང་བ་ལ་དགོས་དབང་གིས་དེ་ལྟར་
བཟུང་པ་ཡིན་གྱི་ཞེ་ཐག་པ་ནས་མི་འཛིན་པར་མ་ཟད་ཐེ་ཚོམ་གྱིས་ཀྱང་མི་འཛིན་པས་ལོག་རྟོག་ཏུ་མི་འགྱུར་ཞེས་ཞུས་པས་བླ་མ་ཐོར་གོད་པའང་བློ་སྐྱེད་བྱུང་ཞེས་ཐུགས་དགྱེས་དགྱེས་མཛད། རྗེ་འདིས་ཁོང་ལ། མཆོག་གི་སྤྲུལ་སྐུའི་རྒྱུད་ལ་

[050B] ལོངས་སྐུ་ཡང་དགེ་སློད་དུ་ཁས་ལེན་མི་དགོས་སམ་ཞུས་པས། དེ་གཉིས་ཀ་རྒྱུད་གཅིག་ཡིན་པས་སྤྲུལ་སྐུས་དགེ་སློང་གི་སྔོ་མ་པ་ཐོབ་ན་ལོངས་སྐྱུས་ཀྱང་དེ་ངེས་པར་ཐོབ། དེ་ལྟར་ན་ལོངས་སྐུ་ཡང་དགེ་སློད་དུ་
ཁས་ལེན་དགོས་ཤིང། ལྷ་ལ་དགེ་སློང་མི་འདོད་པ་གྲུབ་མཐའ་འོག་མའི་ལུགས་ཡིན་གསུངས་པས་རྗེ་རང་གི་དགོངས་པ་དད་མཐུན་པར་བྱུང། དེ་ལྟར་ཕན་ཚུན་ལེགས་པར་བཤད་པའི་འབེལ་གཏམ་གྱི་དགའ་སྟོན་སྤེལ་བར་མཛད་པ་ནི། ལེགས་
བཤད་ཉམས་ང་གའི་མེ་ཏོག་ལས། མཁས་པ་གཞན་གྱི་ལེགས་བཤད་ལ། །ལེགས་བཤད་ལན་གྱིས་འབེལ་གཏམ་བྱེད། །སྤྲིན་ཆེན་འབྲུག་སྒྲས་གད་བ་ན། །རྨ་བྱ་སྐད་སྙན་སྒྲོགས་ཞེས་གྲགས། །ཞེས་གསུངས་པ་ལྟར་རོ། །ཐོར་
གོང་ཞལ་སྔ་ནས་ཀྱིས་རྗེ་འདི་ལ་ཁྱེད་བསྟན་པ་ཡོངས་རྫོགས་ཀྱི་དགེ་བའི་བཤེས་གཉེན་ཆེན་པོ་ཡིན་པས་གྲྭ་ཚང་ལ་ཕན་འདོགས་བཟང་པོ་མཛོད། ཅེས་ཐུགས་ནད་གཙང་བའི་ཞལ་བཀོད་མཛད། རྗེ་ཐོར་གོད་པས་གྲྭ་ཁང་ཞིག་གསར་དུ་
རྒྱག་རྩིས་མཛད་པར། རྗེ་འདིས་གྲྭ་པའི་སློབ་གཉེར་ལ་གནོད་ཅིང། དེ་ལས་ཐོག་ཐེབས་ཀྱི་མཆོད་གཞི་ཞིག་བྱུང་ན་དགའ་ཞུས་པ་ལྟར། ཁོད་གིས་གཞུང་ལ་འབུལ་ཆེན་ཕུལ་ཏེ་གྱེ་རེ་ཐེམ་པ་ཉི་ཤུའི་ས་ཆ་གྲྭ་ཚང་ལ་སྦྱོར་འཇགས་མཛད་དེ་
ལོ་རེ་བཞིན་ཆོས་འགྲིམ་པ་རྣམས་ལ་ཕོགས་མ་ཆད་པར་བྱུང་བའང་རྗེ་འདིའི་བཀའ་དྲིན་ཡིན་ནོ། །དེ་དུས་ཆོས་གྲྭ་གོང་མ་འདིས་ཆ་ཤིན་ཏུ་གུ་དགོ་པས་ཚོགས་པ་མ་ཤོད་བར་ཡོད་པ་ལ་རྗེ་འདིས་ཐོར་གོད་པ་ལ་ཞུ་བར་མཛད་ནས། ཁོང་གིས་ཀྱང་

[051A]༄༅། །གུང་དུ་ཟུང་ཇུ་གཉིས་ལ་གནང་སྦྱིན་གྱ་ནོམ་པ་བྱས་ནས་ས་ཆ་ཆོས་གྲྭ་ལ་སྦྱར་བ་ཡིན། ལོ་དེར་བྱ་རོག་གཅིག་བླ་བྲང་གི་ཐུག་ནག་སྟེང་དུ་བབས་ནས་སྐད་བཏོན་པ་གསན་ཏེ། ཉེ་གནས་རབ་འབྱམས་པ་ལ་ལྟོས་
ཤོག་གསུང་བར་ཁོས་ཕྱིན་པས་དེར་བྱ་རོག་གིས་ཛམ་ལའི་སྐུ་ཞིག་བཞག་འདུག་པ་བླངས་ནས་ཕྱག་ཏུ་ཕུལ་བས་ཐུགས་ཤིན་ཏུ་དགྱེས་ཤིང་རྩིས་ཆེར་མཛད་དེ། དུས་རྒྱུན་མཆོད་པ་དད་ཆུ་སྦྱིན་འབུལ་བར་མཛད་པས་ལོག་འཚོ་དང་བྲལ་བའི་མཁོ་
དགུའི་ལོངས་སྤྱོད་རྫོགས་ལྡན་སྤྲིན་བཞིན་དུ་བྱུང་བར་གྱུར་ཏོ། །དགུང་ལོ་ང་ལྔ་པ་ཆུ་རྟའི་ལོ་ལྷ་ས་སྨོན་ལམ་དུ་ཕེབས་ནས་བསམ་གྲུབ་ཕོ་བྲང་དུ་བཞུགས། མང་དུ་ཐོས་པ་རྣམས་ཀྱི་མཛོད་དུ་གྱུར་བ་སྨན་རམ་པ་ཆགས་པ་ཆོས་འཕེལ་དང་རྒྱུད་པའི་དགེ་
བཤེས་མང་པོ་ལ་འགྲེལ་པ་བཞི་སྦྲགས་དང། གསང་འདུས་ཀྱི་དབང། བ་རི་བརྒྱ་རྩ་སོགས་འདོད་ཆོས་དུ་མ་སྩལ། ལོ་དེར་ལྷ་ཚེས་གཅིག་གི་སྐབས། བླ་མ་གཞན་རྣམས་ཀྱང་ཡོད་པ་ལ། ཆོས་སྐྱོང་ཆེན་པོ་རྗེ་འདི་ངོས་ལ་ཞལ་ཕྱོགས་
ནས། དེ་རིང་གཟུགས་ཅན་ཀུན་གྱིས་གོ་དཀའ་མོད། །ནང་ཚན་བློ་བཟང་གྲགས་པའི་བསྟན་པ་ལ། །བཤད་སྒྲུབ་འཕྲིན་ལས་སྤེལ་བའི་སློབ་དཔོན་ཞིག་སྔོམ་བརྩོན་ཕལ་བའི་ཚུལ་གྱིས་འདི་ན་འདུག་འདི་ལ་སྐལ་ཡོད་བན་ཆུང་འདུས་
ཚོགས་ཀྱིས། །རྣམ་པ་རྟག་ཏུ་བཀུར་ཞིང་གུས་བཏུད་ན། །བསྟན་དང་ལ་རྒྱར་དགེ་བ་ལྷ་གནས་ཤེས། །ཞེས་གསུངས་པ་རྗེ་འདི་ཡིན་པར་ཀུན་གྱིས་མགྲིན་གཅིག་ཏུ་གླེང། སྟོན་ཀ་སྐུ་ཞབས་ཚངས་དབྱངས་རྒྱ་མཚོ་བསླབ་འབུལ་དུ་ཕེབས་པའི་

[051B] ཁམས་གསུམ་འགྲོ་བའི་མགོན་པོ་པཎ་ཆེན་ཐམས་ཅད་མཁྱེན་པ་དད་མཇལ། སྐུ་ཞབས་ནས་པཎ་ཆེན་རིན་པོ་ཆེ་འི་དྲུང་དུ་བསླབ་པ་འབུལ་གྲབས་མཛད་པ་ན། རྗེ་འདིས་ཕྱག་
གསུམ་བཙལ་ཏེ་ཁྱེད་བོད་གངས་ཅན་གྱི་སྐྱབས་གནས་གཅིག་པུ་ཡིན་པས་བསྟན་འགྲོ་ཀུན་ལ་བརྩེབས་དགོངས་ཏེ་དེ་ལྟར་མི་གནང་བར་ཞུ་ཞེས་གདུང་ཤུགས་དྲག་པོས་གསོལ་བ་བཏབ་ཀྱང་གདུལ་བྱ་རྣམས་བསོད་ནམས་དམན་པའི་དབང་གིས་གསན་དགོངས་
མ་གནང་བར་བསླབ་བ་ཕུལ་ཏེ་དུར་སྨྲིག་གི་རྒྱལ་མཚན་བོར་ནས་ཁྱིམ་པའི་བརྟུལ་ཞུགས་འཛིན་པར་མཛད་པས་དཀར་པོའི་ཕྱོགས་ལ་མངོན་པར་དགའ་བའི་འབྱུང་པོ་རྣམས་ཡིད་མྱ་ངན་གྱི་ཁོང་དུ་ཆུད་ཅིང། དགའ་རབ་དབང་ཕྱུག་དཔུང་དང་བཅས་པའི་དབུ་
འཕང་སྲིད་རྩེའི་བར་དུ་འདེགས་པར་གྱུར་ཏོ། །དེའི་ཚེ་དེ་མོ་པ་སོགས་ཞབས་འབྲིང་བ་ཁ་ཤས་ཀྱིས་ཀྱང་བསླབ་པ་ཕུལ་བ་ལ། དེ་མོ་སྤྲུལ་པའི་སྐུ་རིན་པོ་ཆེ་ནམ་མཁའ་འཇམ་དབྱངས་རྗེ་རང་གི་སློབ་མ་ཡིན་པས་ཁོང་ལ་སྤྱན་འབུར་ཚུགས་སུ་གཟིགས་ནས་
གཞན་གྱིས་འདི་ལྟར་བྱེད་ན་ཡང་ཁྱེད་ཀྱིས་ཚངས་པར་སྤྱོད་པའི་བརྟུལ་ཞུགས་འདོར་ཕོད་དམ་ཞེས་མ་རངས་པའི་གསུང་ཡང་བྱོན་པར་སྣང། དེ་ནས་རྗེ་ཉིད་ཀྱིས་པཎ་ཆེན་ཐམས་ཅད་མཁྱེན་པའི་དྲུང་དུ་ཟང་ཟིང་གི་འབུལ་བ་རྒྱ་ནོམ་པ་དང། བཀྲ་ཤིས་ལྷུན་
པོར་མད་ཇ་དང་ད་དུལ་འགྱེད་ཕུལ། བཀྲ་ཤིས་ལྷུན་པོའི་གྲྭ་པ་དོན་གཉེར་བ་མང་པོ་ལ་ལམ་ཁྲིད་དང་ལྟ་ཁྲིད་གནང། ཆོས་གྲྭ་ཆེན་པོ་གངས་ཅན་ཆོས་འཕེལ་དང། དབེན་དགོན་གཉིས་ཀྱི་གྲྭ་མང་ཡང་མཇལ་དུ་བྱོན་པ་ལ་བྱང་ཆུབ་ལམ་རིམ་གསུང་

[052A]༄༅། །བས་སྨིན་གྲོལ་གྱི་ལམ་ལ་བཀོད། དགའ་ལྡན་ཕུན་ཚོགས་གླིང་གི་གྲྭ་མང་ལ་ཡང་ལམ་ཁྲིད་དང་ལྟ་ཁྲིད་གཟབ་བཤད་ཀྱིས་བརྒྱན་པ་སྩལ་ཏེ། ཐར་འདོད་རྣམས་ཀྱི་ཤེས་རྒྱུད་བླ་ན་མེད་པའི་བྱང་ཆུབ་ཀྱིས་བོན་གྲུང་
པོའི་ཁུར་གྱིས་ལྕི་བར་མཛད་དོ། །དེ་ལྟར་གཙང་གི་ཕྱོགས་སུ་སྐལ་བ་དང་ལྡན་པའི་གདུལ་བྱ་རྣམས་ལ་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་ཡོངས་སུ་བསྐོར་ནས་སླར་ཡང་དབུས་སུ་བྱོན། ཡམ་བར་དུ་ཆོས་འཁོར་ཡང་རྩེ་བས་གདན་དྲངས་ནས་
ཆོས་འབྲེལ་ཞུས། དེ་སྐབས་བླ་བྲང་གི་ཞིག་གསོ་གྲུབ། ལོ་དེར་ཆོས་གྲྭ་གོང་མ་ཡང་རྒྱ་ཆེ་རུ་བཏང་ནས་གསར་དུ་བཟོས། རྗེ་རང་གིས་བཀོད་པ་གནང་ནས་ཆོས་གྲྭ་ལ་བུམ་གཏེར་བཞག་སྟེ་ཤིང་མང་པོ་འཛུགས་བར་གནང་བ་ལོ་གཅིག་གཉིས་
ཙམ་ལ་ཤིང་སྡོང་ཆེན་པོ་བློར་མི་ཤོང་བསྐྱེས། ཞལ་ནས། ཤིང་བཟང་པོ་སྐྱེས་འདུག་ཀྱང་འབྲས་བུ་ཅན་གྱི་ཤིང་ཐམས་ཅད་བྱང་ངོས་ལ་སོང་འདུག་པས་རྟེན་འབྲེལ་ཅུང་མ་ལེགས་གསུང། བར་སྐབས་ཤིག་སྡེ་སྲིད་སངས་རྒྱས་རྒྱ་མཚོས་རྗེ་
འདི་ལ་ཕྱག་བྲིས་བསྐུར་ནས། སྐུ་ཞབས་ཀྱི་མཛད་པ་ལ་མི་མང་གིས་ལོག་ལྟ་བྱེད་ཀྱི་ན་འདུག་པས། དེང་དུས་ཁྱེད་བསྟན་པའི་སྲོག་ཤིང་ཆེན་པོ་ཡིན་གཤིས་གསུང་ཆོས་ཀྱི་ཞར་ལ་དམིགས་བསལ་གྱི་ཞལ་བཀོད་གནང་དགོས་ཞུས་པར་བརྟེན། དབྱར་
གྱི་གླིང་བསྲེ་ལ། རྗེ་འདིས་ཐོག་མར་སྤྱི་བཤད་ཀྱི་སྐབས། བོད་གངས་ཅན་འཕགས་པ་སྤྱན་རས་གཟིགས་ཀྱི་འདུལ་ཞིང་ཡིན་བ་དང། སྤྱན་རས་གཟིགས་ཀྱི་སྤྲུལ་པ་རིམ་པར་བྱོན་ནས་བོད་རྣམས་བཀའ་དྲིན་གྱིས་བསྐྱངས་ཚུལ་དང། ད་ལྟ་

[052B] ཕལ་ཆེར་དུས་དང་སེམས་ཅན་གྱི་བསོད་ནམས་ཀྱི་གཤིས་ཡིན་བས་དད་ལོག་བྱས་ན་མི་རུང་བའི་གཏན་ཚིགས་དང་བཅས་ཚོགས་གཏམ་གནང་ཞིང་ལམ་རིམ་ཆེན་མོ་ལ་གསུང་བཤད་མཇད། བགྲོ་གླེང་
གི་སྐབས། བདེ་ཡངས་བླ་མ་ར་གུར་བཞེངས་ནས། ཁྱེད་ཀྱིས་སྤྱན་རས་གཟིགས་ཀྱི་ལོ་རྒྱུས་བཤད་པ་དེ་ནས་གཏོང་དགོས་ཟེར་ནས། ཐོག་མར་སེམས་བསྐྱེད་ཚུལ་བཏང། དེ་ནས་སྤྱན་རས་གཟིགས་ཀྱི་སྒྲ་བཤད་བཏང་ནས། སྤྱན་རེ་རེས་ཀྱང་
འགྲོ་བ་ལ་གཟིགས་པས་ན་སྤྱན་རས་གཟིགས་ཞེས་བརྗོད་རྒྱུ་ཡིན་ཟེར་བ་ལ། རྗེ་འདིས་སྒྲ་བཤད་ཚུལ་དེ་འདྲ་མིན། སྤྱན་རས་ཞེས་པ་དེ་རེ་རེ་ལ་མི་ཟེར་བར་ཕྱོགས་ཀུན་ནས་སམ་ཆ་ཀུན་ནས་ཟེར་རྒྱུ་ཡིན། དོན་དུ་སྤྱན་གྱི་ཆ་ཐམས་ཅད་ནས་འགྲོ་བ་ལ་
གཟིགས་པས་ན་སྤྱན་རས་གཟིགས་ཞེས་བརྗོད་རྒྱུ་ཡིན་གསུང་བར། བདེ་ཡངས་བླ་མ་ན་རེ། སྤྱན་གྱི་ཆ་ཐམས་ཅད་ཀྱིས་འགྲོ་བ་ལ་གཟིགས་པ་མི་འཐད་པར་ཐལ། སྤྱན་རེ་རེས་ཀྱང་གཟིགས་ན་ཆོག་བའི་ཕྱིར། ཞེས་སྨྲས་པ་ལ། རྗེ་འདིས་
ཁྱོད་ཀྱིས་ཆ་ལེ་ཆོ་ལེ་མ་ལ་བ་ཞེས་ལན་མ་མཛད་དོ། །འཁོང་གི་བགྲོ་གླེང་དེ་ནི། ས་སྐྱའི་ལེགས་བཤད་ལས། གཏིང་ནས་ཉམས་པའི་ཁྲེལ་འདས་རྣམས། །རང་གི་གཏམ་ངན་ངོ་སོར་འཁྱེར། །ཀཉྩིའི་ཡུལ་གྱི་རྒྱལ་རིགས་རྣམས། །ཕ་བསད་
བ་ལ་རྒྱལ་རྔ་རྡུང། །ཞེས་པ་ལྟར་ཁོ་རང་གི་བློ་གྲོས་ཀྱི་མཚང་བརྟོལ་བ་ལ་ལེགས་བཤད་དཔེ་མེད་པའི་ལུགས་སུ་རློམ་ཏེ་ངོ་ངོམ་མཛད་འདུག་ཀྱང། བཀའ་རྒྱུད་བའི་སྒོམ་ཆེན་ཞིག་གིས་སྤང་བྱ་གོང་མོ་དང་བླང་བྱ་འཇོལ་མོ་ཡིན་ཟེར་བའི་དཔེ་ལྟར་

[053A]༄༅། །གསུང་རབ་ཀྱི་དོན་ལྟ་ཅི། ཡི་གེའི་བརྡར་རགས་པ་ཙམ་ཡང་མི་ཤེས་པའི་ནང་རྟགས་ཕྱི་རེལ་ཏུ་བསྟན་པ་ཙམ་དུ་ཟད་པས། རེ་ཤིག་མཚན་ཉིད་ཀྱི་བརྒལ་བརྟག་བྱེད་པའི་ཐུགས་ཁུར་དེ་བཞག་ནས་དག་ཡིག་ལ་ཞིབ་ཏུ་
སྦྱངས་ན་ལེགས་པར་སྣང་ངོ། །བླ་མ་འདི་ཐོག་མར་རྗེ་འདི་ལ་ཆོས་འབྲེལ་ཞུས་པའི་སློབ་མ་ཡིན་འདུག་ཀྱང། པར་སྐབས་ཤིག་ཆེ་འདིའི་རྙེད་བཀུར་གྱི་ཆེད་དུ་དམ་ཚིག་དང་སྔོམ་པ་རྩྭ་ལྟར་ངོར་ནས་མ་དད་པའི་སྒྲོ་སྐུར་སྣ་ཚོགས་ཞུས་ཏེ། ངན་སོང་གི་བོ་ཙན་
རར་མི་བཟང་པའི་སྡུག་བསྔལ་སྣ་ཚོགས་པ་མྱོང་པའི་ལས་བདག་གིར་བྱེད་པ་ལ་མངོན་དུ་ཕྱོགས་པར་གྱུར་ཏོ། །སྟོན་ཆོས་ལ་ལམ་རིམ་ཆེན་མོའི་བཤད་ལུང་ལྷག་མཐོང་ལ་སླེབ་སྐབས་ཉིན་གཅིག་ཐུགས་འཚུབ་ནས་གྲྭ་མང་ལ་བཀའ་བཀྱོན་མང་པོ་མཛད་ནས་
འཕྲོ་འཇོག་པ་གནང། དེ་ནས་ཐམས་ཅད་ཀྱིས་གནན་ཞུས་བྱས་བས་ལམ་རིམ་མི་ཡོད། ཆོས་གཞན་ཞིག་དགོས་ན་ཡོང་གསུང་ནས་བྱང་ཆུབ་སེམས་དཔའི་བསླབ་པ་ཀུན་ལས་བཏུས་པའི་བཤད་ལུང་གནང། སྐབས་དེར་བསླབ་བཏུས་ཀྱི་དཔེ་དཀོན་པར་
ཡོད་པ་ལ། རྗེ་འདིའི་ཞལ་ནས། དབུས་སྟོད་ཉི་སྡིངས་ནད་པར་ཡོད་པས་དབར་ཐུབ་ན་ལེགས་གསུངས་པ་ལྟར། དོན་གཉེར་ཅན་ཕལ་ཆེར་གྱིས་དཔར་བཏབ་པས་དཔེ་ཆ་མོད་པོ་བྱུང་སྟེ། འདི་ཡང་བསྟན་པའི་མིག་ལྟོས་ལ་ཤིན་ཏུ་ཕན་པར་བྱུང། སྟོན་
ཆོས་གཉིས་པའི་སྲོད་ཆོས་ལ་འཛིན་གྲྭ་གོང་མ་རྣམས་ལ་དབུ་མའི་བདེན་གཉིས་དང་ཕར་ཕྱིན་པ་རྣམས་ལ་ཡན་ལག་བཅུ་གཉིས་ཀྱི་ངོས་འཛིན་ཐུགས་ཐོག་ནས་གནང་པ་ལ་ཟིན་བྲིས་ཀྱང་སྣང། ལོ་དེར་སྔ་ཕྱིར་བསྙེན་རྫོགས་ཞུ་མཁན་མང་དུ་བྱུང་བ་རྣམས་ཀྱི་

[053B] དགུང་ལོང་དྲུག་པ་ཆུ་ལུག་གི་ལོ། སྐུ་བསྙུང་ནས་བླ་བྲང་གྲྭ་ཚང་གཉིས་ནས་ཞབས་བརྟན་མང་པོ་བསྒྲུབས། རབ་འབྱམས་པ་ངག་དབང་རྡོ་རྗེས་ཞབས་བརྟན་ལ་
གང་འདོན་ཞུས་པས། བཟང་སྤྱོད་ཐོན་གསུང་བར་སྐུ་རིམ་གཞན་ཞིག་གསུང་དགོས་ཞུས་པས་དགོས་པ་མེད་གསུང། དེ་ནས་རབ་འབྱམས་པས་ཁྱེད་ཀྱིས་དེ་འདྲ་མཛད་ན་མི་ཡོད། གཞན་ཕྱོགས་པ་རྣམས་ཀྱིས་ཁྲི་ཡང་མཐར་མ་ཕྱིན་ཟེར་འོད་ལ། རྗེ་
ཉིད་ལ་ལྟོས་པའི་གྲྭ་པ་འདི་ཀ་ཙམ་ཞིག་ཐུགས་ཀྱིས་བཏང་ན་དགོས་པ་ཅི་ཡོང་ཞུས་པས། འོན་གདུགས་དཀར་དང། སྒྲོལ་མ། ཤེར་སྙིང་གང་འགྲུབ་ཐོན་གསུངས་ནས་སྐུ་རིམ་དེ་རྣམས་བསྒྲུབས་ཀྱང་སྐུ་བསྙུང་དེ་རྣམས་མ་དྭངས་པར། གྲྭ་ཚང་ནས་
སྡེ་པ་ཀླུ་འབུམ་རབ་འབྱམས་པ་བློ་བཟང་དོན་གྲུབ་བཏང་ནས་གོངས་རིན་པོ་ཆེར་བརྟན་བཞུགས་ཤིག་ཞུས་པ་ལ། དུས་མཐའི་སྡོམ་བརྩོན་གསུམ་ལྡན་ཚུལ་འཛིན་པ། །རང་གཞན་དོན་གཉིས་ཕུན་ཚོགས་ལ་རོལ་ཞིང། །གནས་ལྔའི་མཁས་མཆོག་
འཇམ་དབྱངས་བཞད་པ་ཁྱོད། །སེམས་ཅན་འགྲོ་ལ་ཕན་ཕྱིར་རྟག་བརྟན་ཤོག་ཅེས་གནང་བ་གྲྭ་ཚད་ལ་བཙུགས། གྲགས་རྒྱལ་མ་ལ་ཞུས་པས། ཁྱེད་ལ་གཞན་གྱིས་མཐུ་བྱེད་ཀྱིན་འདུག་པས་ཐུགས་རྟོག་མཛོད། མིས་ཚོར་ན། འདྲེའི་
གནས་ཁང་ཤོར་ཡོང་ཞེས་གསུང། ཚ་ཚ་དང་སྐུ་བརྙན་འབུམ་ཐེར་སོགས་བསྒྲུབས་ཀྱང་མཇུག་ཆེར་མ་དྭངས་པ་ལ། འཇིགས་མཛད་རྡོ་རྗེའི་རྣལ་འབྱོར་པ་མཐུ་སྟོབས་ནུས་པའི་དབང་ཕྱུག་གྲུབ་ཆེན་སངས་རྒྱས་ཆོས་འཕེལ་བྱོན་ནས། ལས་སྣ་སོགས་ལ་

[054A]༄༅། །ངའི་རྨི་ལམ་ལ་ཐང་ཆེན་པོ་ཞིག་ན་དར་མོ་ཆེ་ཞིག་ཡོད་པ་མཁའ་འགྲོ་མ་མང་པོས་སྒུལ་བསྐྱོད་བྱེད་ཀྱིན་འདུག་པ་ལ་ཅི་ཡིན་དྲིས་པས། དར་མོ་ཆེ་འདི་ད་ལྟའི་བར་དུ་བཞག་པ་ཡིན། ད་རང་ཡུལ་དུ་འཁྱེར་རྒྱུ་ཡིན་
ཟེར་བར། ངས་ད་དུང་འཇོག་དགོས་བྱས་པས་བརྟན་པོ་བྱས་ནས་འཇོག་པ་ཞིག་བྱུང། བླ་མ་འདི་ཞིང་གཞན་ལ་འཕེན་པ་བཏང་འདུག་མགྱོགས་པར་བརྟན་བཞུགས་ཕུལ་ན་ལེགས་གསུང་བ་ལྟར། གྲྭ་མང་གིས་ཚོགས་ལ་སྤྱན་དྲངས་
ཀྱང་མ་ཕེབས་པར་བླ་བྲང་སྟེང་དུ་ཞབས་བརྟན་ཕུལ་ནས་ཞབས་པད་ཡུན་རིང་དུ་བརྟན་དགོས་པའི་གསོལ་བ་བཏབ་པས་ཞལ་གྱིས་བཞེས། གྲུབ་ཐོབ་རིན་པོ་ཆེས་ཀྱང་ཚེ་དཔག་མེད་ཀྱི་གསེར་སྐུ་གཅིག་དང་བཅས་ཞབས་བརྟན་ཕུལ་བར། ཚེ་དཔག་མེད་
ཀྱི་སྐུ་འདི་ཆེན་པོ་མི་འདུག་པས་ཚེ་འབྲིང་ཞིག་ཐུབ་གསུང། གྲུབ་ཐོབ་ཀྱིས་རྗེ་བཙུན་ཆོས་རྒྱལ་མ་བརྩམས་ནས་གྲྭ་ཚང་ལ་བཙུགས། དེ་ནས་ཉི་མ་འགའ་སོང་བ་ན་སྐུ་ཁམས་ལ་སྐྱེད་བྱུང་སྟེ། རྗེ་རང་གི་ཐུགས་སྨོན་དང། སློབ་མ་རྣམས་དམ་ཚིག་གཙང་
བ་དང། གྲུབ་ཐོབ་རིན་པོ་ཆེ་མཐུ་སྟོབས་གཞན་དང་མི་འདྲ་བ་བཅས་རྣམ་པར་དཀར་བའི་རྟེན་འབྲེལ་དུ་མ་ལྷན་ཅིག་ཏུ་འཛོམ་པ་ལ་བརྟེན་ནས་བསྙུང་གཞི་ལྷག་མ་མེད་པར་དྭངས། གྲུབ་ཆེན་གྱིས། གྲྭ་མང་ལ་བླ་མ་འདི་ལུང་གི་ཡོན་ཏན་རྒྱལ་བ་ཙོང་ཁ་པ་དང་ཁྱད་
པར་མེད། དེ་ལས་ལྷག་པའི་ལུང་གི་ཡོན་ཏན་ཀླུ་སྒྲུབ་དང་ཟླ་གྲགས་ལ་ཡང་མེད། ཁྱེད་རྣམས་སྐལ་བ་བཟང། ཐམས་ཅད་འདུན་པ་ཆིག་དྲིལ་གྱིས་བླ་མ་འདི་ལ་དད་གུས་དང་གསུང་བཞིན་བཤད་ཉན་ལ་འབུང་ཞེས་ཞལ་བཀོད་རྒྱས་བར་མཛད། ཞལ་ནས་

[054B] དེ་དུས་སྔགས་ཁང་གི་འཇིགས་བྱེད་རྭ་ལོ་ཙཱ་བའི་དམར་གདུང་ནང་རྟེན་དུ་བཞུགས་པའི་བྱིན་རླབས་ཅན་དེ་ལ་བྱིབས་སྐྱོན་བྱས་པ། སྐུ་ཞབས་རིན་པོ་ཆེ་ཚངས་དབྱངས་རྒྱ་མཚོར་ཞུས་པས་
སྒོ་མང་བླ་མ་ལ་བཟོ་ཆུག་གསུང་བ་ལྟར་རྗེ་འདི་པས་བཅོས་ནས་ཕྱག་ལེན་རྣམ་པར་དག་པས་རབ་གནས་རྒྱས་པར་མཛད། བར་སྐབས་ཤིག་སྡེ་པ་སངས་རྒྱས་རྒྱ་མོ་ཚས་ཁྱེད་ཤར་རྩེའི་མཁན་པོ་ལ་ཕེབས། སྤྱིར་བྱང་ཤར་གྱི་ཁྲི་རང་རང་གི་གྲྭ་རྒྱུན་རེས་མོས་བྱེད་
པའི་སྲོལ་འདུག་ཀྱང་ཁྱད་བསྟན་པའི་བདག་པོ་ཡིན་པས་དམིགས་བསལ་ཡོད། དགའ་ལྡན་གྱི་ཁྲི་ལ་ཕེབས་པའི་ཁྱད་ཀྱང་འདུག་གསུང་བ་ལ། སྔོན་ནས་མདོ་སྨད་དུ་འབྱོན་པའི་ཐུགས་འདུན་བཏང་ཡོད་སྟབས་དགོངས་པ་ཞུས། ལན་ཅིག་མནལ་ལམ་དུ་
སྐྱི་ཤོད་ཀྱི་ལུང་པ་ལ་མི་ཤོང་ཙམ་བྱེད་པའི་གཡག་ཆེན་པོ་ཞིག་གཙང་ནས་འོངས་ཏེ་དབུས་ཀྱི་མི་གཉིས་རྭ་རྩེལ་ཁུར་ནས་བླངས་སོང་བ་རྨིས་པས་ཐུགས་དམིགས་ཅུང་ཟད་རེ་ཙམ་གྱིས་ཀྱང་འདི་ལྟར་དུ་འོང་གི་འདུག་སྙམ་དུ་པཎ་ཆེན་ཐམས་ཅད་མཁྱེན་པ་ལ་དང་གུས་
ཚང་མེད་པ་འཁྲུངས། ལོ་ངེར་དཔལ་ལྡན་ས་སྐྱའི་གདུང་རྒྱུད་དུ་གྲགས་བརྩེ་གདུང་ཞབས་དྲུང་གིས་རོང་སྟོན་ཤེས་བྱ་ཀུན་རིག་གི་གདན་ས་ན་ལེནྡྲར་སྦྱན་དྲངས། ཞབས་དྲུང་འདི་གདུང་རྒྱུད་ཕུན་སུམ་ཚོགས་པའི་དཔལ་གྱིས་མངོན་པར་མཐོ་པའི་ཁེངས་པ་དང་
ལྡན་པ་ཡིན་ཀྱང། དེ་དུས་རྗེ་འདི་ལ་ཕྱག་ཕུལ་ཏེ་ཞབས་སྤྱི་བོར་བླངས། ཚེ་རྟ་ཟུང་འབྲེལ་སོགས་ཆོས་བཀའ་མང་དུ་ཞུས། ས་དགེ་རྙིང་མ་སོགས་ཀྱི་གྲུབ་མཐའི་ཁྱད་པར་དང། དམ་པའི་ཆོས་ཀྱི་དོགས་གཅོད་མང་དུ་ཞུས། བསྙེན་བཀུར་དད་འབུལ་བ་
[055A]༄༅། །རྒྱ་ཆེར་ཕུལ། དེར་བྱོན་སྐབས་ལམ་ནས་ཆིབས་རྟ་འགྱེལ་བས་སྐུ་ལ་སྐྱོན་མ་བྱུང་ཡང་རྩེ་གདུང་པ་རང་ལ་འཚུབ་ལྟས་སུ་འདུག་གསུང། ཕྱིར་ལམ་གླང་ཐང་གི་མདོ་བརྒྱུད་ནས་སྒོ་མང་གི་མཆོད་གཞིས་གསར་བགྱེ་རེའི་
སྟེང་དུ་ཕེབས་ནས་མི་སེར་རྣམས་ལ་ཆོས་དང་མཐུན་པའི་ཞལ་བཀོད་མཛད། ལོ་འདིར་རྒྱལ་པོ་ལྷ་བཟང་ལ་ཇིད་གི་སི་ཧན་ཞེས་མཚན་གསོལ། སྔེ་པ་སངས་རྒྱས་རྒྱ་མཚོ་ཟུར་བཞུགས་བྱས། སྲས་ཨ་བཱ་ལ་ཁྲིར་བཏོན། ལོ་སྔ་ཕྱི་འདི་དག་ཏུ་དགའ་
ལྡན་གྱི་གསེར་ཏོག་ལ་མེ་ཡང་ཡང་འབར་བས་ཕལ་ཆེར་གྱིས་ལྟས་ངན་ཡིན་ཞེས་གླེང་བར། ཞལ་ནས། ལྟས་ངན་མིན། དགེ་ལུགས་ལ་འཕེལ་རྒྱས་འོད་བའི་ལྟས་ཡིན། སྔ་མོ་བསྟན་འཛིན་ཆོས་རྒྱལ་ཕེབས་དུས་ཀྱང་དེ་འདྲ་བྱུང་འདུག་གསུང་བ་ནི་
དོན་གྱིས་རྒྱལ་པོ་ལྷ་བཟང་ཀོའུ་ཤྲཱི་ཧན་གྱི་སྐྱེ་བར་ལུང་བསྟན་པ་ཡིན་ཞེས་གླེང། ཟླ་བ་བརྒྱད་པའི་ནང་དུ་དགེ་བའི་བཤེས་གཉེན་ཆེན་པོ་དབོན་པོ་རབ་འབྱམས་པ་དག་དབང་རྡོ་རྗེ་བསྐུད་ནས་སྐྱབས་འཇུག་ཞུས་པས། ད་འཆིན་ཡང་འཇིག་རྟེན་འདི་ལ་ཆགས་
དོན་མེད། ཆོས་པ་རབ་འཆི་བ་ལ་བྲོང་ཟེར་བ་ཡིན་མོད་ཅེས་ཞལ་བཀོད་སྩལ་ཏེ་དབུགས་ཕྱུང། དེ་ནས་ཁོད་མ་འགྱངས་པར་གྲོངས་པ་ལ་བླ་བྲང་ནས་གྲྭ་ཇ་དང་མང་ཇ་སོགས་གཏོང་བར་མཛད། རབ་འབྱམས་པ་འདི་མདོ་སྔགས་ཀྱི་མཁྱེན་པ་ཤིན་ཏུ་ཆེ་ཞིང་
ཐུགས་རྒྱུད་བཟང་པ། ཞབས་ཕྱིར་འགྱུར་བ་ཞིག་ཡོད་འདུག་པས་རྗེ་ཉིད་ཀྱང་ཐུགས་སྐྱོ་སྐྱོ་ལྟར་མཛད། དེ་ནས་བར་ཁམས་བསྟན་པའི་གསལ་བྱེད་དམ་པ་མཁྱེན་རབ་ཀྱི་དབང་ཕྱུག་བྲག་ཡབ་སྤྲུལ་པའི་སྐུ་རིན་པོ་ཆེ་བློ་བཟང་བསྟན་པ་ནས་གསོལ་བ་

[055B] དགེ་འདུན་བརྒྱ་ཕྲག་མང་པོ་ལ་བྱང་ཆུབ་ལམ་གྱི་རིམ་པ་འཇམ་དཔལ་ཞལ་ལུང་གི་ཉམས་ཁྲིད་དང། བདེ་ལམ་གྱི་ཁྲིད་བཅས་སྨིན་རྒྱས་སུ་སྩལ། མཇུག་ཏུ་གྲྭ་ཁང་ནས། སེམས་བསྐྱེད་སྟོན་མོའི་ཕྱག་ལེན་རྒྱས་པར་མཛད་ནས་ཞལ་
ཟས་ཀྱང་གྲྭ་ཁང་གི་བླ་བྲེལ་ཐུག་པ་བཞེངས་ཤིང་མཆོད་པའི་ཚོགས་བློས་མི་འཁྱུད་པ་བཤམས། དེའི་ཕྱི་ཉིན་དབུ་མའི་ལྟ་ཁྲིད་གནང་བས་ཡང་དག་པའི་ལམ་ལ་སྒྲོ་འདོགས་ཆོད་པ་མང་དུ་བྱུང། གཞན་ཡང་བྱང་ཆུབ་བདེ་ལམ་གྱི་ཁྲིད་དང། རྒྱལ་བ་
བསོད་ནམས་རྒྱ་མཚོས་མཛད་པའི་ལམ་ཁྲིད་གསེར་གྱི་ཡང་ཞུན་གྱི་ལུང། འཇམ་དཔལ་ཞལ་ལུང་གི་ཀླག་ལུང་སོགས་འདོད་ཆོས་མང་དུ་སྩལ། བསྟན་པའི་གསལ་བྱེད་ཆེན་པོ་བྲག་ཡབ་སྤྲུལ་སྐུ་རིན་པོ་ཆེ་ནས་ཇ་ལག་དྲུག་མ་བརྒྱད་ཅུ་ཕུལ་ཏེ་འཇིགས་བྱེད་
ཆོས་འབྱུང་རྩོམ་པར་གསོལ་བ་བཏབ་པས་ཞལ་གྱིས་བཞེས། ལོ་དེར་དགའ་ལྡན་ཨེར་ཏེ་ནི་ཇུ་ནང་ཡབ་སྲས་དབུས་སུ་ཕེབས། སྔ་སོར་ཕྱག་བྲིས་ཕུལ་བ་ལྟར། རྗེ་རང་གི་ཕ་མེས་ཀྱིས་བཞེངས་པའི་བཀའ་འགྱུར་དབུས་སུ་གདན་དྲངས་འདུག་པ་
གྲྭ་ཚང་ལ་བཞག་ནས་ཚོགས་སུ་ཚར་གཅིག་ཀློག་ཏུ་བཅུག་ཇུ་ནང་ཡབ་སྲས་ཀྱིས་སྔགས་ཁང་གི་འཇིགས་བྱེད་རབ་གནས་ཀྱི་ཡོན་བདག་བ་སྒོ་སྐབས་མཇལ་བས། ངའི་ཁྱིམ་བདག་མགོན་མེད་ཟས་སྤྱིན་ཁྱོད་ཡིན་གསུང་ཞིང་མཉེས་མཉེས་མཛད་པ་ནི་
སླར་མདོ་སྨད་དུ་སྦྱིན་བདག་གི་གཙོ་བོར་འགྱུར་བ་ལ་དགོངས་པར་སྣང། ཇུ་ནང་གིས་མདོ་སྨད་དུ་འབྱོན་པར་གསོལ་བ་བཏབ་པས། ད་འོང་ན་ཁྱོད་ཀྱིས་དགོན་པ་འབྲས་སྤུངས་ཙམ་ཞིག་འདེབས་ཨེ་ཐུབ་གསུངས་པས། འདི་ཙམ་དཀའ་ཡང་ཆེན་པོ་ཞིག་

[056A]༄༅། །འདེ་བས་ནུས་ཞུས་པས་འོན་ཡོད་གསུང་ནས་ཞལ་གྱིས་བཞེས། དགུང་ལོང་བདུན་པ་ཤིང་སྤྲེལ་ལོ། སྨོན་ལམ་གྱི་རིང་དགོན་པར་བཞུགས་ནས་སྐུ་མཚམས་དམ་པར་མཛད། བར་སྐབས་ཤིག་རྒྱལ་པོ་དང་
སྔེ་སྲིད་གཉིས་ལོངས་སྐུ་ངེས་པ་ལྔ་ལྡན་ཡིན་མིན་རྩོད་པར་གྱུར་ཏེ། རྒྱལ་བོས། རྗེ་རིན་པོ་ཆེས་ལོངས་སྐུ་ངེས་པ་ལྔ་ལྡན་དུ་མི་བཞེད་ཟེར། སྔེ་པས་བཞེད་ཅེས་ཐག་མ་ཆོད་པར་རྗེ་འདི་ལ་དྲི་བ་མཛད་པའི་ལན་དུ། ལེགས་བཤད་གསེར་ཕྲེང་གི་
ཚིག་ཟིན་ལ་མི་གསལ་ཀྱང་དོན་ལ་ངེས་པ་ལྔ་ལྡན་དུ་བཤད་གསུངས་པས་སྡེ་སྲིད་ཀྱང་དགྱེས། ཉིན་གཅིག་ཆོས་གྲྭ་ནས་བསླབ་བཏུས་ཀྱི་གསུང་བཤད་མཇུག་ལ་སླེབ་དུས་ཐུགས་འཚུབ་ནས་འཕྲོ་བཞག་ནན་ཞུས་བྱས་པར་ཆོས་གཞན་ཞིག་ཨེ་
ཐུབ་ལྟ་གསུང་ནས་སྤྱོད་འཇུག་གི་མགོ་ནས་གསུང་བར་མཛད། སྨྲ་བའི་དབང་ཕྱུག་ངག་དབང་བཀྲ་ཤིས་པ་ནི། ལམ་རིམ་དང་བསླབ་བཏུས་ཀྱི་འཕྲོ་འཇོག་པར་མཛད་པ་འདི་ལ་དགོས་པ་ཁྱད་པར་ཅན་ཞིག་ཡོད་པ་ཡིན་གསུང། ལོ་སྔ་ཕྱི་འདི་རྣམས་ལ་
བསྟན་པ་ལ་གེགས་ཆག་ཆེན་པོ་ཡོད་པར་བརྟེན་རྗེ་འདི་ཡང་ཐུགས་དྲག་པོའི་རྣམ་པ་མཛད་ཅིང། ཚོགས་གཏམ་ལའང། ད་ཁྱེད་ཚོས་ཚོད་འཛིན་རན་པར་འདུག་ང་འཁྲུལ་བ་ཡིན་ཤས་ཆེ་ཡང། ངས་བལྟས་ན་མཛའ་བ་ཀུན་དང་ཕྱེ། རྒྱབ་རྟེན་
གྱི་ལྷ་དང་ཕྲལ་ཚར་འདུག་བས་ཐག་ཉེ་བ་འདྲ། ཁྱེད་ཚོས་མི་འདོད་ནང་ལུས་འདི་བརྗེ་བ་ལ་དཀའ་ཚེགས་མེད། ལུང་པ་འདི་མིན་ན་ཆོས་བྱེད་པའི་ལུང་པ་གཞན་ཡང་ཡོད། ཡང་ན་ངས་ལུས་འདི་བཞག་ནས་ས་འདི་ཐམས་ཅད་ཀྱི་བདག་པོ་མིའི་རྒྱལ་པོ་ཞིག་

[056B] ཡང་ལན་ཅིག་ད་ཁྱེད་ཚོ་མྱུར་དུ་འཕུང་ཡོང། ཁྱེད་ཚོ་ཡང་བསྟན་པ་བཤིག་པ་ལ་བསམ་བཞིན་དུ་སྐྱེ་བ་བླངས་པ་རེད་དེ། ད་ཡང་ཁྱེད་ཚོ་རེ་གཉིས་ཀྱི་གཉེན་པོར་བསམ་བཞིན་དུ་སྐྱེ་བ་བླངས་པ་ཡིན། ད་རང་ཚོ་སུ་ཁེ་
ལྟའོ་མྱུར་དུ་མཐོང་ཡོང་གསུང། ཡང་ལན་ཅིག་ཆོས་གྲྭར་ཆོས་ཐུན་རེ་ལ་མདོ་ཚར་དགུ་དགུ་ཐོན། ཚར་གསུམ་རེ་ལ་སེང་གདོང་མའི་བཟློག་པ་རེ་གྱིས། ད་ལྟ་གྲྭ་ས་གྲྭ་ཚང་སྦྱིན་བདག་ཀུན་ལ་ཆག་ཆེ་བས་བཤད་ཉན་ཁོ་ན་བྱས་པས་མི་ཡོང་བར་འདུག་
དེང་སང་ཆོས་སྐྱོང་རྣམས་ཀྱི་ལུང་བསྟན་ལས། ནམ་མཁའི་ཉི་མ་བཟང་པོ་དང་མཐུན་ན། །གླིང་བཞིའི་དབུས་ན་མངོན་པར་མཐོ་ལ་བརྗིད། །བཟློག་ན་དུས་མཐའི་མེ་ཡིས་རྒྱལ་ཁམས་འཚིག་རི་རབ་སྲིད་པ་བཅས་པ་ཆག་འཇིག་ཡོད། །ཟེར་བའི་
དུས་ལ་སླེབ་འདུག་པ་མ་ཤེས་སམ། སྐུ་རིམ་མ་བྱས་ན་ཐམས་ཅད་ཞིག་ཡོང་གསུང། དེ་ལྟར་རྗེ་རིན་པོ་ཆེའི་བསྟན་པའི་ལ་རྒྱ་དང་སེམས་ཅན་རྣམས་ཀྱི་བདེ་སྐྱིད་ཀྱི་ཆེད་ཁོ་ནར་དགོངས་ནས་བཀའ་བཀྱོན་གྱི་རྣམ་པ་མང་དུ་གསུངས་པ་ལ་ལོག་རྟོག་
ཏུ་ཁྱེར་བའང་མང་དུ་བྱུང་སོང། བར་སྐབས་དེར་རྗེ་འདིས་དེ་ལྟ་བུ་ཞིག་མ་མཛད་ན་རྗེ་བླ་མའི་བསྟན་པ་ལ་ཉམས་ཆག་ཆེན་པོ་ཞིག་འོང་བ་ཡོང་དོ་ཞེས་གཟུར་གནས་ཀྱི་དཔྱོད་ལྡན་རྣམས་གླེང་བར་བྱེད་དོ། །སྟོན་ཀ་མདོ་སྨད་ནས་བདེ་ཐང་མཁན་པོ་དང་
འབེ་སྐུ་སྐྱེ། འབོར་མཐུ་སྟོབས། གཙོས་དཀའ་བཅུ། ཙ་ཡི་ཕུན་ཚོགས་སོགས་བྱང་འགྲུལ་མང་པོ་འབྱོར་ནས་ཟང་ཟིང་གི་དངོས་པོ་གཏོས་ཆེ་བ་ཕུལ་ཏེ་ཆོས་འབྲེལ་ཞུས། མདོ་སྨད་དུ་འབྱོན་པར་གསོལ་བ་བཏབ་པས་ཞལ་གྱིས་བཞེས་

[057A]༄༅། །བསྟན་པའི་གསལ་བྱེད་བདེ་ཐང་མཁན་རིན་པོ་ཆེ་དང་འབེ་སྐུ་སྐྱེ་གཉིས་ལ་ཚེ་རྟ་ཟུད་འབྲེལ་དང། མགོན་པོའི་རྗེས་གནང་སྩལ། མཁན་པོས་སླར་ཡང་རིན་པོ་ཆེ་མང་པོ་དང། གོས་ཆེན་བཅད་ལྡན་ཁྱད་འཕགས་
ཡུག་བཅས་ཕུལ་ནས་འཇིགས་བྱེད་ཆོས་འབྱུང་མྱུར་དུ་བཀའ་རྩོམ་གནང་དགོས་ཞེས་ཞུས་པས་ཞལ་བཞེས་མཛད། ཡང་ཁོང་གིས་བསྐུལ་དོར། དབྱངས་ཅན་མའི་སྒྲུབ་ཐབས་དང། རྗེ་རང་གི་འཁྲུངས་རབ་བླ་མ་མཆོག་གསུམ་མ་གཉིས་གསུང་
རྩོམ་མཛད། འདུལ་མཛོད་ཀྱི་མཐའ་དཔྱོད་ཆེན་མོ་གཉིས་ཀྱང་ལོ་འདིར་གྲུབ། སྐབས་དེ་དག་ཏུ་ཆོས་གྲྭར་འཆག་མེད་དུ་བྱོན་ནས་ལེགས་པར་བཤད་པའི་དགའ་སྟོན་སྩོལ་བ་དང། ཕྱོགས་སོ་སོ་ནས་ཆོས་ཉན་པ་མད་དུ་འདུས་པ་ལ་རང་རང་གི་
འདོད་པ་ལྟར་ཟབ་པ་དང་རྒྱ་ཆེ་བའི་དམ་པའི་ཆོས་ཀྱི་ཆར་ཡང་དག་པར་འབེབས་པ་དང། གྲྭ་ས་གྲྭ་ཚང་གི་ལ་རྒྱར་ཕན་པའི་བྱ་བ་ལས་ཀྱི་འཁོར་ལོའི་སྒོ་འཕར་དུ་མ་ཐབས་ལ་མཁས་པའི་འདུ་བྱེད་ཀྱིས་ལེགས་པར་འབྱེད་པ་དང། ཐུགས་དམ་ཟབ་
མོའི་རྣལ་འབྱོར་ལ་ཉིན་མཚན་ཁོར་ཡུག་ཏུ་མི་གཡེལ་བའི་དང་ནས་སྔོན་མེད་པའི་ལེགས་བཤད་དུ་མའི་བཀའ་རྩོམ་མཛད་པ་སོགས་ཚུར་མཐོང་གི་བློས་དཔག་པར་དཀའ་བ་མང་དུ་མཛད་འདུག་སྟེ། མཉམ་རྗེས་དབྱེར་མེད་དུ་སོང་བའི་འཕགས་ཆེན་དམ་
པའི་རྣམ་ཐར་དུ་ཤེས་པར་གྱིས་ཤིག་ཨོ་རོད་ནས་དང་སྟོབས་དང་ལྡན་པའི་དཔོན་མོ་འབུམ་ཕེབས་ནས་དགའ་ལྡན་པོ་ཤོག་ཐུའི་དངུལ་གདུང་བཞེངས་པར་རྗེ་འདི་ལ་གཟུངས་གཞུག་དང་རབ་གནས་ཞུས་པས་མཁས་དབང་ཀླུ་འབུམ་རབ་འབྱམས་པ་བློ་བཟང་

[057B] རྒྱུད་སྨད་བླ་མ་དབུ་མཛད་པ་ཡོངས་ཀྱི་དགེ་བའི་བཤེས་གཉེན་ཆེན་པོ་སྨོན་ལམ་ཤེས་རབ་སོགས་དགེ་བཤེས་འགས་ཞབས་ཕྱི་ཞུས་ནས། གཙོ་བོར་དངུལ་གདུང་དང་ཞར་ལ་སྒོ་མང་གྲྭ་ཁང་དང་བཅས་པ་ལའང་རབ་གནས་
རྒྱས་པར་མཛད། སྐབས་དེར་བླ་མ་དབུ་མཛད་པ་ལ་བཀའ་བཀྱོན་ཡང་ཡང་མཛད་པས། ཞབས་ཕྱི་རྣམས་ཀྱིས་དོན་མེད་དུ་འདི་ལྟར་གནང་བ་མི་རིགས་སོ་སྙམ་དུ་མ་རངས་བ་བྱས་འདུག་ཀྱང་ཕྱིས་སུ་ཁོང་ལ་བར་ཆད་ཡོད་པ་མཁྱེན་པའི་རྟགས་སུ་ཤེས་ཏེ་ཡིད་ཆེས་
ཀྱི་དད་པ་ལྷག་པར་ཐེབ། སྦྱིན་སྲེག་གི་སྐབས་ཆས་འཇུག་དང་དུས་རྒྱན་གསོལ་བས། དེ་ཉིན་གཞན་དང་མི་འདྲ་བར་སྐུ་ཟིལ་ཆེ་ཞིང་དྲུང་དུ་འཁོད་པ་ཕལ་ཆེར་གྱིས་ཡི་དམ་གྱི་ལྷ་དངོས་སུ་བྱོན་པ་ལྟ་བུར་མཐོང། ལོ་དེའི་དགུན་རྒྱུད་སྨད་བླ་མ་དབུ་མཛད་སྨོན་ལམ་
ཤེས་རབ་དགའ་ལྡན་དགུན་ཆོས་ལ་བྱོན་པ་བསྙུང་ནས་རྗེ་འདིའི་དྲུང་དུ་སྐྱབས་འཇུག་དང་ཐུགས་དམ་བརྟག་པ་ཞུ་བར་བྱུང་བས། དུག་ཡིན་འདུག་ཀྱང་ཁྱེད་ཚོ་ཕར་མ་སླེབ་གོང་ལ་ཐག་ཆོད་འགྲོ་བ་འདྲ། འོན་ཀྱང་བུམ་ཆུ་དགོས་ན་ཁྱེར་གསུང་ནས་ཁོང་ཚོ་ཕར་སོང་
བའི་ལམ་དུ་བླ་མ་དབུ་མཛད་གཤེགས་ཟེར་བ་གོ་བས་རྗེ་འདི་ལ་ཐུགས་དམ་གསལ་འདེབས་ཞུས་པས། ཞལ་ནས། འདི་བྱང་སེམས་ཞིག་ཡིན། ཚེ་འདིར་རི་ཁྲོད་ལ་བཞུགས་ནས་སྒྲུབ་པ་མཛད་ན་ཚེ་རིང་ཞིང་གཞན་ལ་ཕན་ཐོགས་པ་ཞིག་འབྱུང། སྔར་
ནས་ངས་རི་ཁྲོད་ལ་སྡོད་ཅེས་ཡང་ཡང་ལབ་ཀྱང་ཁོས་རྒྱུད་ཀྱི་བླ་མ་བློས་མ་ཐོང་བར་བསྡད་བས་ལན་པ་ཡིན། སྔ་སོར་རྨི་ལམ་དུའང་མཁའ་འགྲོམ་ཞིག་གིས་སྨོན་ལམ་ཤེས་རབ་འདི་བྱང་ཆུབ་སེམས་དཔའ་ཞིག་ཡིན་ཀྱང། སྒྲུབ་པ་མ་བྱས་ན་ཚེ་རིང་པོ་མི་ཡོད་ཟེར་

[058A]༄༅། །བ་ཞིག་བྱུང་གསུང། རྗེ་ཉིད་ཀྱང་བླ་མ་དབུ་མཛད་འདི་ལ་ཐུགས་རྩིས་ཤིན་ཏུ་ཆེ་བས་ཐུགས་འགྱོད་ཆེར་མཛད། རྒྱལ་པོ་ལྷ་བཟང་དང། ཇའི་སང་འགའ་ཞིག་དུག་གིས་ན་ནས་གདན་འདྲེན་དུ་བྱུང་བ་ལ། ཕེབས་
ནས་རྒྱལ་པོ་ལ་ཚེ་རྟ་ཟུང་འབྲེལ་གྱི་རྗེས་གནང་དང། ཁྱུང་ཁྲའི་རྗེས་གནང། བུམ་ཆུ་བྱིན་པས། དེ་མ་ཐག་ཏུ་དུག་སྦྱངས་ནས་ནད་དང་བྲལ་བར་གྱུར་ཅིང། ཇའི་སང་ཚོ་ལའང་དེ་བཞིན་མཛད་པས་གཅིག་ལའང་སྐྱོན་མ་བྱུང། ཉིན་གཅིག་སྡེ་སྲིད་
སངས་རྒྱས་རྒྱ་མཚོས་རྗེ་འདི་ལ་ཤོག་གསུང་བ་ལྟར་ཕེབས་པས། སྡེ་སྲིད་བཞིན་བསྒྱུར་ནས་རྒྱལ་པོ་ན་བདེ་འགའ་ཞིག་གི་ས་དུག་ཡིན་འདུག་ད་ལྟ་ཐུ་མོ་ཡོད་པ་རེད་ཟེར། ཡང་འགའ་ཞིག་གིས་དུག་ཡིན་འདུག་ཀྱང་སྒོ་མང་བླ་མས་རྗེས་གནང་དང་བུམ་
ཆུ་བྱིན་ལས་གྲག་འདུག་ཟེར། ཁྱེད་ཀྱིས་མཁྱེན་ཨེ་བྱུང་ཞེས་དྲི་བ་མཛད་པར། རྗེ་འདིས་ནད་ཅི་འདྲ་ཡིན་ངས་མ་ཤེས། སྐུ་རིམ་འགའ་ཞིག་བྱས་པས་དགའ་རུ་སོང་ཟེར། གང་ལྟར་ཡང་རང་རེ་སོ་སོ་སྐྱེ་བོ་མ་རིག་བས་དབང་གིས་ཁྱེད་སངས་རྒྱས་བྱང་
སེམས་རྣམས་ཀྱི་ཐུགས་ཟུར་སྦྱན་ཟུར་ལ་ཕོག་པ་ཡོད་ན་བཟོད་པ་བཞེས་དགོས་ཞུས་པས་ཅང་མི་གསུང། ཤེས་དར་ཇས་སང་ཟེར་བའང་ན་ནས་འཆི་ལ་ཐུག་པ་རྗེ་འདིས་བུམ་ཆུ་བྱིན་བསམ་འགྱང་བར་གྲག་དེའི་སྔོན་དུ་སྡེ་སྲིད་ཀྱི་གསོལ་དཔོན་དུག་གིས་ན་
ནས་སྨན་པ་མཁས་པ་སུས་ཀྱང་ཕན་མ་ཐོགས་པར། ཟླ་བ་ལྔ་སོང་ནས་འཆི་ལ་ཐུག་དུས། རྗེ་འདི་ནན་གྱིས་གདན་དྲངས་ནས་ཚེ་དབང་ཞུས། ཚེ་ཆང་མ་འཐུངས་པ་ལ་ཅི་ཡིན་དྲིས་པས། ནད་འདིའི་རྒྱུ་ཆང་ལ་བརྟེན་པ་ཡིན་པས། ཆང་འཐུང་ནན་ཚབས་

[058B] ཆང་ལ་ལྗགས་སྔགས་གནང་ནས་འཐུང་བཅུག་པས་ན་ཚ་གང་ཡང་མ་བྱུང་བར་ཅུང་ཟད་བདེ་རུ་སོང། ཁྱུང་ཁྲའི་རྗེས་གནང་དང་བུམ་ཆུ་བྱིན་པས་འཕྲལ་དུ་གྲག་ནས་ཁོང་ཚོས་ཀྱང་གྲུབ་རྟགས་སུ་འདུག་ཅེས་མོས་གུས་
ལྷུར་བླངས་ཤིང་ལེགས་འབུལ་གཟབ་རྒྱས་ཞུས། དགུང་ལོ་ང་བརྒྱད་བཤིང་མོ་བྱའི་ལོ། སྨོན་ལམ་གྱི་སྐབས། སྡེ་སྲིད་དང་རྒྱལ་པོ་གཉིས་མ་འཆམ་པར་སེར་འབྲས་ཀྱི་བླ་མ་རྣམས་ཕེབས་དགོས་བྱུང་བ་ལ་རྗེ་འདི་ཡང་བྱིན། ལ་མོ་ཆོས་
སྐྱོང་གི་ལུང་བསྟན་ལྟར། རྒྱལ་པོ་མཚོ་ཁ་ལ་ཕེབས་པར་ཐག་བཅད། སྡེ་སྲིད་ནས་བླ་མ་ཚོལ། རྒྱལ་པོ་བཟུང་ན་ཇི་ལྟར་ཡོང་ཞེས་གྲོས་དྲིས་པས། བླ་མ་གཞན་རྣམས་ནི་ཅང་མི་གསུང། རྗེ་འདིས། རྒྱལ་པོ་འཛིན་རྒྱུ་ཡིན་ན། ང་དེའི་གྲོས་ནང་ན་
མེད༑ མཚོ་ཁན་རྒྱལ་པོའི་ཉེ་རིགས་ཐམས་ཅད་ཡོད་པས་དེ་རྣམས་ཀྱིས་ངེད་ཚོལ་ཡག་པོ་བྱས་མི་ཡོང་ཞེས་ཞུས་པར་བརྟེན། བླ་མ་གཞན་རྣམས་ཀྱིས་ཀྱང་དེ་དང་ཕྱོགས་མཐུན་པ་ཞུས་པས་འཛིན་མ་ནུས། རྒྱལ་པོ་ཕེབས་ཁར་རྗེ་འདི་ལྷ་སར་གདན་དྲངས་
ནས་རྗེས་གནང་འགའ་ཞིག་དང་སྐྱབས་འཇུག་ཞུས་པས། ཁྱོད་གང་ལ་སོང་ཡང་རྗེ་རིན་པོ་ཆེའི་བསྟན་པ་ཐུགས་ལ་འདོགས་དགོས་ཞེས་ཞལ་བཀོད་མཛད། ཆིབས་རྟ་ཁམས་པ་བཟང་པོ་ཞིག་ཡོད་པ་དེའང་ཕུལ། དེ་དུས་རྗེ་འདིའི་མནལ་ལམ་དུ། དམིགས་
བརྩེ་མའི་དབྱངས་རིང་པོ་འཐེན་པ་ཞིག་བྱུང་བས། ཞལ་ནས། རྒྱལ་པོ་འདི་རྗེ་རིན་པོ་ཆེའི་བྱིན་གྱིས་རླབས་པའི་སྒྲུལ་པ་ཞིག་ཡིན། བྱང་ལ་སོང་བདེ་ལེགས་འདུག་སླར་འདིས་རྗེའི་བསྟན་པ་ལ་ཕན་ཐོགས་བཟང་པོ་ཡོང་ཞེས་སྐུ་འཁོར་འགའ་ཞིག་ལ་སྔས་

[059A]༄༅། །པའི་ཚུལ་གྱིས་གསུང། ཉིན་གཅིག་སྡེ་སྲིད་ཀྱིས་ཤོག་གསུང་བ་ལྟར་བྱོན་པས། མགྲོན་གཉེར་ཞིག་བཏང་ནས། སྒོ་མང་བླ་མ་ཁྱོད་ལ་སྔ་སོར་རྟ་ཁམ་པ་བཟང་པོ་ཞིག་ཡོད་པ་དེད་ལྟ་གང་ན་ཡོད་དྲིས་པར། ལྷ་
བཟང་བྱད་ལ་ཕེབས་སྐབས་རྫོད་བ་བྱས་ཞེས་ཞུས་པས། ད་རུང་ཁྱོད་ལ་རྟ་དེའི་བརྒྱུད་པ་ཡོད་འགྲོང་ལ་ཡང་གཅིག་བྱིན་ཟེར་བྱུང། སྔེ་སྲིད་ལ་ཅི་འདྲ་ཞིག་འོང་བརྟག་ཕ་མཛད་པའི་མནལ་ལམ་དུ། རི་ཞིག་གི་ངོས་ནས་རྡོ་ཆེན་པོ་ཞིག་འགྲིལ་བྱུང་བ་ལ་
སྐྱོར་ཨེ་ཐུབ་དགོངས་ཀྱང། མ་ཐུབ་པར་རི་རྩར་ལྷུང་ནས་ཆག་སོང་བ་བྱུང་བས། སྡེ་སྲིད་འདི་ཡུན་རིང་མི་བཞུགས་པ་འདྲ་གསུང། ལོ་དེར་འཆད་ཉན་དམར་ཞིང་གསུང་ཆོས་ལ་རྣམ་ཐར་དད་པའི་འཇུག་ངོགས་དང། བླ་མའི་རྣལ་འབྱོར་ཕྱི་ནང་གསང་
གསུམ༑ བྱང་ཆུབ་ལམ་སྒྲོན། སྤྱན་སྔ་བློ་གྲོས་རྒྱལ་མཚན་གྱི་བློ་སྦྱོང་སོགས་མང་དུ་གསུང། སྔ་སོར་གླ་ཚང་དུ་བླ་མ་མང་པོས་འཇུག་པ་འཛུག་བཞེད་ཀྱང་མ་ཚུགས་ལ། རྗེ་བློ་གྲོས་རྒྱ་མཚོ་པས། སེམས་བསྐྱེད་དྲུག་པ་བར་དུ་བཙུགས་ནའང་
པར་སྐབས་སུ་ལུས་སོང་བར་བརྟེན། རྗེ་འདིས་ཐུགས་ཁུར་བཞེས་ཏེ་ལོ་སྔ་མར་སེམས་བསྐྱེད་དྲུག་པའི་བར་དུ་བཙུགས་ཤིང། ལོ་འདིར་སེམས་བསྐྱེད་བཅུ་པ་བར་དུ་འཛུགས་རྩིས་མཛད་ཡོད་ཀྱང། ཉིན་གཅིག་ཆོས་གྲྭར་ཚོགས་གཏམ་མཛད་ནས་
འཇུག་པ་འདི་གྲྭ་པ་ཐམས་ཅད་ཀྱིས་ཐུགས་འཛིན་གནང་གྲུབ་བསྟུན་འཛུགས་རྩིས་ཡིན་ཀྱང། ད་འཕྲོ་འདི་ནས་ཅི་འདྲ་ཡོང་མི་ཤེས་ཤིང། ཤེར་ཕྱིན་གྱི་མདོར། སུས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འབྲིན་ཡང་མྱུར་དུ་བྲིས། འདོན་ན་ཡང་མྱུར་

[059B] ཞེས་གསུངས་པ་ལྟར་བདུད་ཀྱི་བར་ཆད་ཀྱི་དབང་གིས་ལུས་མི་འགྲོ་བའི་ངེས་པ་མི་འདུག་གསུངས་ནས་འཕྲལ་དུ་འཛུགས་པར་མཛད། དེའི་མིག་ལྟོས་ཀྱིས་བློ་གསལ་གླིང་ལ་ཚུགས་ཤིང། དེ་ནས་གྲྭ་ཚང་གཞན་རྣམས་ལའང་དར་རྒྱས་ཆེ་བར་
བྱུང་ངོ། །ཟླ་བ་ལྔ་པའི་ནང་དུ་བྱང་ནས་རྒྱལ་པོ་ལྷ་བཟང་གི་དམག་སྡེ་སྲིད་ཀྱི་སྟེང་དུ་འོང་བ་ལ། གཞུང་ནས་སེ་འབྲས་དགེ་གསུམ་རྒྱུད་སྟོད་སྨད་བཅས་ཀྱི་བླ་མ་བཅས་དམག་བྱོལ་ལ་འགྲོ་དགོས་གསུངས་པ་ལྟར། རྗེ་འདི་ཡང་ཕེབས་ནས་བླ་མ་རྣམས་
ཀྱིས་དམག་ཕྱིར་འཐེན་པའི་ངོ་ཆེན་མཛད་ཀྱང། རྒྱལ་པོས། ང་གླང་ཐང་བར་དུ་མི་འོད་བའི་ཐབས་མེད་ཟེར་ནས་བྱོལ་མ་ཐུབ། དེའི་རྒྱུ་མཚན་སྡེ་སྲིད་ལ་ཞུས་པས་ཁོ་རང་འོང་ན་ཡང་འོད་ཆུག་བོད་ཀྱི་དམག་ཐམས་ཅད་ལའང་འཐབ་འདོད་འདུག་ཟེར་
དེ་ནས་ཉི་མ་གཉིས་ཙམ་སོང་རྟིད་སླར་ཡང་གཞུང་ནས་བླ་མ་ཐམས་ཅད་ཕེབས་དགོས་གསུངས་པ་ལྷར། རྗེ་འདི་དང་བཅས་བྱོན་ཀྱང་སྔོན་གྱི་ལས་འདི་མཐའ་བཙན་པའི་དབང་གིས་བཟློག་མ་ཐུབ། བླ་མ་རྣམས་ཀྱིས་རྒྱལ་པོ་དང་སྔེ་པ་གཉིས་པར་ཆིངས་
བྱས་ནས། སྡེ་སྲིད་ཀྱིས་ཁྲི་བཞག་ནས་གོང་དཀར་རྫོང་ལ་བཞུགས། གཞུང་རྒྱལ་པོ་ལ་སྤྲོད་པ་བྱས་སོ། །དེ་ནས་རྗེ་འདིའི་གསུང་ལྟར་གྲྭ་པ་རྣམས་ཀྱིས་རྒྱལ་པོ་ལ་ཁ་བཏགས་ཕུལ། འབྲས་སྤུངས་བླ་མ་རྣམས་ཀྱིས་ཞུས་ནས། སྟོད་ལུང་མཚོ་
སྨད་འབྲས་སྤུངས་སྤྱི་སོར་སྦྱོར་འཇག་མཛད། རྗེ་ཉིད་ཀྱིས་རྒྱལ་པོ་ལ་ཞུས་ཏེ། སྟོང་ལུང་གས་པོ་ཟེར་བ་སྒོ་མང་ལ་ཕོག་ཐེབས་སུ་གནང། རྒྱལ་པོས་སེར་སྨད་འདིས་སྔ་སོ་རང་ལ་ཡག་པོ་མ་བྱས་པས་ལས་སྣ་རྣམས་བསད་ནས་གྲྭ་ཚང་གཏོར་རྒྱུ་
[060A]༄༅། །ཡིན་ཟེར་བ་ལ། རྗེ་འདིས། ཁྱེད་དགེ་ལུགས་ཀྱི་སྦྱིན་བདག་བྱས་ནས་དགེ་ལུགས་ཀྱི་གྲྭ་ཚང་ཆེན་པོ་ཞིག་གཏོར་ལུགས་ཡོད་དམ་གསུངས་ནས་ངོ་ཆེན་མཛད་པས་བཀའ་བཞིན་སྒྲུབ་ཅིང་ལས་སྣ་རྣམས་སྲོག་
གི་ཆད་པ་ལས་གྲོལ། དེ་ནས་རྒྱལ་པོ་བྱང་ལ་ཕེབས་རྩིས་མཛད་དེ་སྐྱར་པོ་གཞི་ཁར་བྱོན། དེ་སྐབས་སྡེ་སྲིད་བཟུང་ནས་སྟོད་ལུང་དུ་ཁྱེར་བ་གསན་པས། ངོ་ཆེན་དུ་འབྲས་སྦུངས་ཀྱི་བླ་མ་ཐམས་ཅད་ཕེབས། རྗེ་འདི་ཡང་བྱོན་ནས་སྐྱོར་མོ་ལུང་པ་
ཚོར་དྲིས་པས། འདི་ནས་ཡར་ཁྱེར་མ་ཐག་ཡིན་ཟེར་བར་ཐུགས་ལ་དེ་རིང་རྗེས་ཟིན་ན་སོག་པོ་ཚོའི་ལག་ནས་འཕྲོག་དགོས་དགོངས་ནས་མགྱོགས་པར་ཕེབས་པས། བླ་མ་གཞན་རྣམས་ཀྱིས་ཟམ་པ་བསྐོར་ནས་སོང། རྗེ་འདིས་ཟམ་པ་བསྐོར་
ན་འགོར་འགྲོ་གསུང་ནས་ཆུ་ལ་རྒྱག་རྩིས་མཛད་པར། ཞབས་ཕྱི་བ་རྣམས་ཀྱིས་ཆུ་ཆེན་པོ་འདུག་པས་བརྒལ་ཐུབ་པ་མི་སྣད་ཞུས་ཀྱང་མ་གསན་པར་ཆུར་བརྒལ་ནས་སྟོད་ལུང་སྣང་རྩེར་རྒྱལ་མོ་ཚེ་རིང་བཀྲ་ཤིས་ཡོད་པའི་སར་བྱོན་ནས་སྡེ་སྲིད་གང་ན་
ཡོད་གསུང་བར། མེད་ཟེར་བ་ལ། ཁྱེད་ཚོ་དེ་འདྲ་མ་ཟེར། ང་དེ་རིང་ཅིས་ཀྱང་མཇལ་འཕྲད་བྱེད་དགོས་ཡོད་གསུང་ནས་བཀའ་བཀྱོན་མཛད་པས། བཀྲོང་ནས་མེད། ཁྱེད་འདིར་བཞུགས་ནས་གུང་ཚིགས་མཛད་ནས་ཕེབས་ན་ཞུས་པས་
ཁྱེད་ཚོ་ལས་མ་རབས་པ་མི་འདུག་སྡེ་སྲིད་བཀྲོང་རྒྱུ་ཡིན་ན་ང་ལ་ཐོས་བཅུག་ན་ཅི་སྐྱོན་གསུངས་ནས་ཐུགས་མ་དགྱེས་པར་ཕྱིར་ཕེབས། ཉིན་དེར་ཐུགས་འཁྲུགས་ནས་རྒྱུན་གྱི་ཞལ་འདོན་མང་པོ་ཆག་སོང་བར་གྲགས། སྡེ་སྲིད་གྲོང་སྨད་པ་འདི་

[060B] དེ་དུས་སྐྱོ་ངལ་མེད་པར་སྲོག་སྐྱོབ་པའི་ཕྱིར་དུ་བྱོན་པ་ནི། སྙིང་རྗེ་ཆེན་པོའི་གཞན་གྱི་དབང་དུ་གྱུར་པས་
བྱང་ཆུབ་སེམས་དཔའ་ཆེན་པོ་རྣམས་ཀྱི་ངང་ཚུལ་ཡིན་འདུག་གོ་དེ་ལ་འདི་སྐད་ཅེས་བྱ་སྟེ། མགོན་པོ་གང་གི་མཛད་པའི་ཉིན་བྱེད་ཕྲག་དོག་མི་གི་གས་མི་བཟོད་པ། །མ་རུངས་འབྱུང་པོའི་གཉིས་སྐྱེས་རྣམས་ཀྱིས་ཁྱོད་ལ་སྙིང་ནས་མཐོ་བརྩམ་
ཀྱང༑ ༑རྩུབ་མོའི་སྦྱོར་བས་རྒོལ་བར་མི་མཛད་སྡུག་པའི་གཉེན་བཞིན་ལེགས་དགོངས་པ། །ཚུལ་འདིས་ཁྱོད་ཀྱི་ཐུགས་རྗེའི་དཀྱིལ་འཁོར་ཀུན་ལ་ཁྱབ་པར་རྗེས་སུ་དཔོག་ཇི་ལྟར་ཉམ་ཆུང་བྱིས་པ་ཆུས་ཁྱེར་བ། །དེ་ཚེ་བརྩེ་བས་མ་ཡིས་
འབད་པ་བཞིན། །མགོན་མེད་སྐྱེ་བོ་འཇིགས་ལས་སྒྲོལ་བའི་སླད། །ཐུགས་རྗེའི་ཕྱག་རིང་རྐྱོང་བའི་ད་རྨད་བྱུང། །འོན་ཀྱང་ལས་ཀྱིས་བྱིན་པ་ཡིས། །སྡུག་བསྔལ་མེ་ཏོག་བསྟེན་དགོས་པ། །འདི་ཡི་སླད་དུ་རྒྱལ་བ་ཀུན། །ལྷན་ཅིག་འདུས་
ཀྱང་ཅི་བྱར་ཡོད། །དཔལ་ལ་རབ་སྡང་མི་བསྲུན་སྐྱེ་བོ་ཇི་ལྟ་ཇི་ལྟར་ཉམས་ཉེས་པ། །དེ་ལྟ་དེ་ལྟར་དམ་པ་རྣམས་ཀྱི་ཐུགས་རྗེའི་སྙིང་སྟོབས་ལྷག་པར་འཕེལ། །གང་འདི་བདག་ཉིད་ཆེན་པོ་རྣམས་ཀྱིས་ངོ་མཚར་སྤྱོད་པའི་རང་བཞིན་ཏེ། །དགེ་
པའི་ལམ་འདིར་དམན་པ་གང་དག་ཡི་རང་ཙམ་ཡང་སྒྲུབ་པར་དཀའ། །ཆེན་པོ་འདི་ཀུན་འཇིག་རྟེན་དང། །མཛའ་བའི་རྩེ་དགའ་ཁོང་ནས་རྒོད། །ཁྱོད་ནི་འཇིག་རྟེན་དང་འགལ་བའི། །བྱ་བ་མ་ལུས་བདག་གིར་མཛད། །ཅེས་བྱ་བ་ནི་བར་སྐབས་

[061A]༄༅། །ཀྱི་ཚིགས་སུ་བཅད་པའོ།། །།འབུམ་སྟེང་དུ་སྔ་མོ་རྗེ་རིན་པོ་ཆེའི་སྦྱིན་བདག་ཡིན་པའི་སྔགས་པ་ཞིག་ལ། རྗེའི་ཐུགས་དམ་གྱི་རྟེན་འཇིགས་བྱེད་མགོན་ཆོས་རྣམ་སྲས་བཅས་ཀྱི་ཞལ་ཐང་ཡོད་པ་
རྣམས་སྐུ་ཞབས་སུ་ཕུལ་པ་ལ། གུ་རུ་དྲག་པོའི་གསེར་སྐུ་ཁམ་ཅན་གཅིག་སྦུབ་ཆ་རྩི་དམར་མ་གཅིག་གོས་ཆེན་ཡུག་གཅིག་བཅས་སྩལ་ཏེ་གནད་སྦྱིན་གྱིས་ཡིད་ཚིམ་པར་མཛད། ཐོ་དེར་ཚལ་གྱི་ལྷ་བྲིས་པས་རྗེ་རང་གི་བཀོད་པ་
ལྟར་རྣམ་ཐར་བརྒྱ་དང་ང་གསུམ་མ་ཞལ་ཐང་བཅུ་གསུམ་ལ་ཚུད་པ་ཞིག་བཞེངས། ཞལ་གསེར་གྱི་ནང་ནས་གསེར་བླངས་ན་ཁྱེད་ཚོ་ལ་ཉེས་པ་ཆེ་བས། གསེར་དགོས་ན་ཟུར་དུ་བྱིན་ཆོག་གསུང་ཞིང། བཟོ་བོ་རྣམས་ཡོན་གྱིས་མཉེས་པར་མཛད་
སྟོན་ཀ་བསྟན་པའི་འཕེལ་རྒྱས་ཀྱི་དོན་དུ་འཇིགས་བྱེད་ཀྱི་ཞི་བའི་སྦྱིན་སྲེག་ཟླ་བ་གཅིག་གི་རིང་ལ་མཛད། ཨོ་རོད་སྦྱོང་གར་ནས་སྟོབས་ཀྱི་འཁོར་ལོའི་བསྒྱུར་བ་ཇོ་རུག་ཐུ་ཧུང་ཐི་འཇིའི་འཚམས་ཞུས་པ་འོད་ནས་འབུལ་ཆེན་ཕུལ་བར་བསྟན་པའི་ལ་རྒྱའི་
སྐོར་གྱི་ཞལ་བཀོད་གནང། ཉིན་གཅིག་ཚོགས་གཏམ་གནང་ནས་ད་རུང་བོད་འདི་ལ་ཅི་ཡོང་ཧ་མི་གོ་བས་ཐམས་ཅད་ཀྱིས་སྐུ་རིམ་ལ་འབད་དགོས། དགེ་འདུན་གྱི་སྡེ་དང་དགོན་གནས་རྣམས་ལ་འཚུབས་ཆ་ཆེ། མང་པོ་མཚོན་གྱིས་འཆི་བའི་ལུང་
བསྟན་ཀྱང་ཡོད་གསུང། ཡང་ཉིན་གཅིག་རྗེ་ཙོང་ཁ་པའི་བསྟན་པ་འདི་ལ་ཁྱེད་ཚོ་སུས་ཀྱང་ལོག་པ་དྲན་མི་ཉན། རང་འཕུང་ཡོང་འདི་ལ་མཐོ་དམན་སུས་ཀྱང་ཕར་འགྱུར་ཚུར་འགྱུར་དང། ཕར་བསྲེ་ཚུར་བསྲེ་བྱེད་མི་རུང། དའི་ཚིག་བདེན་མི་

[061B] དེས་མཚོན་མ་འོངས་པའི་འབྱུང་འགྱུར་རྣམས་མངོན་སུམ་དུ་མཁྱེན་པའི་རྡོ་རྗེའི་ཚིག་དུ་མ་བྱོན་སྣང་ངོ། །དགུན་ཆོས་ལ་དམ་བཅའི་ཚོགས་དབུར་ཕེབས་ནས། རིགས་ལུང་གཏོང་མཁན་སོ་སོར་གོ་བ་ཆགས་མ་
ཆགས་ཞིབ་རྟོགས་མཛད། དགུང་ལོ་ང་དགུ་པ་ཤིང་ཁྱིའི་ལོ་འཆད་ཉན་ཤིན་ཏུ་དམར་ཞིང་གསུང་ཆོས་ལ་མདོ་སྡེ་རྒྱན་གནང། རྒྱལ་པོའི་སྲས་མོ་ཚོགས་བརྒྱ་མན་ནས་འདམ་དུ་གདན་དྲངས་པ་ལྟར་བྱོན་པས། སྲས་མོ་དེར་མ་ཕེབས་གོང་ནས་
གཤེགས་ཚར་འདུག་ཀྱང། རྒྱལ་པོའི་ཨུ་རྒེར་ཞག་ཤས་བཞུགས་ཏེ་རྐྱེན་སེལ་གྱི་རྗེས་གནང་ཅི་རིགས་མཛད་པར་དངུལ་སྲང་སུམ་བརྒྱ་དང་གོས་དར་གྱི་འབུལ་བ་སོགས་བསྙེན་བཀུར་ཚད་མེད་པ་ཞུས། ཕྱིར་ལམ་བསང་གི་མགོན་པོ་བྱིན་ཅན་
མཇལ་ནས་གདན་འདྲེན་དགོངས་ཀྱང་འཚུབ་ལྟས་བྱུང་བས་འཇོག་པར་མཛད། བར་སྐབས་ཤིག་རྒྱ་ནག་ནས་བང་ཆེན་པ་འོངས་ཏེ། སྐུ་ཞབས་ཚངས་དབྱངས་རྒྱ་མཚོ་རྒྱ་ནག་ཏུ་གདན་དྲངས་པ་ལ། རྒྱལ་པོས་སེ་འབྲས་དགེ་གསུམ་རྒྱུད་
སྟོད་སྨད་ཀྱི་བླ་མ་ལས་སྣེ་རྣམས་བསྡུས་ནས་བཀའ་གྲོས་མཛད་པར་གཞན་རྣམས་ཀྱིས་མ་ཕེབས་ན་དགའ་ཞེས་ཞུས་ཤིང། རྗེ་འདིས། སྐུ་ཞབས་ཕེབས་མ་བཅུག་ན་རྒྱ་ནག་རྒྱལ་པོས་ངེད་ཚོ་ལ་ཡག་པོ་བྱས་མི་ཡོང། དེ་ལས་ཕེབས་
བཅུག་ན་སྐུ་ཞབས་རང་གི་མཛད་འཕྲིན་དང་བསྟན་དོན་ལ་རྒྱ་གང་ལའང་ཕན་ཞེས་གསུངས་པ་ལ། ཕལ་ཆེར་གྱིས་སྒོ་མང་བླ་མས་མ་འདོད་པ་ཡིན་ནོ་ཞེས་སྐྱོན་དུ་རྟོག་པར་བྱེད་དོ། །དེ་ནས་སྐུ་ཞབས་རིན་པོ་ཆེ་རྒྱ་ནག་ཏུ་ཕེབས་རྩིས་ཀྱི་ཆིབས་ཁ་

[062A]༄༅། །བསྒྱུར་ནས་མཚན་ཉིད་གླིང་ཁར་ཐབ་བསུའི་སྟེང་དུ་བཞུགས་ཡོད་ཐོག་འབྲས་སྤུངས་ཀྱི་གྲྭ་པ་ཁ་ཤས་ཀྱིས་མགོ་བྱས་ནས་ཕེབས་མ་བཅུག་པར་དགའ་ལྡན་ཕོ་བྲང་དུ་གདན་དྲངས་ཏེ་བཞུགས་སུ་བཅུག་དེ་ནས་མི་
ངན་རེ་གཉིས་ཀྱིས་དཀྲུགས་ཤིང་བྱས་ཏེ་འབྲས་སྤུངས་གླིང་དུ་འུར་ཟིང་ཆེན་པོ་བྱུང་ཡང་མཐར་རང་ཞིར་སོང། སླར་རྒྱལ་པའི་སྐུ་ཞབས་ཀྱང་གོང་མ་ཆེན་པོ་དང། ལྷ་བཟང་གི་འདོད་པ་ལྟར་རྒྱ་ནག་ཏུ་ཆིབས་ཁ་བསྒྱུར། དེ་སྐབས་རེཇ་འདིས་རྗེ་
བཙུན་ཙོང་ཁ་པའི་བསྟན་པ་ཐུགས་ལ་བཅངས་ནས་རང་གཞན་ཀུན་ལ་འཕྲལ་ཕུགས་སུ་ཕན་པའི་གསུང་མང་པོ་བྱོན་ཀྱང། ལུས་མེད་བདག་པོས་བྱིན་གྱིས་རླབས་པའི་སྐྱེ་བོ་དག་གིས་གཏི་མུག་གི་བུད་ཤིང་ཕྲག་དོག་གི་རླུང་གིས་སྤར་ཏེ། སྐུར་
འདེབས་ཀྱི་མེ་ལྕེས་དགེ་བའི་ནགས་ཚལ་ཡོངས་སུ་བསྲེགས་པའི་ལས་ལ་བརྩོན་པར་གྱུར་ཞིང། དེའི་ཁྲོད་ནས་ཁལ་ཁ་དགེ་འཕེལ་ཟེར་བ་ཞིག་གིས་སྐུར་ཞུས་སྣ་ཚོགས་བྱས་པས་དེ་མ་ཐག་སྨྱོས་ནས་ང་ཆོས་རྒྱལ་ཡིན། རྭ་འདི་ཡིན་ཟེར་ནས་མགོ་
སྟོན་ཅིང་གཅེར་བུར་ཐོན་ནས་གླིང་བར་དུ་རོ་ལངས་ལྟ་བུར་རྒྱུག་པ་མི་ཀུན་གྱིས་མཐོང་ཞིང་ཞག་གསུམ་སོང་མཚམས་ཁ་ནས་ཁྲག་སྐྱུགས་ཏེ་ཤི་ནས་མཐུ་སྟོབས་ནུས་པའི་རང་གཟུགས་མངོན་སུམ་དུ་བསྟན་པས་གཞན་རྣམས་ཀྱང་འདར་ཞུམ་པར་གྱུར། དེ་
ནས་ཆོས་མཚམས་ལ་གྲྭ་ཁང་སྟེང་ནས་རྒྱུད་སྟོད་སྨད་སོགས་ནས་འོད་བ་དང། དགོན་པ་རང་གི་གྲྭ་བ་མང་པོ་དང། གཞན་ཡང་བླ་ཆེན་དགེ་བཤེས་དུ་མ་དང་བཅས་དགེ་འདུན་བརྒྱ་ཕྲག་མང་པོ་ལ་འགྲེལ་པ་བཞི་སྦྲགས་ཀྱི་བཤད་ལུང་ཞིབ་པར་སྩལ་ཏེ་

[062B] །
མཇུག་ཏུ་རྒྱུད་གཏོད་པ་སོགས་ཀྱི་ཕྱག་ལེན་ཀྱང་རྒྱས་པར་མཛད། རྒྱུད་སྨད་མཁན་པོ་རྡོ་རྗེ་འཆང་དགེ་འདུན་ཕུན་ཚོགས་ཀྱིས་ལེའུ་བཅུ་བཞི་པ་ཡན་རྗེ་འདིའི་དྲུང་དུ་སྡར་གསན་ཅིང། དེ་མན་མ་གསན་པར་བརྟེན་ཁོང་གིས་ཀྱང་སྐབས་དེར་གསན་པར་ཕེབས་
གསང་འདུས་རིམ་གཉིས་ཀྱི་དམར་ཁྲིད་ཀྱང་སྩལ། དབྱར་ཆོས་སྐབས་ད་ལྟ་མི་ཚོ་ཚབ་ཚུབ་ཆེ་བར་འདུག་པས། ཁྱོད་ཀྱིས་བྱས་པ་དགའ་ཞེས་མཁས་པའི་དབང་པོ་ཀླུ་འབུམ་རབ་འབྱམས་པ་བློ་བཟང་དོན་གྲུབ་གྲྭ་ཚང་གི་ཆོས་ཁྲིམས་པར་བསྐོས། སྔ་སོར་
རྒྱ་ནག་ལ་འབུལ་སྡུད་བཏང་བར་སྐྱེ་དགུའི་གཙུག་རྒྱན་ལྕང་སྐྱ་རྡོ་རྗེ་འཆང་ནས་བདག་རྐྱེན་མཛད་པར་བརྟེན། རྙེད་པ་ཡང་གཏོས་ཆེ་བར་བྱུང་བ་རྣམས་ཉེ་ཞོ་མེད་པར་འབྱོར། ལྕང་སྐྱ་རྡོ་རྗེ་འཆང་ནས་རིགས་གྲྭ་གཉིས་ཀྱི་རིང་ལ་བཞུགས་ནས་འཆད་ཉན་མཛད་
ན་བསྟན་པ་ལ་ཕན་པས་རྒྱུན་རིང་བཞུགས་དགོས་ཞེས་པའི་བཀའ་ཤོག་ཀྱང་གནང། མཚོ་ཁའི་འབུལ་སྡུད་པ་རྣམས་ཀྱང་དེ་དུས་འབྱོར། གྲྭ་པ་རྣམས་ཀྱང་རྗེ་འདི་ལ་དད་གུས་ཤིན་ཏུ་ཆེ་བས་ཞལ་འདེབས་བསམ་གྱིས་མི་ཁྱབ་པ་ཕུལ། ལོ་དེར་རིགས་གྲྭ་
གཏོང་བར་མཛད་པ་ལ། གཉུག་མར་གནས་པ་རྣམས་དང། ཕྱོགས་གཞན་ནས་ཀྱང་གྲྭ་པ་མང་པོ་སྐལ་ལེན་ལ་ཕེབས་བ་བཅས། དགེ་འདུན་བདུན་སྟོང་ཙམ་འདུས་ཤིང། ཕྱག་མཛོད་པ་དང། དོ་དམ་པ་རྣམས་ཀྱིས་དགེ་བསྐོས་ལ་གསུང་

[063A]༄༅། །ནས༑ སྐལ་ལེན་དུ་ཕེབས་པ་རྣམས་ཟུར་དུ་འདོན་པ་མ་མཛད་ན། ཕྱག་རྫས་ཀྱིས་ཐེམ་དཀའ་ཞེས་ཞུས། དེ་བྱེད་མི་ཉན་ཚོགས་ཇི་ཙམ་ཆེ་བཙམ་གྱིས་རང་རེས་བསོད་ནམས་ཐོབ་གསུང། རིགས་གྲྭ་སྔ་མ་རྣམས་
ཀྱི་སྐབས་སུ་ཞལ་འདོན་རྒྱུན་རིང་ཞིང་ཚོགས་གླེང་ཡུན་ཐུང་བ་བྱུང་བས། ཞལ་ནས། ངའི་རིགས་གྲྭའི་སྟེང་ལ་བགྲོ་གླེང་རྩལ་དུ་འདོན་དགོས་པས་ཞལ་འདོན་མང་པོ་འདོན་ས་མེད། སྦྱིན་བདག་རྣམས་ཀྱང་སྐུ་རིམ་མང་པོ་དགོས་ན་ངའི་རིགས་གྲྭ་འདིར་
མང་ཇ་གཏོང་མི་དགོས། བགྲོ་གླེང་ལས་ལྷག་པའི་སྐུ་རིམ་གདན་ཡོད། འདོན་པ་མང་པོ་བཏོན་པ་ལས་བགྲོ་གླེང་གི་ཚིག་རེ་རེ་བསོད་ནམས་ཆེ་གསུང་བས། དེ་ལོ་ལས་ཚོགས་ལང་ཡུན་རིང་བ་མ་བྱུང་སྐད། རིགས་གྲྭ་ཚུགས་པ་ལ་ཉེ་བའི་
སྐབས་བསམ་ངན་ཞིག་གིས་གྲྭ་ཚང་དབུ་མཛད་དཔའི་རའི་ངག་དབང་མཁས་མཆོག་ལ་དུག་བཏང་ནས་ཐུ་མོར་ན་བ་ལ་རྗེ་འདི་ཐུགས་ཁྲོས་པ་ལྟར་མཛད་ནས། དེ་ཡིན་ཕྱིན་གྲྭ་ཚང་དབུ་མཛད་འདི་རིགས་གྲྭའི་ཚོགས་ལ་འདོན་པ་འདོན་ཐུབ་པ་ཞིག་ཅིས་ཀྱང་
བྱེད་དགོས་གསུང། དུག་སྦྱོང་མཛད་པས་ཚེས་གཅིག་ནས་བཟུང་རིགས་གྲྭའི་དབུ་མཛད་བྱེད་ཐུབ་པ་བྱུང་བས་ཐམས་ཅད་ངོ་མཚར་བའི་གནས་ལ་བཀོད། རིགས་གྲྭ་ཉི་མ་ཉི་ཤུ་རྩ་གསུམ་གྱི་པར་དུ་གཏོང་བར་མཛད་པ་ལ། བླ་མ་གཞན་གྱི་རིགས་
གྲྭ་ལ་འཁུར་བ་གཏོང་སྲོལ་མེད་ཀྱང་གཏོང་དགོས་གསུང་ནས་འཁུར་བ་བཏང་བ་ལ་གྲོ་ཞིབ་ཁལ་དྲུག་བརྒྱ་ལྷག་ཙམ་སོང། ཉིན་རེ་བཞིན་རྩམ་ཁལ་བཞི་བརྒྱ་དེ་མ་མཐའ་བྱས་ནས་ཚར་གནད་པ་ལ་རྩམ་ཁལ་སྟོད་ཕྲག་དགུ་དང་སུམ་བརྒྱ་ཙམ་སོང། ཉིན་

[063B] ཉིན་གཉིས་པ་ལ་མཉྫིའི་འགྱེད། ཉིན་གསུམ་པ་ལ་ཧོར་ངར་གྱི་འགྱེད། ཉིན་བཞི་བར་དངུལ་ཞོ་རེ་ཐོབ་ངེས་ཀྱི་གོས་ཆེན་གྱི་འགྱེད། གསེར་
འགྱེད་ལ་གསེར་ཞོ་དྲུག་བརྒྱ་སྐོར། གྲྭ་པ་གསུམ་རེ་ལ་དངུལ་སྲང་རེ་བཏད་པ་ལ་དངུལ་སྲང་སྟོང་ཕྲག་གཉིས་དང་སུམ་བརྒྱ་ལྷག་སོད། གྲྭ་པ་དྲུག་ཅུ་རེ་ལ་ཇ་ཁོར་དྲུག་མ་རེ་བཏང་བ་ལ་ཁོར་དྲུག་མ་དྲུག་བརྒྱ་སོང། ཉིན་རེ་བཞིན་འགྱེད་འཆག་མེད་
གནང༑ ལྷག་མཆོད་ལ་གྲྭ་ཚད་བཞི་པོ་སྒོ་མང་གྲྭ་ཁང་དུ་འཚོགས་པར་མཉྫེ་ཁ་རེ་དང་གྲྭ་བ་བཅུ་རེ་ལ་ཇ་སྦ་ག་རེའི་འགྱེད་བཏང། ཕྱོགས་གཞན་གྱི་སྒྲུབ་སྡེ་ཚོ་ལ་རིགས་གྲྭའི་སྐུ་སྐལ་ཕུལ་ཞིང། དཔལ་འཁོར་ཆོས་སྡེའི་མཁན་པོ་ཀླུ་འབུམ་ཆོས་རྒྱ་
མཚོ་སོགས་བླ་ཆེན་ཕྱོགས་ན་བཞུགས་པ་རྣམས་ལའང་རིགས་གྲྭའི་སྐུ་སྐལ་ཕུལ། སྒོ་མང་གི་ལྷག་མཆོད་ལ་གྲྭ་པ་གསུམ་རེ་ལ་གོས་ཁ་རེ་དང་གྲྭ་པ་རེ་ལ་དངུལ་བལ་ཊཾ་དེ་བཏང། དེ་ལྟར་རྗེ་འདིའི་བྱིན་རླབས་དང་འཕྲིན་ལས་ཀྱི་ཆུ་གཏེར་ལས་བྱུང་བའི་
ཟང་ཟིང་གི་མཆོད་པ་ལོག་འཚོའི་རྙོག་པ་དང་བྲལ་བའི་མེ་ཏོག་གི་ཚོགས་དུ་མས་རིག་པ་དང་གྲོལ་བར་སྨྲ་བའི་དགེ་འདུན་འདུས་པ་རྒྱ་མཚོར་བསྙེན་བཀུར་བླ་ན་མེད་པ་མཛད་ཅིང། དེ་དག་གི་དགེ་བའི་རྩ་བ་རྣམས་ཀྱང་བྱང་ཆུབ་ཀྱི་བར་དུ་མི་ཟད་པའི་ཐེག་པ་ཆེན་པོའི་བསྡོ་
བའི་ཐབས་མཁས་ཀྱིས་རྒྱས་འདེབས་པར་མཛད་དོ། །སྟོན་ཆོས་ལ་འཆང་ཉན་ཤིན་ཏུ་དམར་ཞིང་མདོ་སྡེ་རྒྱན་གྱི་གསུང་ཆོས་གྲུབ་ནས་བསླབ་བཏུས་ཀྱི་འཇུག་དང། བློ་སྤྱོད་ཕལ་ཆེར་གསུང། དགུང་ལོ་དྲུག་ཅུ་པ་མེ་ཕག་གི་ལོ་སྨོན་ལམ་ལམ་ཕེབས་

[064A]༄༅། །པར་སྐུ་མཚམས་དམ་པོ་མཛད། དེ་ནས་མིའི་དབང་པོ་ལྷ་བཟང་ཧན་གྱིས་སྐུ་ཞབས་པད་དཀར་འཛིན་པ་ཕོ་བྲང་ཆེན་པོ་པོ་ཏ་ལར་གསར་དུ་སྤྱན་དྲངས་ཏེ་ཁྲི་སྟོན་མཛད་པའི་ལེགས་འབུལ་དུ་བྱོན། དེ་ནས་གཞུང་ལ་
རྗེ་འདིས་གྲྭ་ཚང་གི་བླ་མའི་དགོངས་པ་ཞུས། གྲྭ་མང་གིས་ཕྱག་བཙལ་ནས་ནན་ཆེར་གསོལ་བ་བཏབ་ཀྱང་མ་གསན་པར་ཨུ་ཚུག་མཛད་པས་གཞུང་ནས་ཀྱང་དགོངས་པ་གནང། བླ་མ་གསར་པ་བསྐོ་བཞག་ལ་བྱང་རྩེ་མཁན་རིན་པོ་ཆེ་དགེ་འདུན་
ཕུན་ཚོགས་མདོ་སྔགས་ཐུབ་བསྟན་ཡོངས་རྫོགས་ཀྱི་དགེ་བཤེས་ཡིན་པས། རྗེ་འདིའི་ཐུགས་ལ་བཞེད་ཡོད་ཀྱང། ཧ་ལྡོང་བ་རྣམས་ཁམ་ཚན་གྱི་ཕྱོགས་རིས་ཀྱི་དབང་དུ་སོང་སྟེ་ཁོང་ལ་མི་དགའ་བ་དང། རྒྱལ་པོའི་སྐུ་ཞབས་ནས་མཁན་རིན་པོ་
ཆེད་དགོངས་བསྟུན་མཛད་པའི་ཚེ། དཔོན་སློབ་རིན་པོ་ཆེའི་འཕྲོ་ལ་བདག་ལྟ་བུས་བླ་མ་མི་ཡོང་གྲྭ་ཚད་གི་ཞལ་ཆོད་དཀའ་ཞེས་དགོངས་པ་ཞུས་འདུག་པས་སྟབས་མ་འགྲིགས། དེ་ནས་ཧ་ལྡོང་བ་སོགས་ཁམ་ཆན་སོ་སོས་རང་རང་གི་འདོད་པའི་བླ་མ་བསྐོ་
དགོས་ཞེས་མ་འཆམ་པ་ལ། རྗེ་འདིའི་ཞལ་ནས། ཁྱེད་ཚོས་འཐེན་ཁྱེར་དང་ཕྱོགས་རིས་བྱས་པས་མི་ཆོག་ངའི་རྗེས་ལ་བླ་མ་སུ་བསྐོ་ངས་ཤེས་མོད། གལ་ཏེ་ཁྱེད་ཚོས་མི་འགྲིགས་པ་བྱེད་ན། མགོན་པོའི་གཏོར་མ་བཤིག་རྒྱུ་ཡིན་གསུང་བས་
ཐམས་ཅད་སྐྲག་ནས་ཐུགས་བཞེད་ལྟར་མཛད་ན་ལེགས་ཞུས་པས། སྔ་སོར་ཁྲི་རྒྱ་ནག་པའི་སྐབས་ཀྱི་རྟེན་འབྲེལ་གཅིག་ཀྱང་ཡོད། ཧ་ལྡོང་བ་རྣམས་ཀྱིས་འདོད་ཅིང་རྒན་རིམ་ཡང་ཡིན་པས་ཉི་མ་ཐང་པ་བློ་བཟང་ཤེས་རབ་བསྐོ་དགོས་གསུང་ནས་

[064B] སྔ་སོར་སྤྱི་འཇོག་གི་སྲོལ་མི་འདུག་པ་ལ། མཆོད་བཤམས་སོགས་འཇོག་པ་བཟང་པོ་གནང། ཕེབས་ཁར་རྟེན་འབྲེལ་གྱི་ཁྱད་རྩམ་ཁལ་ལྔ་ལས་ཞལ་ཟས་ཆེན་པོ་ཞིག་བཞེངས་ནས་བཞག་པ་ལ་བླ་མ་རྗེས་མས་རྗེ་འདི་ཕེབས་
ཕྲལ་དུ་བཤིག་པས་རྟེན་འབྲེལ་འཆུག་ནས་ཁྲི་ཡང་མཐར་མ་ཕྱིན་པར་སྣང་ངོ། །དེ་ཡང་འཇམ་མགོན་ས་སྐྱ་པཎྜི་ཏས། དམ་པ་དཔོན་དུ་བསྐོས་གྱུར་ན། །དོན་གྲུབ་པ་དང་བདེ་སྐྱིད་ཐོབ། །ནོར་བུ་རྒྱལ་མཚན་རྩེར་མཆོད་ན། །ཡུལ་ཕྱོགས་དགེ་ཞེས་
མཁས་རྣམས་སྒྲོགས། །ཞེས་པ་ལྟར་མཁས་ཤིང་གྲུབ་པའི་དབང་ཕྱུག་ཆེན་པོ་འདི་ཉིད་ཀྱིས་སྒོ་མང་གི་འཆད་ཉན་པ་མཛད་རིང་གྲྭ་ཚང་དུའང་སྒྲིགས་ལམ་དམ་ཞིང་གྲྭ་པ་རྣམས་ཕན་ཚུན་ཐུགས་མཐུན་པ་དང། ནད་དང་འཐབ་རྩོད་ཉུང་བ་དང། འཆད་ཉན་
གྱི་རྟིང་བསྐུལ་ལན་ཅིག་མ་ཡིན་པར་ཡང་དང་ཡང་དུ་མཛད་པའི་དྲིན་ལས་འཛིན་གཤར་སྦྱངས་དང་རྩོད་པ་སོགས་དབྱར་མཚོ་ལྟར་གོང་དུ་འཕེལ་ཞིང། གང་གི་ཡོན་ཏན་པདྨོའི་མཚོ་ལ་ཡོངས་སུ་འཁོར་བའི་བློ་གསལ་དང་མོ་འབུམ་སྡེའི་ཚོགས་ཀྱིས་ལུང་རིགས་
མགྲིན་པའི་རྫ་རྔ་ཉིན་མཚན་ཁོར་མོ་ཡུག་ཏུ་བརྡུངས་པས་དགེ་ལྡན་བསྟན་པའི་ཆུ་གཏེར་ཆེན་པོ་ཅི་ཡང་མཛེས་པར་བྱས་པ་ལས། དེའི་དུས་ཉིད་ན་མཚུངས་པ་མེད་པའི་ཆོས་གྲྭ་འདི་ནི་རིགས་པ་སྨྲ་བ་རྣམས་ཀྱི་འབྱུང་ཁུངས་གཅིག་པུར་གྱུར་ཏེ། ཞྭ་སེར་པོའི་ཅོད་
པཎ་འཛིན་པའི་ཀློག་པ་ཐོས་བསམ་པ་རྣམས་ཀྱི་ཁྲོད་དུ་རྒྱལ་མཚན་གྱི་ཏོག་ལྟར་ཁྱད་པར་དུ་འཕགས་པར་གྱུར་ཏོ། །དེར་མ་ཟད་རྗེ་འདིའི་བླ་མ་མཛད་པའི་རིང་ལོག་འཚོ་དང་བྲལ་བའི་ཆོས་ཀྱི་མཐུན་རྐྱེན་ཟད་མི་ཤེས་པ་བྱུང་ཞིང། སྔར་ཕོགས་ཐེབས་ཀྱང་
[065A]༄༅། །དཀོན་པོ་ཡོད་པ་ལ། རྗེ་ཉིད་ཀྱི་ཐབས་མཁས་དང་རྩོལ་བ་དྲག་པོས་ཕོགས་ཐེབས་ཀྱི་མཆོད་གཞི་ཡང་གོང་སྨོས་ལྟར་མང་དུ་སྦྱོར་འཇག་མཛད་པ་སོགས་ཀྱིས་མཚོན། བླ་མ་སྔ་མ་སུས་ཀྱང་བསྐྲུན་དུ་མེད་པའི་ལུགས་
གཉིས་ཟུང་འབྲེལ་གྱི་སྒོ་ནས་མས་བུ་བཞིན་དུ་སྐྱོང་བར་མཛད་པས་གྲྭ་ཚང་རང་ལ་རྗེ་འདིའི་བཀའ་དྲིན་གྱི་ཕུང་པོ་འགྲན་ཟླ་དང་བྲལ་བ་ཡིན་ལ། རྒྱུ་མཚན་དེའི་ཕྱིར་གཟུར་གནས་ཀྱི་སྐྱེ་བོ་རྣམས་སྒོ་མང་བླ་མ་ཞིག་ལ་རྗེ་འདི་ཉིད་ལས་གྲྭ་ཚང་ལ་ཕན་པའི་མཛད་
པ་དང་ཕྱག་རྫས་རླབས་ཆེ་བ་མ་བྱུང་ཞེས་ད་ལྟའི་བར་དུའང་མགྲིན་གཅིག་དང་དབྱངས་གཅིག་གིས་སྒྲོགས་པར་སྣང་ནོག། །དེ་ནས་རྗེ་འདི་སེ་ཆེན་ཞབས་དྲུང་གི་ཁང་པར་སྤོས་ནས་བཞུགས། དེ་དུས་སྐུ་ཞབས་པཎ་ཆེན་རིན་པོ་ཆེ་འབྲས་སྤུངས་སུ་
ཕེབས་པ་ལ་འབུལ་བ་གྱ་ནོམ་པ་ཕུལ་ནས་འཇིགས་བྱེད་བསྐྱེད་རིམ་ཆེན་མོའི་ལུང་གསན། བལ་པོའི་བཟོ་བོ་ཁ་ཤས་ཀྱིས་དངུལ་སྲང་ཕྱེད་དང་ལྔ་བརྒྱ་ལས། ཐུབ་དབང། འཇིགས་བྱེད། རྗེ་རིན་པོ་ཆེའི་སྐུ་གསུམ་གར་བླུགས་ཀྱིས་བཞེངས་པར་
མཛད༑ དེ་དུས་ཧོར་སྨིན་གྲོལ་ཆོས་ཀྱི་རྒྱལ་པོའི་སྤྲུལ་སྐུའི་དོན་ལ་ལུང་བསྟན་ཞུ་བར་མདོ་སྨད་གསེར་ཁོག་དགོན་ནས་བང་ཆེན་པ་འོང་སྟེ། བརྟགས་པ་མཛད་པའི་མནལ་ལམ་དུ། སྨིན་གྲོལ་ཆོས་ཀྱི་རྒྱལ་པོའི་སྐུ་བང་དུ། རྗེ་རང་གི་དབུ་བཞག་ནས་
བཞུགས་འདུག་པ་ལ་བླ་མའི་སྐུ་མདུན་ནས་ཉལ་བ་འདི་མ་ལེགས་དགོངས་པ་དང་མནལ་སང། ཡང་མཚན་སྨད་ལ་རྨི་ལམ་བཟུང་བར་སྡམ་བཞིན་བྱུང་བས། ངའི་བླ་མའི་སྤྲུལ་སྐུ་འདི་འཁྲུལ་མེད་དུ་འདུག་གསུང་ནས་ཐུགས་དགྱེས་དགྱེས་མཛད་

[065B] ཟླ་བ་དགུ་པར་རྟ་འོན་རྒྱུད་ཁང་དུ་གནས་བརྟན་འདུལ་བ་འཛིན་པ་ཆེན་པོ་དགེ་བའི་བཤེས་གཉེན་བློ་བཟང་ཕུན་ཚོགས་སོགས་སྐྱེས་ཆེན་དུ་མས་གསོལ་བ་བཏབ་པ་ལ་
བརྟེན་ནས་དགེ་འདུན་བརྒྱ་ཕྲག་མང་པོ་ལ་ཞག་མ་བཅྭོ་ལྔའི་རིང་ཆོས་ཐུན་རིང་པོ་གཉིས་གཉིས་བྱས་ཏེ་ལམ་རིམ་ཆེན་མོའི་བཤད་ལུང་རྫོགས་པར་གནང། རྒྱལ་བོས་རྗེ་འདི་ལ་ཕ་བོང་ཁའི་མཁན་པོ་མཛད་དགོས་ཞེས་ཞུ་ཤོག་ཕུལ་བར། ཐུགས་
དགོངས་ལ་བོད་ཀྱི་བླ་མ་གཞན་བྱེད་བསམ་པ་མེད་ཀྱང་ཕ་བོང་ཁ་འདི་གནས་ཉེར་བཞིའི་ནང་གི་དེ་ཝི་ཀོ་ཊི་བྱ་བ་ཡིན་པས་བོད་ནས་འདུལ་གྱི་གནས་ལ་འདི་ལས་བཟང་བ་མེད། ཆོས་རྒྱལ་སྲོང་བཙན་སྒམ་པོས་ཀྱང་ལྷ་སའི་ས་འདུལ་འདི་ནས་མཛད་འདུག་པས་
ང་ཡང་བྱང་ཕྱོགས་ལ་སོང་ནས་དགོན་པ་གསར་འདེབས་ཀྱིས་འདུལ་འདི་ནས་བྱས་ན་རྟེན་འབྲེལ་ལེགས་པར་འདུག་སྙམ་དུ་དགོངས་ནས་ཞལ་བཞེས་མཛད་དེ། ཟླ་བ་བཅུ་པའི་ལྔ་མཆོད་ཀྱི་ཉིན་འཕགས་པ་འཇིག་རྟེན་དབང་ཕྱུག་གི་མི་འཇིགས་སེང་གེའི་ཁྲི་ལ་
ཞབས་སྐྱེས་ཀྱི་ཕྲེང་པ་རྣམ་པར་བཀོད་དེ། ཁྲི་སྟོན་ཀྱང་རྒྱས་པར་བྱས། དགུང་ལོ་རེ་གཅིག་པ་ས་བྱིའི་ལོ། དགེ་བཤེས་བློ་བཟང་རིན་ཆེན། ལ་མོ་ནམ་མཁའ། ལ་མོ་བསྟན་འཛིན། སེམས་ཉིད་དམ་ཆོས། བདག་གི་བླ་མ་མཁན་ཆེན་དགེ་
འདུན་རྒྱ་མཚོ་སོགས། གཞུང་ལུགས་རབ་འབྱམས་སྨྲ་བའི་དབང་པོ་དགེ་བཤེས་དུ་མ་འདུས་པ་ལ་ལེགས་བཤད་སྙིང་པོའི་བཤད་ལུང་རྒྱས་པར་སྩལ་ཞིང། དེའི་དྲིན་གྱིས་ད་ལྟའང་མ་ནུབ་པར་དར་རྒྱས་སུ་བཞུགས་པ་འདི་ལགས་སོ། །གཞན་ཡང་

[066A]༄༅། །ཁྲིད་ཆེན་བརྒྱད། ལམ་རིམ་ཆེན་མོའི་བཤད་ལུང། བསྐྱེད་རྫོགས་ཀྱི་ཁྲིད། གདུགས་དཀར་གྱི་དབང་ཆེན་སོགས་སྩལ། ཕ་བོང་ཁར་གསང་འདུས་ཚོགས་འདོན་དུ་བཙུགས། ཉད་པོ་སང་སིང་ཡང་མཐུན་
རྐྱེན་གྱི་ཆེད་དུ་རྒྱལ་པོས་ཕུལ། ཕར་ཕྱིན་སྐབས་དང་པོ་དང་བཞི་པ་གཉིས་ལོ་དེར་ལྗགས་རྩོམ་མཛད། སྟོན་ཀ་མདོ་སྨད་ནས་དགའ་ལྡན་ཨེར་ཏེ་ནི་ཇུ་ནང་གིས་ཝ་ཤུལ་དགེ་སློང་འཕྲིན་ལས་བང་ཆེན་ལ་བཏང་ནས་གདན་འདྲེན་ཞུས་པར་སང་ཕོད་ཕེབས་
རྩིས་ཡིན་གསུང་ནས་བཀའ་ལན་གནང། དགུན་གྱི་རིང་ཕལ་ཆེར་ལ། བྱང་ཕྱོགས་སུ་འབྱོན་པའི་གེགས་སེལ་དང། དགོན་པ་གསར་འདེབས་ཀྱིས་འདུལ་ལ་དམིགས་ནས་སྐུ་མཚམས་མཛད་པའི་དགོན་པའི་གནས་དང་འཕེལ་རྒྱས་དང་སྤྱིན་བདག་
སོགས་ཇི་ལྟར་འབྱུང་གསལ་བར་གཟིགས། ལན་ཅིག་སྒོམ་པ་རིན་ཆེན་བསྟན་འཛིན་གྱིས་མདོ་ཕྱོགས་ལ་ཕེབས་ནས་དགོན་པ་བཏབ་ན། རྗེ་ཞལ་བཞུགས་རིང་ལ་འཕེལ་རྒྱས་འོང་ཡང་དེའི་འཕྲོ་ནས་ག་འདྲ་འོང་མི་ཤེས་ཞུས་པས། ཞལ་ནས་
ངའི་རྗེས་ལ་སངས་རྒྱས་བྱང་སེམས་དུམས་བསམ་བཞིན་དུ་དེར་སྐྱེ་བ་བཞེས་ནས་བསྐྱང་འོང་གསུང། ཡང་ལན་ཅིག་ངེད་སྔ་མོ་དགེ་འཕེལ་ན་ཡོད་པའི་དུས་སུ་དགོན་པ་གསར་འདེབས་ཀྱི་ཆེད་དུ་བརྟག་པ་མཛད་པའི་མནལ་ལམ་དུ། གྲྭ་ཚང་གསར་
དུ་ཚུགས་པའི་ཐོག་མར་གྲྭ་པ་མང་པོ་འདུག་ཀྱང། གྲྭ་པ་ཕལ་ཆེ་བ་ན་བཟའ་དན་པ་དང། མ་འཛོམ་པ་དང། པགས་པའི་ཐུལ་བ་གྱོན་པ་དང། ཕུ་དུང་མ་ཡང་རེ་གཉིས་འདུག་པ་རྨིས། ཞེས་གསུངས་པ་ཕྱིས་སུ་དེ་ཁོན་ལྟར་བྱུང། སྐུ་

[066B] མནལ་ལམ་དུ། འཇམ་དཔལ་རང་བཞིན་མའི་དབྱངས་རིང་པོ་འཐེན་པ་ཞིག་བྱུང་བས་གདན་འདྲེན་པ་འོད་བར་དགོངས། དེ་
ནས་དགུན་སླད། རྒྱལ་པོ་ཇུ་ནང་གིས་དཔལ་འབུམ་ཨེར་ཁེ་ཇས་སང་གདན་འདྲེན་ལ་བཏང་བ་འབྱོར་ནས་རྗེ་འདི་མདོ་སྨད་དུ་འབྱོན་པའི་དགོངས་པ་གནང་དགོས་ཞེས་གཞུང་ལ་ཞུས་པས། རྒྱལ་པོས་རེ་ཞིག་བཞུགས་ནས་སྐུ་ཞབས་རིན་པོ་ཆེ་ལ་བཀའ་
ཆོས་འབུལ་དགོས་གསུང་ཡང་རྗེ་རང་གི་ཐུགས་བཞེད་ལྟར་ལོ་ཕྱི་མར་བྱང་ཕྱོགས་སུ་ཕེབས་པར་ཐག་བཅད། དགུང་ལོ་རེ་གཉིས་པས་མོ་གླང་གི་ལོ། དགེ་བའི་བཤེས་གཉེན་ཙུན་དབར་བསྟན་པ་ལྷུན་གྲུབ་སོགས་ལ་ལམ་རིམ་ཆེན་མོའི་བཤད་ལུང་
འཛུབ་ཁྲིད། བདེ་མཆོག་དྲིལ་བུ་ལྷ་ལྔའི་དབང་ཆེན་དང། གདུགས་དཀར་གྱི་དབང་བྱང་འགྲོལ་གྱི་ཕྱག་ལེན་དང་བཅས་པ། སྲད་རྒྱུད་ཀྱི་ཁྲིད་ཆེན་བརྒྱད་ཀྱི་ལུང་སོགས་བཀའ་ཆོས་མང་པོ་སྩལ། སྐབས་དེར། དཔོན་ཨེར་ཏེ་ནི་ཇུ་ནང་གིས་
ཝ་ཤུལ་དགེ་སློང་འཕྲིན་ལས་ལ་ཁལ་རྟ་བསྐུར་ནས་བསུ་བར་བཏང་བའང་འབྱོར། ཕྱག་མཛོད་རབ་འབྱམས་པ་ངག་དབང་གློ་བུར་དུ་ན་པ་ལ་རྗེས་གནང་འགའ་ཞིག་གནང་ཡང་སྐྱེད་མ་བྱུང་བ་ལ། མཐུ་བྱད་ཀྱི་ལྟས་སུ་འདུག་གསུང་ནས་ཐུགས་ཁྲོས་པ་ལྟར་
མཛད་དེ་དྲུག་ཅུ་པ་བ་སྔོ་གྲབས་མཛད་པ་ན་དང་ཅིག་མཉམ་པར་བཞག་སྟེ། རབ་འབྱམས་པ་སོས་ཐབས་མི་འདུག་པས་དྲུག་ཅུ་པ་བསྔོ་མི་དགོས་གསུང་ནས་འཇོག་པ་གནང། དེ་ནས་མ་འགྱད་བར་རབ་འབྱམས་པ་ནད་དེའི་རྐྱེན་གྱིས་གྲོངས་པས་མང་ཇ་གྲྭ་ཇ་

[067A]༄༅། །འགྱེད་སོགས་དགེ་རྩ་རྒྱ་ཆེར་བསྒྲུབ། སྐྱེ་བ་དྲན་ཐབས་སུ་འཇམ་དབྱངས་ཀྱི་བརྒྱ་ཐང་གསེར་གྱིས་བཞེངས་དགོས་གསུངས་ནས། ལྷ་བཟོད་བ་འབྱམས་པ་ཕུན་ཚོགས་ཀྱིས་ཁུར་ལེན་བྱས་ཏེ་བཞེངས་གྲུབ་པའི་ཚེ་
གསེར་གྱི་མདངས་ངན་པས་སྐྱེ་བ་དྲན་ཐུབ་པ་མི་འདུག་གསུད། གྲྭ་ཚད་སྡེ་པ་ཟུར་པ་ཀླུ་འབུམ་རབ་འབྱམས་པ་བློ་བཟང་དོན་གྲུབ་ཕྱག་མཛོད་དུ་བསྐོས། དེ་ནས་གཞུང་གི་བཀའ་ལྟར་པོ་ཏ་ལར་བྱོན་ནས་གཟིམས་ཆུང་ཁམས་གསུམ་ཟིལ་གནོན་དུ་བཞུགས་
གཟིམས་ཆུང་བཀྲ་ཤིས་བཀོད་པར། ཐམས་ཅད་མཁྱེན་པ་ངག་དབང་ཡེ་ཤེས་རྒྱ་མཚོ་དཔལ་བཟང་པོའི་ཞལ་སྔ་ནས་དང། རྒྱལ་པོ་ལྷ་བཟང་དང། བྱང་རྩེ་མཁན་པོ་དགེ་འདུན་ཕུན་ཚོགས། ཨེ་མཆི་དར་མོ་ནས་སོགས་ལ། བདེ་མཆོག་དྲིལ་
བུ་ལྷ་ལྔ། གསང་འདུས། འཇིགས་བྱེད་བཅུ་གསུམ་མ། བཀའ་གདམས་ཐིག་ལེ་བཅུ་དྲུག་བཅས་ཀྱི་བཀའ་དབང་འབུལ་བར་མཛད། ཕྱག་གཡོག་ཚོས་དེ་རིང་དབང་གནང་པའི་ཁང་པ་དེ་ལ་བཀྲ་ཤིས་བཀོད་པ་ཟེར་འདུག་ཞུས་པས། ད་ཕྱིན་
ཚད་དང་རང་ཚོ་གང་དུ་སོད་པའི་ས་ལ་བཀྲ་ཤིས་ཟེར་བ་ཞིག་ཐོགས་འོང། ཐོག་མར་བཀྲ་ཤིས་སྒོ་མང་གི་བླ་མ་བྱས། དེ་ནས་མཆོད་གཞི་བཀྲ་ཤིས་རྩེ་བྱུང། འདི་བཀྲ་ཤིས་བཀོད་པ་ཡིན་འདུག་གསུངས་པས། དོན་གྱིས་བཀྲ་ཤིས་འཁྱིལ་ཡང་
ལུང་བསྟན། དེ་སྐབས་གཞུང་ནས་བཞུགས་ཁྲི་རྒྱབ་ཡོལ་སོགས་དགའ་ལྡན་ཁྲི་རིན་པོ་ཆེ་དང་འདྲ་བར་བྱས་ཏེ་འབུལ་པ་དང། བསྙེན་བཀུར་ཚད་མེད་པ་གནང། དེ་ནས་མདོ་སྨད་དུ་འབྱོན་པར་ཆས་ཏེ་ཟླ་བ་དྲུག་པའི་ཚེས་པ་ལྔའི་ཉིན་འབྲས་སྤུངས་

[067B] བླ་མ་རྣམས་དང་ཚོགས་ཆེན་དགེ་བསྐོས་སོགས་ལས་སྣ་མང་མས་ཆིབས་བསུ་དང། གྲྭ་མང་གིས་སེར་སྦྲེངས་མཛད་དེ་རྒྱལ་བ་རིན་པོ་ཆེ་ཕེབས་པའི་ལུགས་ལྟར་གུས་འདུད་ལྷུར་བླངས། དེ་ནས་ལྷ་ཁང་གླིང་དུ་བཞུགས་ཏེ། དགེ་བཤེས་
དུ་མས་ཐོགས་དྲངས་དོན་གཉེར་བ་མང་དུ་འདུས་པ་ལ། འཇིགས་བྱེད་སྔགས་བཏུ། མགོན་པོ་གྲིབ་སེལ། བླ་མགོན་དབྱེར་མེད། བར་ཆད་ཀུན་སེལ། འཇམ་དབྱངས་ཨ་ར་པ་ཙ་ན། རྡོར་སེམས་རྣམས་ཀྱི་རྗེས་གནང་དང་འཇམ་དཔལ་
མཚན་བརྗོད། རྩ་བ་ཤེས་རབ། དབུམ་འཇུག་པ། སྦྱོད་འཇུག་ལམ་སྒྲོན་རྣམས་ཀྱི་ཀླགས་ལུང་དང། སྐྱབས་འགྲོ་དང། རྡོ་རྗེ་སེམས་དཔའི་བསྒོམ་བཟླས་གཉིས་ཀྱི་བཤད་ལུང་སོགས་འདོད་ཆོས་དུ་མའི་ཆར་ཕབ། འབྲས་སྤུངས་
ཚོགས་ཆེན་ལམ་ཇ་དད་བཀྲ་ཤིས་ཁ་བཏགས་རེའི་འགྱེད། སྤྱི་འཇོག་ལ་འགན་སྦྱར་དངུལ་སྲད་སུམ་ཅུ་རི་བ་གཅིག་དང་བསོད་བཏགས་བརྒྱད་ཅུ་བཞག་སྒོ་མང་ལ་ཇ་ཐུག་དང་འགྱེད་བལ་ཊཾ་རེ། སྤྱི་འཇོག་ལ་གོས་ཆེན་གསེར་ཇུས་རྙིང་པ་
སྤུས་ལེགས་སྣ་ཚོགས་ལས་གྲུབ་པའི་ཕྱེ་འབུར་ཆེ་ལེགས་གཅིག་དང་བསོད་བཏགས་བརྒྱད་ཅུ་བཞག་གྲྭ་ཚང་གི་མགོན་ཁང་དུ་གོས་ཆེན་མ་དནོག་ལས་གྲུབ་པའི་བླ་བྲེ་ཁྱད་འཕགས་གཅིག་དང། རྒྱ་སྦུ་བ་ལེགས་པ་གཅིག་བཅས་པུལ་ཏེ། རྗེ་
རང་ཉིད་ཀྱིས་བསྐད་པ་དང་འཕྲིན་བཅོལ་སོགས་རྒྱས་པར་མཛད། ཉད་པོ་སིང་སང་གྲྭ་ཚང་ལ་ཕུལ་ནས་ཇ་སུལ་འཕར་མ་རེ་གཏོང་བའི་ཁ་ཆད་བྱས། བཀྲ་ཤིས་དགེ་འཕེལ་གྱི་མཆོད་གཞི་འཇུག་པའི་ཇ་སུལ་གྱི་ཐེབས་ལ་སྦྱར་ཏེ་ལོ་རེ་བཞིན་དུ་ཧོར་ཟླ་

[068A]༄༅། །བཅུ་པའི་བཅོ་ལྔ་ནས་ཉེར་ལྔའི་བར་དབུ་མ་འཇུག་པ་མ་ཆག་པར་གསུང་བའི་སྲོལ་བཙུགས། བློ་གསལ་གླིང། བདེ་ཡངས། སྔགས་པ་རྣམས་ལ་གྲྭ་ཇ་འགྱེད་སྤྱི་འཇོག་བཅས་ཕུལ། ཧ་ལྡོང་ཁམ་ཚན་ལ་
ཚོམ་ཇ་དང་འགྱེད་སྤྱི་འཇོག་ཁམ་ཚན་གཞན་རྣམས་ལ་དཀར་ཡོལ་ཡུ་རིང་སྟེགས་དང་བཅས་པ་རེ་བཞག་དགའ་ལྡན་དང་སེ་ར་ཚོགས་ཆེན་གཉིས་ལ་མང་ཇ་དང་འགྱེད་སྤྱི་འཇོག་གྱ་ནོམ་པ་གནང། སེ་ར་བྱེས་སྨད་གཉིས་ལའང་སོ་སོར་གྲྭ་
ཇ་དང་འགྱེད་སྤྱི་འཇོག་སོགས་ལེགས་པར་ཕུལ་ཏེ། རིགས་པ་དང་གྲོལ་བར་སྨྲ་བའི་དགེ་འདུན་གྱི་སྡེ་རྣམས་རྙེད་པ་དང་བཀུར་སྟིམ་ཡང་དག་པར་མཉེས་པར་མཛད། དེ་ནས་སྒོ་མང་གི་གྲྭ་ཁང་དུ་གདན་དྲངས་ཏེ་གསོལ་སྟོན་རྒྱས་པར་ཞུས། ལས་སྣེ་དང་
དཔོན་ཆོས་མཛད་སོགས་ཀྱིས་འབུལ་བའི་ཚན་གྲངས་དང། གྲྭ་མང་གིས་མཇལ་དར་ཕུལ་ཏེ་ཕྱག་དབང་ཞུས། ཧ་ལྡོང་དང་བསམ་བློ་གཉིས་ཀྱིས་ཀྱང་རང་རང་གི་སྤྱི་ཁང་དུ་གདན་དྲངས་ཏེ་བསྙེན་བཀུར་དང་འབུལ་བ་གཟབ་ཏེ་ཕུལ། ཞལ་ནས། བསམ་
བློའི་རྒན་པ་རྣམས་ལ་ངེད་ཀྱིས་བླ་མ་བྱེད་རིང་ཁྱེད་རྣམས་ཀྱིས་གང་ལེགས་བྱས་པ་ཡིན་ཞེས་ཐུགས་དགྱེས་པའི་གསུང་གནང། ཁམ་ཚན་གཞན་རྣམས་ཀྱིས་གདན་དྲངས་པའི་སར་འབྱོན་མ་ཐུབ་ཀྱང་རང་རང་གི་འབུལ་བ་གྱ་ནོམ་པ་ཕུལ། སྔ་སོར་
ཕྱག་མཛོད་རབ་འབྱམས་པ་ངག་དབང་ན་སྐབས་དགའ་གདོང་ཆོས་སྐྱོང་ལ་ལུང་བསྟན་ཞུས་པའི་ལན་དུ། གྲགས་རྒྱལ་མས་གནོད་པ་ཡིན་པ་འདྲ་བ་ཞིག་གསུང་འདུག་པར་བརྟེན། སླར་ཆོས་སྐྱོང་རང་ནས་གྲགས་རྒྱལ་མར་དོ་ཆེན་མཛད་དགོས་པའི་ཞུ་ཤོག་

[068B] དེ་ཆེན་ལ་ལན་མ་གནང་བར་འདི་ལྟར། ཧྲཱི་བྱང་ཕྱོགས་མུན་པའི་ཤ་ཟན་གྱི་རྒྱལ་པོས་ཕོ་ཉ་མངགས་པ་ལ་བརྟེན་ནས་སློབ་དཔོན་གྱི་ཆིབས་ཁ་བྱང་ཕྱོགས་སུ་བསྒྱུར་སྐབས་འདྲེའི་གནས་ཁང་དུ་རིབ་ཙམ་ཕེབས་ནས་ངོས་མཇལ་གནང་ན་རྟེན་
འབྲེལ་གྱི་ལེགས་ཚོགས་ཤིན་ཏུ་ཆེ་བས་ཅིས་ཀྱང་ཕེབས་པར་ཞུ། ཞེས་སྙན་སྒྲོན་ཕུལ་ཡོད་པར་བརྟེན། སྐབས་དེར་དགའ་བ་གདོང་དུ་བྱོན། ཆོས་སྐྱོང་གིས་བསུས་ནས་མཇལ་དར་ཕུལ། དེ་ནས་རྗེ་ཉིད་ཀྱིས་ཚན་གྲངས་སོགས་ཕུལ་ཏེ་འཕྲིན་
བཅོལ་མཛད་པའི་ལན་དུ། ཧྲཱི་ཡིད་དགའ་ཆོས་འཛིན་རྒྱལ་བའི་གདན་ས་ནས། །སྲས་ཀྱི་ཐུ་བོ་སྡོམ་བརྩོན་འཛིན་པའི་ཚུལ། །བྱམས་བརྩེའི་སྤྱན་གྱིས་རྒྱུན་ཆད་མེད་པ་རུ། །དངོས་སུ་གཟིགས་པ་འཇམ་མགོན་བློ་བཟང་གྲགས། །མགོན་ཁྱོད་
དེང་ནས་བྱང་ཆུབ་མ་ཐོབ་པར། །གུས་པས་འདུད་དོ་བརྩེ་བའི་ལྕགས་ཀྱུས་ཟུངས། །སྔོན་བཀའ་གདམས་ཀླུ་མེས་དུས་ནས་དགེ་བའི་བཤེས་གཉེན་སྟོན་པ་ཆེན་པོ། གཟུགས་མེད་དྲེགས་པ་དང་འབྲེལ་བའི་ཡང་སྲིད། རྒྱལ་བ་ཀུན་གྱི་ཡབ་གཅིག་
རྗེ་བཙུན་བརྟན་པའི་འཁོར་ལོ། ཞིང་འདིར་སྲིད་གསུམ་རྣམ་རྒྱལ་འཇམ་མགོན་བློ་བཟང་གྲགས་པའི་མདོ་སྔགས་བཤད་སྒྲུབ་ཀྱི་བསྟན་པ་ཉིན་མོ་ལྟར་གསལ་བར་མཛད་པའི་ཕྱིར་བསམ་བཞིན་དུ། དུར་སྨྲིག་གར་གྱི་རྣམ་པར་རོལ་པའི་ཚུལ་བཟུང་བའི་
སློབ་དཔོན་དང་ལྷ་ཚེས་དེ་རིང་མཇལ་བ། གཟུགས་མེད་ཤིང་བྱ་ཅན་ང་ཡང་སྐལ་བ་བཟང་ཞིང་སྤྲོ་བ་ཆེ་སྟེ། རེ་ཞིག་ཞིང་འདིའི་གདུལ་བྱ་མ་རྫོགས་པས་ཆ་ཤས་ཙམ་བཞུགས་པར་འོས་ན་ཡང། ནག་པོའི་ཕོ་ཉས་དུས་བཏབ་སྟེ་ཆིབས་ཀྱི་ཁ་ལོ་སྒྱུར་བར་

[069A]༄༅། །ངེད་ཅག་ཆོས་སྐྱོང་དྲེགས་པའི་ཚོགས་ཀྱང་ཁྲེན་ཆ་ཤིན་ཏུ་ཆེ་ནའང། ད་ལམ་ཤ་ཟན་གྱི་རྒྱལ་པོའི་བཀོད་པ་བཟློག་ཏུ་དཀའ་ཞིང། བྱང་ཕྱོགས་རྒྱ་ཧོར་ཡུལ་གྱི་སེམས་ཅན་རྣམས་ལ་དམ་པའི་ཆོས་ཀྱི་བགོ་སྐལ་
སྩོལ་བའི་དུས་ལའང་བབས་པས། ཆིབས་ཀྱི་ཁ་ལོ་སྒྱུར་བ་ལ་བགེགས་རིགས་བར་ཆད་ཀྱི་མཚན་མ་ཆེར་མེད་པས་འདྲེས་ཀྱང་རྣམ་པ་ཀུན་ཏུ་འཕྲིན་ལས་གང་དྲག་ཨེ་འབྱུང་ལྟ། དགོན་པ་ཡང་བཀྲ་ཤིས་འཁྱིལ་ཟེར་བ་ཞིག་ལ་བཏབ་ན་ལེགས་
ཞེས་མི་འགྱུར་རྡོ་རྗེའི་ཚིག་གི་ལུང་བསྒྲགས་ཤིང། དེ་ནས་སླར་ཡང་འབྲས་སྤུངས་སུ་ཕྱག་ཕེབས་སོ། །དེ་ལྟར་ཤེས་བྱའི་གནས་ལ་ལྟ་བའི་བློ་གྲོས་ཀྱི་མིག་དྲི་མ་མེད་པ་དང་ནི་ལྡན། གཞལ་དུ་མེད་པའི་མངོན་པར་རྟོགས་པའི་ཡོན་ཏན་གྱི་ཚོགས་
དུ་མས་ནི་བརྒྱན། སྐལ་བཟང་སྐྱེ་བོ་ཀུན་གྱི་ཉེར་འཚོར་གྱུར་པའི་རྣམ་པར་དཀར་པའི་འཕྲིན་ལས་ནི་མཆོག་ཏུ་རྒྱས། འཆད་པ་དང་རྩོད་པ་དང་རྩོམ་པ་ལ་ཐོགས་པ་མི་མངའ་བའི་རྣམ་དཔྱོད་གསེར་གྱི་འཁོར་ལོ་རྩིབས་སྟོང་དུ་འབར་བས་ཐུབ་བསྟན་ནོར་
འཛིན་ཁྱོན་ཀུན་ལ་ནི་ཡོངས་སུ་དབང་བསྒྱུར་བས་ས་གསུམ་གྱི་དམ་པའི་ཆོས་ཀྱི་འཁོར་ལོས་བསྒྱུར་བ་ཆེན་པོར་གྱུར་ཏེ་དྲི་མ་མེད་པའི་ལེགས་པར་བཤད་པའི་བཀའི་སྤྲིང་ཡིག་ལུང་དང་རིགས་པའི་དབང་ཕྱུག་མཁས་པ་རྒྱལ་ཕྲན་དུ་མའི་ཚོགས་ཀྱི་མགོ་བོར་
ནོར་བུ་རིན་པོ་ཆེའི་ཅོད་པན་བཞིན་དུ་ངལ་གསོ་བར་གྱུར་ཏོ། །སྨྲས་པ། སྔོན་བསགས་རིན་ཆེན་རི་བོའི་སྤོར་གནས་མཁས་མང་སུམ་རྩེན་རོལ་པའི་དབུས། །མི་འཇིགས་ཆོས་ཀྱི་ཁྲི་ཆེན་གང་དེར་ཚོགས་གཉིས་རྒྱས་པའི་གཟི་བྱིན་ཅན།།

[069B] །རྒོལ་དན་ལྷ་མིན་ཀུན་ལ་མི་འཇིགས་དཔལ་དེ་སྐལ་བཟང་ལྷ་བརྒྱས་འཛིན། །བློ་བཟང་རིགས་ལམ་སྨྲ་བའི་གངས་ཀྱི་སུལ། །སྨྲ་པའི་སེང་གེ་ཆེན་པོ་ཁྱོད་ཀྱིས་ནི། །
བཟུང་བ་དེ་ཚེ་དྲེགས་ལྡན་མཁས་རློམ་གྱི། །རི་དྭགས་མ་ལུས་འདར་བ་བཞིན་དུ་སྣང། །ངོ་མཚར་བཀྲ་ཤིས་ཀུ་མུད་བརྒྱས་བརྟེན་འཛུམ་དཀར་རླབས་ཕྲེང་སྒེག་ཅིང་རོལ། །དེ་ཡི་ཞལ་གྱི་འོ་མཚོ་རབ་གསལ་ཡིད་འོང་གལ་ཏེ་མ་མཐོང་ན། །ལེགས་
བཤད་བདུད་རྩི་གསར་བའི་དཔལ་གྱིས་བློ་གྲོས་ལུས་རྒྱས་མི་འགྱུར་ཞེས། །བློ་གསལ་མཁའ་ལྡིང་དཀར་པོའི་ཚོགས་རྣམས་ཁྱོད་ཞབས་སྙིག་ཅིང་མཆོད་པས་བྲོལ། །བརྩེ་ཆེན་སྤྲིན་སྔོན་རོལ་པའི་ནམ་མཁའ་ལས། །ལེགས་བཤད་འབྲུག་སྒྲ་རྒོད་
པའི་གྲུ་ཆར་གྱིས། །ཐུབ་བསྟན་ཆུ་གཏེར་གྱེན་དུ་འཕྱུར་བ་ནི། །ཁོར་ཡུགས་འཛིན་དག་གིས་བརྟེན་པ་བཞིན། །རྣམ་དཔྱོད་རྩིབས་སྟོང་ཀུན་ཏུ་འབར་བའི་ལེགས་བཤད་གསེར་གྱི་འཁོར་ལོ་ནི། །གདུལ་བྱ་གླིང་བཞིའི་དབུས་ན་རྒྱུ་བས་ཐུབ་
བསྟན་ནས་ཀུན་དབང་མཛད་པ། །མདོ་སྔགས་ཆོས་ཀྱི་འཁོར་ལོས་སྒྱུར་རྒྱལ་ཀུན་མཁྱེན་ཆེན་པོ་ཁྱོད་ཀྱི་བཀའ། །ས་གསུམ་མཁས་གྲུབ་རྒྱལ་ཕྲན་བྱེ་བས་རལ་བའི་གཙུག་རྒྱན་བཞིན་དུ་འཛིན། །ཞེས་བྱ་བ་ནི་མཁས་ཤིང་གྲུབ་པའི་དབང་ཕྱུག་ཀུན་མཁྱེན་
འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་ངོ་མཚར་སྐལ་བཟང་འཇུག་ངོགས་ཞེས་བྱ་བ་ལས། ཆོས་གྲྭ་ཆེན་པོ་དཔལ་ལྡན་འབྲས་སྤུངས་ཀྱི་གྲྭ་ཚང་ཕན་ཚུན་གཉིས་ཞེས་ཉི་ཟླ་ལྟར་གྲགས་པའི་ནང་ཚན་དཔལ་ལྡན་བཀྲ་ཤིས་སྒོ་མང་གི་ཆོས་ཁྲིར་བྱོན་
[070A]༄༅། །ནས་ཟབ་པ་དང་རྒྱ་ཆེ་བའི་དམ་པའི་ཆོས་ཀྱི་འཁོར་ལོ་ལེགས་པར་བསྐོར་ཏེ། བསྟན་འགྲོའི་ཕན་བདེ་ཉིན་མོ་ལྟར་གསལ་བར་མཛད་པའི་ལེའུ་སྟེ་བདུན་པའོ།།    ༈    །།དེ་ལྟར་མཁས་ཤིང་
གྲུབ་པའི་དབང་ཕྱུག་ཆེན་པོ་དེ་ཉིད་ཀྱིས་དབུས་གཙང་གི་ཕྱོགས་སུ་ཐུགས་རྗེའི་གཏེར་ཆེན་རྒྱལ་དབང་བློ་བཟང་གྲགས་པའི་མདོ་སྔགས་ཀྱི་རིང་ལུགས་དྲི་མ་མེད་པ་བཤད་སྒྲུབ་གཉིས་ཀྱི་སྒོ་ནས་རྒྱས་པར་མཛད་པ་ན། སྟོབས་ཀྱི་འཁོར་ལོས་སྒྱུར་བ་མིའི་
དབང་ཕྱུག་དགའ་ལྡན་ཨེར་དཧི་ནི་ཇུ་ནང་ཡབ་སྲས་ཀྱིས་མདོ་སྨད་དུ་འབྱོན་པའི་གསོལ་བ་བཏབ་པ་ལ་བརྟེན། བྱང་ཕྱོགས་མུན་པའི་སྨག་རུམ་དུ་ངམ་པའི་ཆོས་ཀྱི་སྒྲོན་མེ་ཆེན་པོ་གསལ་བར་བྱ་བ་དང། ཆོས་ཀྱི་རྔ་ཆེན་པོ་རྡུང་བ་དང། ཆོས་ཀྱི་རྒྱལ་མཚན་
ཆེན་པོ་བསྒྲེང་པའི་སླད་དུ། དགེ་བའི་བཤེས་གཉེན་རབ་འབྱམས་པ་གྲགས་པ་དང། མཁས་པའི་དབང་པོ་རབ་འབྱམས་པ་བློ་བཟང་དོན་གྲུབ་དང། གཞུང་ལུགས་རྒྱ་མཚོའི་མངའ་བདག་རྗེ་དག་དབང་བཀྲ་ཤིས་དང། རབ་འབྱམས་པ་ངག་དབང་
དཔལ་ལྡན་དང། གཙང་པ་དཀའ་ཆེན་ངག་དབང་གྲགས་པ། ཧོར་བློ་གསལ་དང། དཀའ་བཅུ་ཚུལ་ཁྲིམས་རྒྱ་མཚོ་དང། རབ་འབྱམས་པ་འཇམ་དབྱངས་དང། རབ་འབྱམས་པ་དགེ་འདུན་རྒྱལ་མཚན་དང། དཀའ་བཅུ་བསམ་གྲུབ་རྒྱ་
མཚོ་དང། གུང་དུ་རབ་འབྱམས་པ་འཕགས་པ་ཚེ་རིང་སོགས་དགེ་བའི་བཤེས་གཉེན་མང་པོའི་འཁོར་ཚོགས་དུ་མ་དང་བཅས་ཏེ་མདོ་སྨད་དུ་བྱོན་པ་ཡིན་ལ། དེའི་ཚུལ་ནི་ལོ་དེའི་ཟླ་བ་དྲུག་པའི་ཚས་པ་བཅུ་གསུམ་གྱི་ཉིན། ཆོས་གྲྭ་ཆེན་པོ་

[070B] གྲྭ་པ་རྣམས་རྗེ་འདི་ཐག་རིང་དུ་འབྱོན་པས་ཡིད་གདུང་བའི་མིག་མཆི་མས་གང་བ་དང་བཅས་ཚེ་རབས་ཐམས་ཅད་དུ་མི་འབྲལ་བའི་གསོལ་འདེབས་གདུང་ཤུགས་དྲག་པོས་བྱེད་ཅིང་འབྲལ་མི་ཕོད་པ་ལྷར་
མཛད༑ ལྕགས་རིའི་ཕྱི་ལོགས་ནས་དགོན་པ་ངོས་ལ་ཞལ་ཕྱོགས་པར་བཞུགས་ནས་བསྟན་པ་རྒྱས་པའི་སྨོན་ལམ་དང་ཤིས་བརྗོད་མཛད། གྲྭ་ས་གྲྭ་ཚང་གི་ལས་སྣ་རྣམས་དང་དཔོན་ཆོས་མཛད་སོགས་ཀྱིས་ཆིབས་སྐྱེལ་དང་བཅས་ལྷ་ས་རྒྱུད་ཁང་དུ་བྱོན་
བྱང་རྩེ་ཆོས་རྗེ་དགེ་འདུན་ཕུན་ཚོགས་ཀྱིས་བསྙེན་བཀུར་ཞུས། ཚེས་བཅོ་ལྔའི་ཉིན་ཇོ་པོའི་དྲུང་དུ་ཕེབས་ནས་གསེར་ཆབ་དང། གསེར་གྱི་བྱེ་མ་ནས་དང་སྤྲགས་ནས་མཎྜལ་གྱི་ཚོམ་བུར་བཀོད་ཅིང་ཇོ་བོའི་སྐུ་ལའང་འཐོར་བར་མཛད། གཞན་ཡང་
མཆོད་པའི་རྣམ་གྲངས་བསམ་ལས་འདས་པ་ཕུལ་ཏེ་སྤྱན་འདྲེན་ཁྲུས་གསོལ་དང། བསྟན་འབར་མ་སོགས་གསུང་ནས་བསྟན་པ་རྒྱས་པའི་བསྔོ་སྨོན་ལེགས་པར་མཛད། རྭ་མོ་ཆེ་ལ་ཕེབས་ནས་ཀྱང་དེ་བཞིན་གནང་བས་རྟེན་འབྲེལ་ལེགས་ཞེས་གསུང་
རྒྱུད་སྟོང་སྨད་ལ་མང་འགྱེད་དང་སྤྱི་འཇོག་བཟང་པོ་གནང། དེ་དུས་བྱང་རྩེ་མཁན་རིན་པོ་ཆེས། ཁྱེད་ཨ་མདོར་ཕེབས་ན། དབུས་ལྟར་ཆོས་ཁོ་ནས་གཞན་ལ་ཕན་ཐོགས་དཀའ་བས། སྦྱིན་བདག་རྣམས་ཀྱི་ངོ་འཛིན་སོགས་མཛད་དགོས། འཆད་
ཉན་ཀྱང་མྱུར་དུ་འཛུགས་པ་མ་གནང་ན་སོག་པོ་འདི་ཚོལ་ཁྲིག་ཁྲིག་ཆེར་མེད། ཅེས་སྙན་སྒྲོན་འགང་ཅན་ཞིག་ཞུས། དེ་ནས་ཚེས་བཅུ་བདུན་གྱི་ཉིན་ལྷས་ནས་ཕེབས། ཆིབས་ཐོག་ལ་ཐོན་ནས་བྱང་རྩེ་མཁན་རིན་པོ་ཆེས་དུང་དཀར་ལེགས་པ་ཞིག་

[071A]༄༅། །ཕུལ་བས་མདོ་སྨད་དུ་ཆོས་ཀྱི་དུང་ཆེན་པོ་སྒྲོགས་པའི་རྟེན་འབྲེལ་འགྲིག་གཞུང་ནས་ཆིབས་སྐྱེལ་བ་ཨུས་ཇིང་བི་ཆེ་ཆི་དང། གཞན་ཡང་བྱང་རྩེ་མཁན་རིན་པོ་ཆེ་སོགས་ཆིབས་སྐྱེལ་བ་མང་པོ་དང་བཅས་སྐུ་འབུམ་
ཐང་དུ་གཞུང་གི་ཐབ་སྐྱེལ་ཡོད་པས་དེར་ཕེབས་ནས་ཆིབས་སྐྱེལ་བ་རྣམས་ཕྱིར་ལོག་ཡབ་སྲས་གཉིས་གཅིག་གཅིག་ལ་འཕྲང་བའི་རྣམ་པས་འབྲལ་མི་ཕོད་པ་ལྷར་མཛད། དེ་ནུབ་འབུམ་སྟོང་དུ་བཞུགས། དེ་ནས་རིམ་གྱིས་བྱོན་པའི་ལམ་བར་
དུ༑ སློབ་མ་འགའ་ལ་མགོན་ཆོས་གཉིས་ཀྱི་དབྱངས་འཐེན་ཚུལ་ཀྱང་སློབ་པར་མཛད། འཕན་ཡུལ་གླང་ཐང་གི་མདོར་རྒྱལ་བ་བླ་མ་ཡོན་ཏན་ཚུལ་ཁྲིམས་ཀྱིས་ཐབ་བསུ་དང་འབུལ་བ་བསྙེན་བཀུར་གྱ་ནོམ་པ་ཕུལ། དེ་ནས་རིམ་གྱིས་བྱོན་ཏེ་སྟག་ལུང་
དགོན་པའི་ཐང་དུ་ཞག་བཞུགས་མཛད་པའི་ཚེ། སྟག་ལུང་དགོན་པའི་ལས་སྣ་རྣམས་དང་གྲྭ་མང་ཚང་མ་མཇལ་དུ་བྱོན་པ་ལ་ཕྱག་དབང་དང་ཆོས་འབྲེལ་གྱིས་ཚིམ་པར་མཛད། དེའི་ཕྱི་ཉིན་ཕོ་མདོ་ཆུ་ཁར་གུང་བབས་མཛད་སྐབས། ཞལ་ནས། ཆུ་འདི་
གློ་བུར་དུ་རྒྱས་པའི་ཚོད་འདུག་པས་མགྱོགས་པར་ཕར་ཁར་འགྲོ་གསུང་ནས་འཕྲལ་དུ་བྱོན་པས་ཡུན་རིང་པོ་མ་ལོན་པར་ཆུ་རྒྱ་ནས་ལྕགས་ཟམ་གྱི་སྟེང་དུ་ལུད། ཁལ་རྟ་འགའ་ཞིག་ཆུས་ཁྱེར་བ་ལ་ཐུགས་དམིགས་མཛད་པས་དེམ་ཐག་འགྲམ་ལ་ཐོན་
རྭ་སྒྲེང་གི་མདོར་རྗེ་རང་གི་སློབ་མ་བྱང་ཆུབ་ཀྱི་སེམས་ལ་མྱོང་བ་ཐོན་པའི་དགེ་སློང་ཚེ་བློས་བཏང་ཞིག་ཡོང་པ་དེས་ཐབ་བསུ་བྱས། དངུལ་གྱི་བུམ་པ་ཆེ་ལེགས་གཅིག་དང་བཅས་འབུལ་བ་ཕུལ། ཁྱེད་ཀྱྀས་ཁྲིད་གནང་བ་ནས་ད་ལྟའི་བར་དུ་བྱང་ཆུབ་ཀྱི་སེམས་

[071B] ཕྱིན་ཆད་ཇི་ལྟར་བྱས་ན་དགའ་ཞུས་པས་ཚེ་ཧྲིལ་པོ་ལ་དེ་ཁོ་ན་ལྟར་གྱིས་ཞེས་ཞལ་བཀོད་མཛད། གད་པ་གཡང་རར་ཞག་བཞུགས་མཛད་ཐོག་རྒྱལ་པོའི་སྐུ་མདུན་ནས་བང་ཆེན་པ་འོང་ཏེ་ཨུ་རྒེ་ལ་ཕེབས་དགོས་པའི་སྙན་གསན་ཕུལ་
དེའི་སང་ཉིན་རྒྱལ་པོ་རང་ཉིད་ཀྱི་གཙོ་བྱས་རྟ་པ་བརྒྱ་ཕྲག་མང་པོ་ཆིབས་བསུར་བྱོན་ནས་གདན་དྲངས་ཏེ་རྒྱལ་པོའི་ཨུར་གེ་ལ་བྱོན་སྟོན་མོ་རྒྱས་པར་ཕུལ། རྒྱལ་པོ་རྒྱལ་མོ་སྲས་བཅས་ལ་མགོན་པོ་བར་ཆད་ཀུན་སེལ་དང་བཅུ་གཅིག་ཞལ་གྱི་རྗེས་གནང། རྒྱལ་
བ་དགེ་འདུན་རྒྱ་མཚོའི་སྨྱུང་ཆོག་གི་ལུང་ཁྲིད་བཅས་སྩལ་ཏེ་སྨིན་གྲོལ་གྱི་ལམ་ལ་འགོད་པར་མཛད། རྒྱལ་པོ་འདི་ཁྱིམ་པ་ཡིན་ཀྱང་རྣམ་དཔྱོད་མཆོག་ཏུ་ཡངས་པས་སྨྱུང་གནས་སོགས་ཀྱི་དོགས་གཅོད་མང་དུ་ཞུས། བསྟན་དོན་ལ་རྒྱའི་སྐོར་གྱི་གསུང་
འཕྲོས་ཀྱང་མཛད་པར། རྒྱལ་པོས་ལ་མོ་ཆོས་སྐྱོང་གི་ལུང་བསྟན་གཟིགས་ཕུལ་བའི་ནང་དུ། འཛམ་བུའི་དར་གྱི་སྣེ་མོ་རིང་ལ་བཟང། །ཕྱི་མི་ནང་གྲིམ་དབྱེ་བ་མ་ཕྱེད་ན། །མ་བརྒྱ་བ་མདུད་པ་སྲིན་བུ་ཚད་དུ་འཆའ། །ཟེར་བ་འདུག་པར། རྒྱལ་
པོས་ལུང་བསྟན་འདིའི་ཚིག་རྐང་དང་པོ་ལེགས་པ་ལྟར་སྣང་ཡང། གཉིས་པ་དང་གསུམ་པ་མི་ལེགས་པར་འདུག་ལུང་བསྟན་འདིའི་བབས་ལ་ཞིབ་ཏུ་དཔྱད་ན་བསྟན་སྲིད་ཀྱི་ལ་རྒྱ་འདི་ངེད་ཀྱི་རྒྱུད་པ་མ་ཡིན་པའི་མི་གཞན་ཞིག་ལ་འཆོར་བ་འདྲ་ཟེར་བྱུང་བ་
ལ༑ རྗེ་འདིས་བདེན་པར་དགོངས་ཀྱང་མ་མཁྱེན་པ་ལྟར་མཛད་ནས། ཚིག་རྐང་གཉིས་པ་དང་གསུམ་པ་ལ་སྐྱོན་ཅུང་ཟད་འདུག་ཀྱང། ཚིག་རྐང་དང་པོ་འཛམ་བུའི་དར་གྱི་སྣེ་མོ་རིང་ལ་བཟང། ཟེར་བ་འདི་ལེགས་པར་སྣང་བས་སྐྱོན་མི་འདུག་ཅེས་

[072A]༄༅། །གསུང༑ ཡང་རྒྱལ་པོའི་སྐུ་ཞབས་ནས། ཇུ་ནང་གིས་སྦྱིན་བདག་བྱས་ནས་དགོན་པ་འདེབས་རྒྱུ་ཨེ་ཡོང་མི་ཤེས། གདན་འདྲེན་པ་ཡང་ཇུ་ནང་རང་གི་བུ་ཚ་བོ་གང་རུང་ཞིག་གཏོང་རིགས་པ་ལ་མ་བཏང་འདུག་
མར་ཕེབས་ནས་ཐུགས་སུན་པོ་བྱུང་ན་དེད་ཚོ་ཡང་ཡིད་འགྱོད་ཅེས་ཞུས་པར། དེ་ལ་ཁྱེད་རྣམས་སེམས་འཚེར་བྱེད་མི་དགོས། ཁོང་ཚོས་སྦྱིན་བདག་བྱས་ཏེ་དགོན་པ་འདེབས་རྒྱུ་མ་བྱུང་ན། ངས་སློབ་མ་རྣམས་ཁྲིད་ནས་དབེན་གནས་ཞིག་ཏུ་སྒྲུབ་པ་
སྙིང་པོར་བྱས་ན་དེ་ཀ་ཐོབ་ཆེ་མོད་གསུང། དེ་ནས་རྒྱལ་པོ་ཡུམ་སྲས་ཀྱིས་ལོ་འདིར་ཁྱེད་མ་བྱོན་པའི་ཐབས་མི་འདུག་ཀྱང། མྱུར་དུ་ཕྱིར་ཕེབས་དགོས་ཞུས་པར། ལོ་ལྔ་ནས་ཕྱིར་འོང་ཆོག་ཞེས་ངོ་འཛིན་གྱི་ཞལ་བཞེས་གནང། དེ་ནས་རྒྱལ་པོ་རྒྱལ་མོ་
ཐུན་མོང་ནས་གསེར་སྒ་སྤུས་ལེགས་ཆ་ཚང། རྔ་མོང་གསུམ། རྟ་བཅུ། ཁལ་མ་ཉི་ཤུ། སྤུ་ཧྲུག་དམར་ཁྲ་ལས་བྱས་པའི་གཟིམས་གུར་ཁྱད་འཕགས་བཅས་ཕུལ། ཞབས་ཕྱི་བ་རྣམས་ལ་སྣམ་བུ་འདོམ་དགུ་བརྒྱ་ཙམ་གནང། ཨུར་གེ་ནས་
ཚུར་ཕེབས། འདམ་ཆུའི་ནང་དུ་ཆིབས་ཐོག་ནས་སྐུ་བསྐྱོད་པར་རྒྱལ་པོའི་ཇས་སང་ཞིག་གིས་བརྟེན་པས་སྐྱོན་མ་བྱུང་བས་མི་བཟང་དེ་ལ་རྒྱལ་པོས་ཆོ་ལོ་གནང། ཞལ་ནས་བླ་མ་ལ་ལྟས་ལེགས་ཉེས་བྱུང་བ་ཕལ་ཆེར་སྦྱིན་བདག་ལ་ལྟ་གསུངས་པ་མ་
འོངས་པ་མངོན་སུམ་དུ་མཁྱེན་པའི་བརྡར་འདུག་ཅོག་ཙེ་ལར་ཐང་ལྷའི་གངས་ཞུ་བ་གཟིགས་ནས། ཐང་ལྷའི་གངས་འདབ་ཞུ་བ་འདི་བོད་ལ་མི་བཟང། ཅོག་ཙེ་ལ་འདི་ཐང་ལྷའི་མདུན་ཅོག་ཡིན། འདིའི་ཐོག་ཏུ་མཆོད་རྟེན་བརྩེགས་པ་བོད་ཡུལ་གྱི་

[072B] འདིའི་འོག་ན་མནན་པ་ཡོད་པ་བཏོན་ན་ལེགས་ཞེས་རྒྱལ་བོ་ལ་གསུང། ས་སྐྱོང་དམ་པ་རྒྱལ་པོ་ལྷ་བཟང་འདི་ཀོ་ཤྲཱི་བསྟན་འཛིན་ཆོས་རྒྱལ་གྱི་གདུང་རྒྱུད་དུ་འཁྲུངས་པས་རིགས་རུས་མངོན་པར་མཐོ་བ། དཔའ་མཛད་
རྟུལ་ཕོད་དང་ལྡན་པས་རྒྱལ་པོ་རཱ་མ་ཎའི་ཁེངས་པ་འཕྲོག་པར་ནུས་པ། སྐུ་གསུང་ཐུགས་ཀྱི་རྟེན་གསར་དུ་བསྐྲུན་པ་ལ་སྙིང་སྟོབས་ལྷག་པར་དགེ་བས་ཆོས་རྒྱལ་མྱ་ངན་མེད་ཀྱི་འགྲན་ཟླར་འོས་པ། དགེ་འདུན་གྱི་སྡེ་རྙེད་པ་དང་བཀུར་སྟིས་ཡང་དག་པར་མཆོད་
བ་ལ་རལ་པ་ཅན་གཉིས་པ་ལྟ་བུར་གྱུར་ཏེ། བོད་ཀྱི་རྒྱལ་པོ་བྱེད་རིང་དབུས་གཙང་ཀུན་ཏུ་ནད་དང་མུ་གེ་འཐབ་རྩོད་ལ་སོགས་པའི་རྒུད་པ་དང་བྲལ་ཞིང། ཁྱིམ་པའི་སྐྱེ་བོ་རྣམས་དང་རབ་ཏུ་བྱུང་བའི་སྡེ་རྣམས་ཆོས་དང་སྲིད་ཀྱི་འབྱོར་བ་ལ་ལྷག་པར་ལོངས་
སྤྱོད་པའི་དགེ་མཚན་གྱིས་བོད་ཡུལ་འཛིན་མའི་ཁྱོན་ཀུན་ཡོངས་སུ་ཁྱབ་པས་རྫོགས་ལྡན་གསར་བའི་དགའ་སྟོན་ལ་ཅོ་འདྲི་བར་གྱུར་ཏོ། །དེ་ནས་རིམ་གྱིས་ཕེབས་བར་རྗེ་འདི་མཚན་སྙན་གྲགས་ཆེ་བའི་སྟབས་ལམ་བར་དུ་མཇལ་བ་ལམ་མི་ཐོབ་པ་ལྟ་བུ་བྱུང་
བ་ལ་སོ་སོའི་འདོད་པ་ལྟར་གསུང་ཆོས་དང་བྱིན་རླབས་སྩལ་ཏེ་འཁོར་བ་མཐའ་ཅན་དུ་མཛད། ནག་ཆུ་ཁའི་འབྲོག་པ་རྣམས་ཀྱིས་ཀྱང་བསྙེན་བཀུར་གྱ་ནོམ་པ་ཞུས། དེ་ནས་རིམ་གྱིས་སོག་ཆུའི་ཁར་ཕེབས་པ་ན། ལོ་དེར་ཆར་ཞོད་ཆེན་པོ་བྱུང་
བས་ཆུ་དེ་ཡང་ཤིན་ཏུ་བྲུབ་ནས་རབ་མ་རྙེད་པར་ཟླ་བ་གཅིག་སོང་འདུག་པ་ལ། རྗེ་རང་ཉིད་ཆུ་ཁར་ཕེབས་ནས་རྡོ་མང་པོ་ཆུའི་ནང་དུ་འཕེན་པར་མཛད་པས་དེ་མ་ཐག་གོམ་དོའི་བར་དུ་བྲི་ནས་ཕར་ཁར་ཕེབས་པ་དང། སླར་ཡང་ཆུ་བྲུ་བ་པས་ལམ་འགག་ཕྱེ་

[073A]༄༅། །བ་ལྟ་བུ་བྱུང་སྟེ། ཕྱི་ནང་གི་རྟེན་འབྲེལ་ལ་དབང་ཐོབ་པའི་རྣལ་འབྱོར་བའི་ཁྱད་ཆོས་སུ་མངོན། ར་རོང་སུམ་མདོར་འབྲོང་བའི་དཔོན་པོ་ཚོས་ཞབས་ཏོག་ཞུས། དེ་ནས་རིམ་གྱིས་སྙིང་ཐང་ལ་ཕེབས། ཞལ་ནས་
ས་འདི་གནས་བཟང་པོ་འདུག་དབུས་ལ་ཡང་ཐག་ཉེ། བར་ཁམས་འདིན་ངེད་ཀྱི་སློབ་མའང་མང་པོ་ཡོད་པས་འདི་རུ་བསྡད་ན་དགའ་བ་འདྲ་གསུང་བས། གསོལ་དབོན་དགེ་བཤེས་ངག་དབང་བཀྲ་ཤིས་ཀྱིས། འོ་ན་བསྟན་པ་དང་གདུལ་བྱ་ལ་
ཕན་ཐོགས་ཡོང་མི་ཡོང་བརྟགས་པ་ཞིག་གནང་ན་ཞུས་པས་བརྟག་པ་མཛད། སང་ཉིན་བཟང་ངན་གྱི་ལྟས་གང་ཡང་མི་གསུང་བར་ཕྱག་མཛུབ་བཙུགས་ནས་དགོན་གནས་ལ་ཐང་ཕ་གི་བཟང་བསམ་བརྗེད་གསུང། མ་འགྱངས་པར་དཔོན་ཚང་གི་
སུ་རུག་ཇིའི་སྟེང་དུ་ཕེབས། ཁོང་ཚོས་བསུ་སྐྱེལ་དང། བསྙེན་བཀུར་ཞབས་ཏོག་ཕུན་སུམ་ཚོགས་པ་ཕུལ། དེར་བཞུགས་སྐབས་འབེ་དཀའ་བཅུ་ཟེར་བ་གློ་བུར་དུ་ན་ནས་འཆི་ལ་ཐུག་པ་ལ་བཀའ་བསྒོ་དང། བུམ་ཆུ་གནང་བས་ནད་ལས་གྲོལ་
འདིའི་ལག་ན་རྫས་ངན་འགའ་ཞིག་ཡོད་པ་གཞན་དུ་སྐྱོལ་གསུངས་པ་ལྟར་སྒྲུབ། དེ་ནས་རིམ་གྱིས་རག་ཤུལ་དུ་ཕེབས། དཔོན་པོ་ཨུས་ཇིང་ནོ་ཡོན་གྱིས་སྟོན་མོ་དང་འབུལ་བ་ཕུན་སུམ་ཚོགས་པ་ཕུལ་ཏེ། འཇིགས་བྱེད། མགོན་པོ། ཆོས་རྒྱལ་
གསུམ་གྱི་རྗེས་གནང་ཞུས། བསྙེན་རྫོགས་ཞུ་མཁན་ཁ་ཤས་བྱུང་བ་ལ། རྗེ་ཉིད་ཀྱིས་མཁན་པོ། མཁས་པའི་དབང་པོ་རབ་འབྱམས་པ་བློ་བཟང་དོན་གྲུབ་ཀྱིས་ལས་སློབ། རབ་འབྱམས་པ་གྲགས་པས་གསང་སྟོན། དགེ་པའི་བཤེས་གཉེན་

[073B] སྤོ་ཚང་ཆོས་མཛད་གཉིས་ཀྱིས་ཁ་སྐོང་མཛད་དེ་བསྙེན་པར་རྫོགས་པའི་དངོས་པོ་ལ་བཀོད། འབྲི་ཆུའི་ཁར་ཞག་བཞུགས་མཛད་ཐོག་སྡེ་དགེའི་དམག་གིས་ཕེབས་ལམ་དུ་བསྒུགས་འདུག་ཟེར་བའི་སྐད་ཆ་གསན་
པས༑ དགེ་སློང་འཕྲིན་ལས་ཇས་སང་གཉིས་ཀྱིས་ལམ་གཞན་དུ་དཀྱོགས་ནས་ཕེབས་ན་ཞུས་པས། དེ་འདྲ་མི་དགོས། སུམ་ཅུ་རྩ་གསུམ་ན་ལྷ་ཕྲན་རེ་རེས་ཀྱང་དམག་འབུམ་ཕྲག་མང་པོ་བཟློག་ནུས་ན། ངས་འདི་ཙམ་བཟློག་ལོས་ཐུབ། ལམ་འདི་ནས་
འགྲོ་དང་སྐྱོན་མེད་གསུངས་པ་ལྟར་ཕེབས་པས་དཔོན་སློབ་འཁོར་བཅས་ལ་སྐྱོན་ཅི་ཡང་མ་བྱུང། དེའི་སང་ཉིན་སྐུ་འཁོར་བ་རྣམས་ལ། ཁྱེད་ཚོའི་ལག་ན་རྟེན་གསུམ་དང། རིལ་བུའི་རིགས་གང་ཡོད་ཀྱང་མ་འཛིན་གསུང་ནས་ཐམས་ཅད་ཀྱིས་དོགས་པ་
ཟ་བའི་རིགས་ཆུ་ལ་སྐྱུར་བར་མཛད། ཀརྨ་པའི་དགོན་པ་ཞིག་གི་ཐད་ནས་སྤྲིན་ནག་པོ་གློ་བུར་དུ་འཁྲིགས་ཏེ། སེར་བ་དྲག་པོ་འབབ་གྲབས་བྱས་པས། ཐུགས་ཁྲོས་པ་ལྟར་མཛད་དེ། གཞན་ཕྱོགས་པ་འདི་ཚོ་ལང་ལ་ཤོར་ནས་ཁོང་ཚོས་མཐུ་ཡིན་
ཟེར་ཡོང་བས་གཙང་བ་དཀའ་ཆེན་ངག་དབང་གྲགས་པ་ལ་ཁྱེད་ཚོས་སེར་བཟློག་གྱིས་གསུངས་ནས་རྗེ་རང་གིས་ཐུགས་དམིགས་མཛད་པས་དེ་མ་ཐག་རང་ཞིར་སོང། བ་ཡན་ཧ་རར་ཕེབས་སྐབས། ཁ་བ་ཆེན་པོ་བབས་པས་སྐུ་སྐེད་ཅུང་ཟད་བསྙུང་བར་
གསོལ་སྨན་གནང་བས་དྭངས། ཞལ་ནས། རི་འདིས་ང་ལ་གང་ལེགས་བྱས་པ་ཡིན། སྔ་མོ་འོད་དུས་ཡང་འདི་ནས་སྔར་གྱི་ན་ཚ་ལྷག་མ་མེད་པར་དྭངས་པས་ལྟས་ཀྱང་ལེགས་པོ་བྱུང། ད་ལམ་ཡང་ལྟས་ཤིན་ཏུ་ལེགས་གསུང། ཨུ་ལན་འབེལ་

[074A]༄༅། །དུ་ཕེབས་དུས། སྡེ་དགེའི་དམག་གིས་ཨ་ཁུ་བ་ཐུར་ཐེས་ཇིའི་ཁྲལ་ལེན་པ་རྣམས་བཅོམ་ནས་ཕར་ལོག་སོང་ཟེར་བ་གསན་པས་སྐུ་འཁོར་བ་རྣམས་ཀྱིས་རྣལ་འབྱོར་བའི་ནུས་པ་བསམ་གྱིས་མི་ཁྱབ་པར་གོ་དེ་ནས་མཚོ་
སོ་ལོ་མར་ཕེབས་པའི་ཉིན། དཔོན་ཚང་ནས་བཏང་བའི་ཆིབས་བསུ་བ་བསྟན་བ་དགེ་སློང་འཁོར་བཅས་ལམ་འཛོལ་བ་མཁྱེན་ནས། འདི་ཀའི་ཉེ་འཁོར་ལ་བ་སུ་མི་འོང་བ་ཚོ་ལམ་འཛོལ་བ་ཡིན་ནམ་གསུང། དེ་ནས་ཞག་གསུམ་ཙམ་སོང་བ་ན། སྟོབས་
ཀྱིས་འཁོར་ལོས་བསྒྱུར་བ་དགའ་ལྡན་ཨེར་དཧི་ནི་ཇུ་ནང། སྲས་དོན་གྲུབ་དབང་རྒྱལ། དཔོན་པོ་རྣམ་རྒྱལ་ཚེ་བརྟན་སོགས་ཀྱིས་ཐོག་དྲངས་རྟ་པ་སུམ་བརྒྱ་ཙམ་ཆིབས་བསུ་ལ་འབྱོར། ཡོན་མཆོད་རྣམས་མཇལ་འཕྲད་མཛད། ཁལ་རྟ་སོགས་ལམ་གྱི་
མཐུན་རྐྱེན་གང་དགོས་ལེགས་པར་ཕུལ་བས་དཔོན་སློབ་ཐམས་ཅད་ཐུགས་མཉེས། དེ་ནུབ་དཔོན་ཚང་ནས། གདུགས། རྒྱ་གླིང། དུང་ཆེན་སོགས་བསྣམས་འདུག་པ་ལ། ཞལ་ནས། བདག་རི་ཁྲོད་པ་ཚེ་བློས་བཏང་ཞིག་ལ་དེ་འདྲའི་སྦྲོས་པ་མི་
དགོས་ཀྱང། གདུལ་བྱའི་ཚོགས་རྫོགས་པའི་ཆེད་དུ་སངས་རྒྱས་བཅོམ་ལྡན་འདས་ཀྱིས་གནང་ཡོད་པས་ཆོག་གསུང་པ་ལྟར་དེ་ནས་བཟུང་སྟེ་གཟིམས་བརྡ་དང་བཞེངས་བརྡ་སོགས་བླ་ཆེན་གྱི་སྲོལ་བཞིད་བཏང། དེ་ནས་རིམ་གྱིས་རྨ་ཆུའི་ཁར་
ཕེབས་ཏེ། རྒྱ་གར་ཆུ་བོ་གངྒཱ་ཡང་འདི་ལས་ཆེ་རང་མེད་པ་འདྲ་གསུང་ནས་བསྔགས་བརྗོད་མཛད། ཚུར་ཐོན་འཕྲལ་དུ་གངས་ཅན་གྱི་མ་ག་དྷ་བཟང་མོ་དབོན་མོ་རྣམ་རྒྱལ། སྲས་མོ་ཀུན་དགའ་རབ་བརྟན། བཀྲ་ཤེས་རབ་བརྟན་རྣམས་དང། གཞན་

[074B] མི་ཆེན་ས་སྟེང་ཁྱབ་བ་ལྟ་བུས་ཆིབས་བསུར་བྱོན། ཨུར་གེ་གྲྭ་ཚང་གི་གྲྭ་མང་གིས་གདུགས་དང། རྒྱལ་མཚན་དང། བདན་ལ་སོགས་པའི་མཆོད་རྫས་ཀྱི་བྱེ་བྲག་སྣ་ཚོགས་པ་ཐོགས་ནས་སེར་སྦྲེང་མཛད། དཔོན་
པོ་ནོ་ཡོན་ཧ་ཤག་ཧའི་ཨུ་རྒེ་ལ་གདན་དྲངས་ནས་སྟོན་མོ་དང་འབུལ་བ་བཟང་པོ་བྱས། ཨ་ཆི་ཐུ་ནོ་མིན་ཧན་གྱིས་ཉི་མ་ཆོས་རྗེ་འཚམས་ཞུས་ལ་བཏང་བའང་འབྱོར། སྒོམ་སྡེའི་སྐྱེ་བར་གྲགས་པ་ཁྲི་ཀའི་བིས་ཀྱ་ཞབས་དྲུང་བསུ་བར་བྱོན་ནས་སྟོན་མོ་དང་འབུལ་
བ་གཟབ་ནས་ཕུལ། ཟླ་བ་དགུ་པའི་ཚེས་དྲུག་གི་ཉིན། ལྷ་མོ་བླ་མཚོ་ལ་གནས་གཟིགས་མཛད་པས་ཁང་ཆེན་པོ་ཞིག་བབས་བར་དམག་ཟོར་མ་དགྱེས་པའི་ལྟས་སུ་འདུག་གསུང། རབ་བརྟན་ཨེརྑེ་ཐས་ཇིས་གདན་དྲངས་ཏེ་འབུལ་བ་དང་བསྙེན་བཀུར་
ཞུས༑ ཚེས་པ་བདུན་གྱི་ཉི་དྲོས་ལ་དང་པོའི་མདོར་དཔོན་ཚང་གི་ཨུར་གེའི་སྟེང་དུ་ཕེབས། རྟ་པ་བརྒྱ་ཕྲག་མང་པོས་ཆིབས་བསུ་དང། གྲྭ་པ་རྣམས་ཀྱིས་སེར་སྤྲེང་མཛད་དེ་བ་སུས། དཔོན་ཚང་ནས་སྟོན་ཆེན་ཕུལ། དཀའ་རམ་གཉིས་ཀྱིས་ཚོགས་
ལང་བྱས། དབོན་དཔོན་མོ་སྲས་བཅས་ཀྱིས་རྗེ་འདི་མཐོང་ཙམ་ནས་མི་ཕྱེད་པའི་དད་པ་ཐོབ་སྟེ་ཅི་གསུང་བཀའ་བཞིན་དུ་སྒྲུབ་ཅིང་རིགས་ཀྱི་ཅོད་པཎ་དུ་འཛིན་པར་མཛད་དོ། །དབོན་ཚང་གིས་རྗེ་འདི་ལ་གཟིམས་གུར་ཁྱད་འཕགས་དང། ཕྱག་ཕྱི་བ་རྣམས་
ལ་སོ་སོར་གུར་རེ་ཕུལ་ཏེ་དབོན་སློབ་འཁོར་བཅས་ཉམས་བདེ་ཞིང་བག་ཕེབས་པར་བཞུགས། དེ་ནས་བཟུང་ལོ་ཕྱེད་ལྷག་གི་རིང་ལ་དཔོན་གཡོག་བརྒྱ་དང་ཉེར་གཅིག་གི་འཚོ་བ་ནར་མ་དཔོན་ཚང་ནས་ལེགས་པར་བསྒྲུབས། རྒྱལ་མཁན་པོ་ཨ་ཆི་ཐུ་ནོ་མིན་

[075A]༄༅། །ཧན༑ རོང་པོ་གྲུབ་ཆེན་སྐལ་ལྡན་རྒྱ་མཚོའི་སྤྲུལ་སྐུ་རོང་པོ་ནོ་མིན་ཧན། མདོ་སྔགས་རབ་འབྱམས་ལ་མཁྱེན་པ་ཡོངས་སུ་རྒྱས་པའི་དགེ་བའི་བཤེས་གཉེན་ཆེན་པོ་མ་ཎི་པ་ཤེས་རབ་བཀྲ་ཤིས་རྣམས་མཇལ་བར་བྱོན་
པ་ལ་སོ་སོར་གསུང་གླེང་དང་བཀའ་འདྲི་ཞིབ་རྒྱས་མཛད་དེ་ཕྱིར་ཕེབས། རྐང་ཚའི་དཀའ་བྕུའང་དེ་དུས་མཇལ་བར་འོང་ནས། ཁྱེད་ཀྱིས་དགོན་པ་འདེབས་ན་ངའི་ས་བཀྲ་ཤིས་འཁྱིལ་བཟང་ཞུས་པས་ཐུགས་ཤིན་ཏུ་དགྱེས་ཏེ་ས་ཆ་ཆགས་ལུགས་ཅི་
འདྲ་ཡོད་ཅེས་ཞིབ་ཏུ་འདྲི་བར་མཛད། རྒན་ཀྱའི་པཎྚི་ཏ་ས་རྒན་ཀྱ་བྲག་དཀར་དུ་འདེབས་དགོས་ཞེས་ཞུས། ལ་མོ་ནས་རིགས་སྨྲའི་ཁྱུ་མཆོག་རབ་འབྱམས་པ་ངག་དབང་འཕྲིན་ལས་ཕེབས་པ་ལ་སྔ་མོ་ནས་ཐུགས་རྩིས་ཆེ་བས་གསུང་འཕྲོས་ཤིན་ཏུ་
འཕེལ་བར་གྱུར། མདོ་སྨད་བསྟན་པའི་སྒྲོན་མེ་ཞབས་དྲུང་དཀར་པོ་རིན་པོ་ཆེའི་སྐུ་ཞབས་ནས་དཔོན་ཆུང་ངག་དབང་ནོར་བུ་བཏང་ནས་ཁོང་གི་ཨུརྒེ་ལ་སྤྱན་འདྲེན་གྱི་སྙན་གསན་ཕུལ་བས་ཞལ་གྱིས་བཞེས། འདི་དག་གི་སྐབས་སུ་ཕྱོགས་ཕྱོགས་ནས་
བླ་ཆེན་མི་ཆེན་སོགས་མཇལ་བ་མང་དུ་འདུས་པས་ཉིན་ཞག་མང་པོར་མཇལ་ཁ་གཏོང་མི་ཐུབ་པའི་ཚོད་ཙམ་བྱུང། དཔོན་པོ་རྣམ་རྒྱལ་ཚེ་བརྟན་གྱིས་ཨུརྒེ་ལ་གདན་དྲངས་ནས་བསྙེན་བཀུར་ཕུན་སུམ་ཚོགས་པ་ཞུས། དེ་ནས་ཧོར་ཟླ་དགུ་པའི་ཉི་ཤུ་ལྔའི་
ཉིན༑ གཟའ་སྐར་འཕྲོད་སྤྱོར་ལེགས་པར། དཔོན་ཚང་ནས་གསེར་གྱི་མཎྜལ་ལ་གསེར་གྱི་ཚོམ་བུ་བཀོད་པས་ཐོག་དྲངས། རིན་པོ་ཆེ་དང། ཆ་སྤྱད་དུ་མ། གོས་ཆེན་དར་ཡུག་སོགས་ཀྱི་ཚན་གྲངས་ལྔ་བརྒྱ། རྟ་ནོར་ལྔ་བརྒྱ། ལུག་

[075B] འདིས་མཚོན་གོང་འོག་གི་སྐབས་འདི་དག་ཏུ་རྗེ་འདིའི་མཚན་སྙན་གྲགས་ཀྱིས་ཕྱོགས་
མཐའ་དག་ནས་དད་ལྡན་གྱི་སྐྱེ་བོ་སྤྲིན་བཞིན་དུ་འདུས་ཏེ་ཉི་མ་རེ་རེ་བཞིན་གསེར་དངུལ་དར་ཟབ་རྟ་ནོར་ལུག་གསུམ་སོགས་ཟང་ཟིང་གི་འབུལ་བ་དཔེ་མེད་པ་བྱུང་སྣང་སྟེ། ཚུལ་དེ་ནི། མཁས་བཙུན་བཟང་གསུམ་གྱི་དྲི་མས་དབེན་ཞིང། ཆོས་བརྒྱད་ལ་
ཉམས་ལེན་གྱི་མཐིལ་དུ་མཛད་པའི་དེང་སང་གྀ་བླ་ཆེན་རྣམས་ཀྱི་རྣམ་ཐར་གཙོ་བོར་འདུག་ཀྱང། སྲིད་པའི་ཕུན་ཚོགས་ཀྱི་ཡོ་ལང་མཐའ་དག་དྲི་ཟའི་གྲོང་ཁྱེར་ལྟར་དགོངས་པའི་བདག་ཉིད་ཆེན་པོ་འདི་ལྟ་བུའི་རྣམ་པར་ཐར་པ་ཕལ་བར་སྣང་བས་ཞིབ་ཏུ་མ་
བྲིས་སོ། །དེ་སྐབས་ཆིབས་བསུ་བ་ལམ་འཛོལ་བ་རྣམས་ཀྱང་ཕྱིར་འབྱོར་བ་ལ་དཔོན་ཚང་ནས་བཀའ་བཀྱོན་མཛད་པར་རྗེ་འདིས་ངོ་ཆེན་བྱས་པས་ཉེས་པ་ལས་གྲོལ། ཟླ་བ་བཅུ་པའི་ཚེས་ལ་རྩེ་མདོར་སྒར་རྒྱབ་ནས་བཞུགས། ས་མོ་གླང་གི་ལོ་འདི་རྗེ་
རིན་པོ་ཆེས་དགའ་ལྡན་འདེབས་པའི་ལོ་ཡིན་པས། ལོ་འདིར་དགོན་པ་གསར་འདེབས་ཀྱི་སྐར་འཛིན་ཙམ་བྱས་ན་རྟེན་འབྲེལ་གྱི་ཁྱད་ཡོད་པས། ཁྱེད་རང་ཚོ་རྒྱ་སྒར་དང་ཏོག་ཏི་ངོས་ལ་སོང་ནས་གནས་བཟང་བ་ཞིག་ཏུ་བཀྲ་ཤིས་གསོ་སྦྱོང་དང་ས་བརྟག་
བསླང་དང་ཤིས་བརྗོད་སོགས་གྱིས་གསུང་ནས་གཙང་བ་དཀའ་ཆེན་ངག་དབང་གྲགས་པ། སྔེ་པ་རབ་འབྱམས་པ་བློ་བཟང་དོན་གྲུབ། སྔགས་རམ་པ་ཡོན་ཏན། ངག་དབང་དཔལ་ལྡན། དཀའ་བཅུ་པ་ངག་དབང་བཀྲ་ཤིས། དཔོན་ཚང་

[076A]༄༅། །ནས་དཀའ་བཅུ་བསྟན་འཛིན། མཛོད་དགེ་སྐུ་སྐྱེ་སོགས་སོང་ལ། སྡེ་བ་བློ་བཟང་གིས་སོ་ཐར་གྱི་མདོ་ཐོན། དཀའ་བཅུ་པ་ལ་ཁྱོད་མིང་བཟང་བས་མདོ་བསྐུལ་མཁན་གྱིས། ངས་ཀྱང་དམིགས་པ་བྱེད་གསུང་
ནས་རྫོང་སྟ་མཛད། ཁོང་རྣམ་པས་ཀྱང་ཕེབས་ཏེ། གཉན་རྗེའི་རི་ཞོལ་གནས་བཟང་བར་དགོངས་ནས་བཀྲ་ཤིས་ཀྱི་གསོ་སྦྱོང་དང་ས་བརྟག་བསླང་གནང་ནས་ཤིས་བརྗོད་མཛད་པས་རྟེན་འབྲེལ་གྱི་ལེགས་ཚོགས་ཀྱང་ཆེ་བར་བྱུང། སྐབས་དེར་
དཔོན་པོ་མེ་རྒན་དའའི་ཆིང་འཁོར་བཅས་བྱོན་ནས་འབུལ་བ་ཕུལ་ཏེ་ཆོས་འབྲེལ་ཞུས། དགུན་ཀ་དགོན་པ་གསར་འདེབས་ཀྱི་དོན་ལ་སྐུ་མཚམས་མཛད། དབུས་སུ་རྒྱལ་དབང་ཐམས་ཅད་མཁྱེན་པ་དང། རྒྱལ་པོ་བཅས་ལ་འཚམས་ཞུས་གཏོང་
དགོས་གསུངས་ནས་རག་ཤུལ་དཀའ་བཅུ་བློ་བཟང་བཀྲ་ཤིས་ཟེར་བ་བང་ཆེན་ལ་བཏང། སྒོ་མང་དུ་གྲྭ་རྒྱུན་ལ་རྗེ་རང་གི་སྐུ་ཚ་འཇམ་དབྱངས་བསྟན་པ་དང། འཇམ་དབྱངས་མཁས་མཆོག་གཉིས་རྫོང་སྟ་གནང། གཙོས་དཔོན་པོ་རབ་བརྟན་ཟས་དུག་
གིས་ཐུ་མོར་ན་བ་སྐྱབས་འཚོལ་དུ་འོང་བ་ལ་བུམ་ཆུ་གནང་བས་གྲག་དགོན་ལུང་ནས་གདན་འདྲེན་པ་འོང་བར་དབྱར་ཀ་ཕེབས་པའི་ཞལ་བཞེས་མཛད། དགུང་ལོ་རེ་གསུམ་པ་ལྕགས་ཕོ་སྟག་གི་ལོ། ཟླ་བ་གསུམ་པའི་ཚེས་གཅིག་ལ་སྐུ་མཚམས་
གྲོལ། སྐུ་མཚམས་ནང་དུ་རྟགས་ལེགས་པོ་བྱུང་གསུང་ནས་གནས་དེ་ལ་བཀྲ་ཤིས་ཆོས་རྫོང་བཏགས། དེ་ནས་ཚེས་པ་གསུམ་གྱི་ཉིན་བཞུགས་སྒར་བཏེག་ནས་ཤ་ཕོ་རུ་རྩེའི་མདོར་བཞུགས་ནས་དད་ལྡན་རྣམས་ཕྱག་དབང་དང་གསུང་ཆོས་ཀྱིས་

[076B] ཟླ་བ་དེ་ཀའི་བཅོ་ལྔའི་ཉིན། ཞལ་ནས། དེ་རིང་གནས་འདི་ལ་ཤ་ཕོ་རུ་རྩེ་ཟེར་བས་མིང་ལེགས། ཆུ་ཡང་གཡས་སྐོར་དུ་འབབ་པས་དཔྱད་བཟང་བ་བཅས་རྟེན་འབྲེལ་མ་བསྒྲིགས་རང་འགྲིགས་ལྟ་བུར་འདུག་པས། བཅོམ་ལྡན་
འདས་ཀྱིས་དུས་འཁོར་རྩ་རྒྱུད་དང། ཤེར་མདོ་གསུངས་པའི་དུས་ཡིན་པས་ཚེས་གྲངས་ཀྱང་བཟང། གྲྭ་ཚང་བཙུགས་པའི་མིང་ཙམ་བྱེད་དགོས་གསུངས་ནས་དགེ་བའི་བཤེས་གཉེན་ངག་དབང་བཀྲ་ཤིས་བ་ཆོས་ཁྲིམས་པར་བསྐོས། དཔོན་ཚང་གིས་
གྲྭ་པ་གསར་བུ་བཅོ་ལྔ་ཕུལ་ཏེ། སྟག་ལོ་ཧོར་ཟླ་གསུམ་པའི་ཚེས་བཅོ་ལྔའི་སྔ་དྲོ་གསོ་སྦྱོང་མཛད་དེ། གུང་ཚིགས་སྐབས་དཀའ་རམ་པ་རྣམས་དང། གསར་ཞུགས་ཀྱི་གྲྭ་པ་བཅོ་ལྔ་བཅས་དགེ་འདུན་བརྒྱ་ལྷག་ཙམ་ཆོས་གྲྭའི་ལུགས་ལྟར་འཚོགས་
པ་ལ། ལམ་རིམ་ཆེན་མོའི་དབུ་ནས་གསུང་ཆོས་མདོར་བསྡུས་ཤིག་སྩལ། རྩི་བཞག་ལ་བདེ་མཆོག་ཊི་ཀ་ཆེན། གསང་འདུས་ཊིཀྐ། དེའི་བསྐྱེད་རྫོགས། འདུལ་མཛོད། རྣམ་འགྲེལ། དབུ་མ་ཕར་ཕྱིན། བསྡུས་གྲྭ་རྣམས་ཉི་མ་
བཅོ་ལྔའི་རིང་རྗེ་ཉིད་མ་ཆག་པར་ཕེབས་ཏེ་གནང། ཆོས་གྲྭ་གསར་དུ་ཚུགས་སྟོན་ལ་དཔོན་ཚང་ནས་སྐུ་ཞབས་སུ་འབུལ་ཆེན་དང་གྲྭ་པ་རྣམས་ལ་འགྱེད་གྱ་ནོམ་པ་ཕུལ། རྗེ་ཉིད་ཀྱིས་ཕྱག་མཛོད་ནས་འགྱེད་སྣ་མང་པོ་གནང། ཆོས་ཐོག་གི་སྦྱིན་
བདག་དཔོན་ཚང་ནས་མཛད། ཉི་ཤུ་དགུ་ལ་གསོ་སྦྱོང་གནང། ཕྱིན་ཆད་ཆོས་གྲྭའི་སྒྲིགས་ལམ་ཀུན་སྤྱོད་མཐའ་དག་སྒོ་མང་ལྟར་གྱིས་ཞེས་ལས་སྣ་རྣམས་ལ་བཀའ་ཕེབས། ཟླ་བ་བཞི་པའི་ཚེས་གཅིག་གི་ཆོས་མཚམས་ཉིན་ཕེབས་ནས་བསྔོ་བ་དང་

[077A]༄༅། །སྨོན་ལམ་རྒྱས་པར་གནང། ཆོས་ཐོག་གི་མཇུག་ལ་དབུས་སུ་སོང་བའི་བང་ཆེན་པ་རྣམས་ཕྱིར་འབྱོར་བས། རྒྱལ་དབང་ཐམས་ཅད་མཁྱེན་པའི་སྐུ་ཞབས་ནས། རྗེ་འདི་ལ་སྒོ་མང་ཨེར་དཧི་ནི་ནོ་མིན་ཧན་ཞེས་མཚན་
དང་ཐམ་ཁ་སོགས་ཆེན་པོར་འོས་པའི་ཡོ་བྱད་ཀྱི་སྒོ་ནས་གཟེངས་བསྟོད་མཛད་འདུག་པར་དཔོན་ཚང་ནས་དགའ་སྤྲོའི་སྟོན་མོ་དང་ལེགས་འབུལ་བསམ་གྱིས་མི་ཁྱབ་པ་ཕུལ། ཞལ་ནས། ང་དགེ་སློང་རྒད་པོ་ཞིག་ལ་དེ་འདྲ་དགོས་པ་མི་འདུག་ཀྱང་
ཁྱེད་རང་ཚོའི་བླ་མ་ཡིན་པས། ཆོ་ལོ་དང་ཐམ་ཁ་སོགས་ཀྱི་ཆེ་རྟགས་བྱུང་པ། ཁྱེད་རང་ཚོའི་ལ་རྒྱལ་བཟང་བས་དགའ་བར་གྱིས་ཤིག་གསུང། ཟླ་བ་དེ་ཀའི་ཚེས་པ་གསུམ་གྱི་ཉིན་དགོན་གནས་འཚོལ་བའི་ཆེད་དུ། དཀའ་རམ་རྣམས་དང་
དཔོན་དཔོན་མོ། དོན་གྲུབ་དབང་རྒྱལ། རྣམ་རྒྱལ་ཚེ་བརྟན་བཅས་སྐྱ་སེར་བརྒྱ་ཕྲག་དུ་མའི་འཁོར་གྱིས་ཡོངས་སུ་བསྐོར་ནས་ཏོག་ཏིའི་ཕྱོགས་སུ་ཆིབས་ཁ་བསྒྱུར། དགེ་འདུན་གྲུབ་ཡབ་སྲས་ཀྱི་ཕྱག་ལེན་ལྟར་ལམ་བར་དུའང་ཆོས་ཐོག་ཚུགས་དགོས་
གསུང་ནས་དགོངས་ཞོག་ལ་གྲྭ་པ་རྣམས་ཀྱིས་སྐུ་རིམ་དང་རྩོད་གྲྭ་སོགས་ཆོས་ཐོག་ལྟར་བྱས། ཐོ་རུ་གདོང་དུ་ཨེརྑེ་དའའི་ཆིང་གིས་སྟོན་མོ་གཟབ་རྒྱས་དང། ཡོ་བྱེད་དུ་མས་བསྙེན་བཀུར་ཞུས། ཚེས་པ་དགུའི་ཉིན་ཏོག་ཏིའི་བདེ་མོ་ཐང་ལ་ཕྱག་ཕེབས་
དེར་ཆོས་འཁོར། ཨ་མཆོག་ཟམ་ཟ། རྗེས་ཚང། རྡོག་རེ་བ་ཚ་སོགས་མཇལ་བ་ཁྲི་ཕྲག་བརྒལ་བ་འདུས་པར། རིགས་གསུམ་མགོན་པོ་དང། སྒྲོལ་མའི་རྗེས་གནང་སྩལ་ཏེ་ངན་སོང་དུ་འགྲོ་བའི་སྒོ་ནི་ཡོངས་སུ་བཅད། མཐོ་རིས་

[077B] །དེར་འདུས་པའི་མཇལ་བ་རྣམས་ལ་ཁྱེད་ཚོས་ངས་དགོན་པ་གསར་དུ་འདེབས་པ་ལ་གྲོགས་ལྡན་དང་མཐུན་རྐྱེན་གང་དྲག་བྱེད་དགོས་ཞེས་བཀའ་ཕེབས་པས་ཐམས་ཅད་ཀྱིས་
གསུང་སྤྱི་བོར་བླངས། གནས་དེར་བཀྲ་ཤིས་གསོ་སྦྱོང་དང། ས་བརྟག་བསླང་ལྟོ་འཕྱེའི་ཐིག་བཏབ་ནས་ས་བརྐོ་བ་སོགས་རྒྱུད་སྡེའི་དགོངས་པ་ལྟར་མཛད་ནས་ས་འདུལ་གནང། ཚེས་བཅུ་བདུན་གྱི་ཉིན་རྒྱ་སྒར་ལ་ཕེབས། ཞབས་དྲུང་དཀར་པོའི་སྐུ་
ཞབས་ནས་གདན་འདྲེན་ཡང་བསྐྱར་གྱིས་བྱུང་བ་ལ་ཞལ་བཞེས་མཛད། དེ་ནས་གཙོས་དཔོན་པོ་རྣམས་ཀྱིས་རྒྱ་མཁར་སྒར་དུ་སྤྱན་དྲངས། སེར་སྦྲེང་དང་ཆིབས་བསུ་རྒྱས་པ་བྱས། ཞག་གསུམ་ཙམ་བཞུགས། སྒར་བས་སྤྱིའི་འདུ་ཁང་དུ་སྤྱན་དྲངས་
སྟོན་མོ་དང་དངོས་འབྱོར་གྱི་མཆོད་པ་རྒྱ་ཆེན་པོས་མངོན་པར་མཆོད། སྟོན་མོའི་གྲལ་དེར་དགེ་བཤེས་གཉིས་ཚོགས་གླེང་ལ་བཞེངས། ལུང་དང་རིགས་པའི་དགའ་སྟོན་ལེགས་པར་སྤེལ། དེ་ནས་དཔོན་ཁག་སོ་སོས་གདན་དྲངས་ཏེ་སྟོན་མོ་དང་འབུལ་བ་
དཔང་མཐོ་བ་ཕུལ། མཇལ་བ་ཁྲིར་ཉེ་བ་འདུས་པ་ལ། རིགས་གསུམ་མགོན་པོའི་རྗེས་གནང་སྩལ་ནས་བླ་ན་མེད་པའི་བྱང་ཆུབ་ཀྱི་ས་བོན་ཁྱད་པར་ཅན་བསྐྲུན་པར་མཛད་དོ། །དེར་མཛོད་དགེ་སྨད་ཀྱི་བླ་མ་དཔོན་པོ་གྲྭ་མང་བཅས་མཇལ་བར་འོང། འབུལ་
བ་གྱ་ནོམ་པ་ཕུལ་ཏེ་ཆོས་འབྲེལ་ཞུས། གཙོས་སྒར་བ་ལ་མང་ཇ་དང་འགྱེད་གནང། དེ་ནས་དཔོན་པོ་ཨུ་ཇིད་ཐའི་ཇིས་གདན་དྲངས་ཏེ་ཁ་ཀྱ་སྒར་བར་བྱོན། ཆིབས་བསུ་དང་སེར་སྤྲེངས་རྒྱས་པར་བྱས། དེར་ཞག་གཅིག་བཞུགས། རི་དགོན་

[078A]༄༅། །ཐུན་མོང་ནས་སྟོན་མོ་དང་འབུལ་བརྒྱ་ཆེར་ཕུལ། རིགས་པའི་དབང་ཕྱུག་ཨ་ཁྱུད་རབ་འབྱམས་པ་མཁས་མཆོག་གནས་དེར་མཇལ་བར་བྱོན། ཁོང་དང་ཡོངས་ཀྱི་དགེ་བའི་བཤེས་གཉེན་ཆེན་པོ་ངག་དབང་བཀྲ་ཤིས་
པའི་ཞལ་སྔ་ནས་གཉིས་ཀྱིས་ཚོགས་གླེང་མཛད་པས་ཐུགས་ཤིན་ཏུ་དགྱེས། མཇལ་བ་མང་དུ་འདུས་པ་ལ་ཕྱག་དབང་དང་འདོད་ཆོས་ཀྱི་ཆར་ཕབ་སྟེ། སྨིན་གྲོལ་གྱི་ལམ་བཟང་པོ་ལ་བཀོད། འགྱང་རོ་སྤྲུལ་སྐུས་སྒེར་མཇལ་ཞུས་པ་ལ། རྗེ་རིན་
པོ་ཆེས་མཛད་པའི་བདེ་བ་ཅན་གྱི་ཞིང་བཀོད་ཀྱི་བཤད་ལུང་གནང། ཟླ་བ་དེའི་ཉི་ཤུ་གཉིས་ཀྱི་ཉིན་བསངས་གཞུང་དུ་ཆིབས་ཁ་བསྒྱུར། གནས་གཟིགས་མཛད་པས་གད་པ་ལུག་མང་དང། གཞི་མོ་གླེ་དྲུག་གཉིས་གནས་བཟང་པོ་འདུག་ཀྱང་བཀྲ་ཤིས་
འཁྱིལ་ལ་ལྟ་གསུང་ནས་གནས་དེར་ཕེབས། རྐང་ཚའི་དཀའ་བཅུ་དང། ཞང་ལ་དཀའ་བཅུའི་གཙོས་ལུང་པ་དེའི་ཡུལ་མི་ཐམས་ཅད་ཀྱིས་སྟོན་མོ་འབུལ་བ་སོགས་ཀྱི་བསྙེན་བཀུར་གད་ལེགས་བྱས། དཔོན་སློབ་ཐམས་ཅད་ཀྱང་བཀྲ་ཤིས་འཁྱིལ་
དུ་ཕེབས་ཙམ་ནས་ཉམས་སྣང་བདེ་ལ་བག་ཕེབས་པ་བྱུང། རྐང་ཚའི་དཀའ་བཅུས་གནས་འདི་སྔར་ཞུས་པ་ལྟར་དེད་ཚོའི་ཡིན་པས་དགོན་པ་འདེབས་ན་ཕུལ་བ་ཡིན། གྲྭ་པ་ལྔ་ཡང་འབུལ་ཞུས་པ་ལ་ཐུགས་དགྱེས་པའི་རང་བཞིན་མཛད། ཆིབས་
ཐོག་ནས་མདུན་རི་དང་རྒྱབ་རི་ཡ་གཟིགས་རྟོག་མཛད་པས་དཔྱད་ཤིན་ཏུ་ལེགས་གསུང། དེ་ནས་གད་པ་ལུག་མང། གཞི་མོ་གླེ་དྲུག་བཀྲ་ཤིས་འཁྱིལ་གསུམ་ལ་མར་མེའི་བརྟག་པ་མཛད་པས་བཀྲ་ཤིས་འཁྱིལ་ལེགས་གསུངས་ནས་བཀྲ་

[078B] ལྟོ་འཕྱེའི་ཐིག་དང། ས་བརྟག་བསླང་སོགས་རྒྱུད་སྡེ་ནས་བཤད་པ་ལྟར་གནང་ནས་དགོན་པ་འདེབས་པར་ཐག་བཅད་དོ། །དེ་ཡང་འཕགས་མཆོག་སྤྱན་རས་གཟིགས་ཀྱིས་བྱིན་གྱིས་རླབས་པའི་ཞིང་ཁམས། བོད་
ཆེན་པོའི་ཡུལ་ལྗོངས། བྱང་ཕྱོགས་མདོ་སྨད་ཀྱི་ལྷོ་རྒྱུད། གནས་མཆོག་དམ་པ་བཀྲ་ཤིས་འཁྱིལ་ཞེས་བྱ་བ་འདི་ཉིད་བསྔགས་པར་འོས་པའི་དགེ་མཚན་དུ་མ་དང་ལྡན་པ་ཡིན་ཏེ། ས་གཞི་མེ་ལོང་གི་ངོས་ལྟར་ཁོང་སྙོམས་པ། རྒྱ་བ་རི་གླང་པོ་
ཆེ་ཐལ་དཀར་ཉལ་པ་འདྲ་བ་ལ་སྟེང་དུ་རིན་པོ་ཆེའི་ཕུང་པོའི་ཁུར་གྱིས་བརྗིད་པ་ལྟ་བུ། མདུན་རི་འབྲུའི་ཕུང་པོ་སྤུངས་པ་འདྲ་བ་ལ་རྐང་འཐུང་གི་ཕྲེང་བ་ཚར་དུ་དངར་བའི་ཁྲོད་ན་ཡིད་དུ་འོང་བའི་བྱ་དུ་མ་སྐད་སྙན་པར་སྒྲོགས་པ། དེའི་ཞོལ་དུ་བཀྲ་ཤིས་པའི་
མཚན་མ་དཔལ་པེའུ་དང་གསེར་ཉ་གྱེན་དུ་འཕྱོབས་མཛེས་པར་བྱས་པ། གཡས་ཀྱི་ཕྱོགས་ན་རི་དམག་དཔོན་རལ་གྲི་ཐོགས་ནས་ཕ་རོལ་གྱི་དཔུང་འཇོམས་པ་འདྲ་བ། ནུབ་རི་རྒྱལ་མོ་ཞེས་བྱ་བ་བྲག་བཻ་ཌཱུརྱ་བརྩེགས་པ་འདྲ་བ་ལ་རྩི་ཤིང་སྣ་ཚོགས་པ་
སྐྱེས་ཤིང་ཡིད་དུ་འོང་པའི་ཆུ་རྒྱུན་འབབ་པ། ལྷོ་ནུབ་ཀྱི་རི་རྩེ་མཐོ་ཞིང་ཅུང་ཟད་སྙུང་བའི་རྣམ་བ་ཅན་གྱིས་བཙུན་མོ་རིན་ཆེན་ཉེ་བར་མཚོན་པ་སོགས་ཕྱོགས་དང་ཕྱོགས་མཚམས་རྣམས་སུ་རྒྱལ་སྲིད་རིན་པོ་ཆེ་སྣ་བདུན་གྱི་མཚན་མས་མཛེས་པ། ཤར་གྱི་
ཕྱོགས་ན་རི་བཀྲ་ཤིས་སྐ་རགས་ཞེས་བྱ་བ་དུད་དཀར་གཡས་སུ་འཁྱིལ་བ་འདྲ་བ། མདུན་དུ་བསངས་ཆུ་ཞེས་ཡན་ལག་བརྒྱད་ལྡན་གྱི་ཆུ་ཀླུང་གཡུ་འཕྲུག་སྔོན་མོའི་ཚུལ་དུ་འབབ་པ། རྒྱ་པ་རིའི་གཡས་ཀྱི་བྲག་མགོན་པོ་བྱ་བར་མགོན་པོ་ཕྱག་དྲུག་པ་

[079A]༄༅། །གནས༑ རྒྱབ་རིའི་རྩེ་མོ་ལ་བདེ་མཆོག་གི་ཕོ་བྲང་གཡོན་ཕྱོགས་ཀྱི་རི་ནོར་བུ་སྤུངས་པ་འདྲ་བ་ལ་མགོན་དཀར་ཡིད་བཞིན་ནོར་བུ་སྒྲུབ་པ་པོ་ལང་ངོས་གྲུབ་སྩོལ་བའི་ཚུལ་གྱིས་བཞུགས་པ་སོགས་བཀྲ་ཤིས་ཤིང་ཡིད་དུ་
འོང་བའི་ས་དཔྱད་ལེགས་པ་དུ་མ་གསར་དུ་བཅོས་ཤིང་སྒྲོ་བཏགས་པ་ཙམ་མ་ཡིན་པར་དང་པོ་ཉིད་ནས་རང་འཁྲུངས་སུ་ཡོད་དོ། །དེར་མ་ཟད་དགེ་བཅུའི་ཡོན་ཏན་དང་ཡང་ལྡན་ཏེ། ཇི་སྐད་དུ། ཁང་ས་ཞིང་ས་ས་ཡི་དགེ་འཐུང་ཆུ་ཞིང་ཆུ་ཆུ་
ཡི་དགེ་གམ་འབྲོག་རྒྱང་འབྲོག་རྩྭ་ཡི་དགེ་ཁང་ཤིང་འབུད་ཤིང་ཤིང་གི་དགེ་ཁང་རྡོ་ཐབ་རྡོ་རྡོ་ཡི་དགེ་ཞེས་པ་ལྟར་ཁང་པའི་ས་དང་ཞིང་འདེབས་པའི་ས་སྟེ་སའི་དགེ་གཉིས་དང། བཏུང་བའི་ཆུ་དང་ཞིང་ལ་འདྲེན་རྒྱུའི་ཆུ་སྟེ་ཆུའི་དགེ་
གཉིས་དང། ཐག་ཉེ་བའི་འབྲོག་དང་རིང་བའི་འབྲོག་སྟེ་རྩྭའི་དགེ་གཉིས་དང། ཁང་ཤིང་དང་བུད་ཤིང་སྟེ་ཤིང་གི་དགེ་གཉིས་དང། ཁང་པ་རྩིག་པའི་རྡོ་དང་ཐབ་ཁའི་རྡོ་སྟེ་རྡོའི་དགེ་གཉིས་དང་དགེ་བཅུ་ཚད་པར་མངོན་སུམ་གྱིས་གྲུབ་པོ། །དེ་ལྟ་
བུའི་གནས་མཆོག་འདི་ཉིད་བཀའ་གདམས་གླེགས་བམ་ལས་གསལ་བར་ལུང་བསྟན་པ་ཡིན་ཏེ། རྒྱལ་བུ་དཀོན་མཆོག་འབངས་ཀྱི་སྐྱེས་རབས་ལས། ཤར་རྡོ་རྗེ་གདན་གྱི་བྱང་ཕྱོགས་ན། །གནས་པུར་རྒྱལ་བོད་ཅེས་བྱ་བ་ཡོད། །རིམ་ཐོན་པོ་
གནམ་གྱི་ཀ་བ་ཡོད། །མཚོ་དམའ་མོ་གཡུ་ཡི་མཎྜལ་ཡོད། །གངས་དཀར་པོ་ཤེལ་གྱི་མཆོད་རྟེན་ཡོད། །སྤང་སེར་པོ་གསེར་གྱི་ལྷུན་པོ་ཡོད། །དྲི་ཞིམ་པོ་སྨན་གྱི་བདུག་སྤོས་ཡོད། །སྟོན་བཀྲ་བ་གསེར་གྱི་མེ་ཏོག་ཡོད། །དབྱར་བཀྲ་པ་

[079B] །ཀྱེ་གངས་རིའི་མགོན་པོ་སྤྱན་རས་གཟིགས། །གནས་དེན་ཁྱེད་ཀྱི་ཞིང་ཁམས་ཡོད། །ཞིང་དེན་ཁྱེད་ཀྱི་གདུལ་བྱ་ཡོད། །ཀྱེ་གངས་རིའི་མགོན་པོ་སྤྱན་རས་གཟིགས། །རི་པདྨ་སྟོང་ལྡན་དབྱིབས་ལེགས་པ། །དུས་དགུན་
གསུམ་དཀར་པོ་ཤེལ་གྱི་མདོག་དུས་དབྱར་གསུམ་སྔོན་མོ་གཡུ་ཡི་མདོག་དུས་སྟོན་གསུམ་སེར་པོ་གསེར་གྱི་མདོག་དུས་དཔྱིད་གསུམ་ཁྲ་བོ་གཟི་ཡི་མདོག་མདོག་ཕུན་སུམ་ཚོགས་པའི་རི་བོ་ལ། །ལྟས་ཁྱད་པར་འཕགས་པའི་མཚན་མ་
ཡོད༑ ༑དུང་དཀར་པོ་གཡས་སུ་འཁྱིལ་བ་ལ། །དར་དམར་པོ་རཱ་གའི་ཅོད་པན་ཡོད། །མི་ཁྱོད་ཀྱི་སྙན་པ་ཕྱོགས་བཅུར་འཕེལ། །དཔལ་བེའུ་རི་རྐེང་བརྒྱན་པ་ལ། །ནགས་བཀྲ་ཤིས་ཡལ་འདབ་རྒྱས་པ་ཡོད། །མི་ཁྱོད་ཀྱི་བུ་སློབ་ཕྱོགས་
བཅུར་འཕེལ། །རི་བོ་གས་ཆད་གཡུ་ཡི་བུམ་པ་ལ། །ཆུ་ཡན་ལག་བརྒྱད་ལྡན་ཆུ་མིག་འབབ། །མི་ཁྱོད་ཀྱི་ཐུགས་རྗེས་བསིལ་བར་བྱེད། །གནམ་སྡོན་མོ་གཡུ་བྱའི་གདུགས་སུ་ཕུབ། །ལས་ཉོན་མོངས་ཚད་པ་ཞི་བར་བྱེད། །མི་ཁྱོད་ཀྱི་དགེ་
བཤེས་འཕེལ་བའི་རྟགས། །རི་ཟུར་གསུམ་བྲག་གཞུང་གནམ་དུ་མཐོ། །དེད་མཁའ་འགྲོའི་རྒྱལ་མཚན་བསྒྲེང་བ་འདྲ། །མི་ཁྱོད་ཀྱི་གནས་དེར་བསྟན་པ་སྤེལ། །ས་རྩེ་བརྒྱད་ལུང་པ་ཕྱོགས་སུ་གྱེས། །ཀྱེ་འཁོར་ལོ་རྩིབས་བརྒྱད་ཕུབ་པ་འདྲ། །
མི་ཁྱོད་ཀྱི་མི་མཐུན་གཅོད་པའི་རྟགས། །ཐང་ཆེན་པོའི་དཀྱིལ་ན་རི་ཆུང་ཉལ། །མཚོ་ཆེན་པོའི་ནང་གི་ཉ་མོ་འདྲ། །མི་ཁྱོད་ཀྱི་སྤྱན་སྔ་འཕེལ་བའི་རྟགས། །ཀྱེ་གངས་རིའི་མགོན་པོ་སྤྱན་རས་གཟིགས། །མི་ཁྱོད་ཀྱི་ཞིང་ཁམས་དེན་ཡོད། །ཞིང་
[080A]༄༅། །དེ་ན་ཁྱོད་ཀྱི་གདུལ་བྱ་ཡོད། །འབྲུ་སྣ་ཚོགས་སྨིན་པའི་ཞིང་ས་ཅན། །འབྲུ་བང་མཛོད་རྒྱས་པའི་རྟགས་སུ་བཟང། །ཤིང་སྣ་ཚོགས་རྒྱས་པ་ནགས་ཀྱི་ཁྲོད། །གནས་ཁང་བཟད་འཕེལ་བའི་རྟགས་སུ་བཟང། །
ཆུ་མི་ཆེ་རྒྱ་མཚོ་ཆེན་པོ་མེད། །ཆུ་མི་ཆུང་ཆུ་བོ་དཔག་མེད་འབབ། །ཆུ་སྙོམས་པས་ཡུལ་མི་རྟག་ཏུ་བདེ། །ཀྱེ་གངས་རིའི་མགོན་པོ་སྤྱན་རས་གཟིགས། །གནས་དེ་ནི་ཁྱེད་ཀྱི་ཞིང་ཁམས་ཡིན། །ཞིང་དེ་ན་ཁྱོད་ཀྱི་གདུལ་བྱ་ཡོད། །ཤར་ལྷུན་པོའི་
རྩེ་ནས་ཉི་མ་འཆར། །ཕྱོགས་གཞན་གསུམ་མི་ནོར་ཤུགས་ལ་གནས། །འཆར་མི་སྔ་སྔ་དུས་བསམ་གཏན་འཕེལ། །འཆར་མི་འཕྱི་ཉི་འོད་སྨིན་པ་ལ། །ལུས་བག་ཕེབས་བདེ་བར་སྤྱོར་བར་བྱེད། །རྒས་མི་སྔ་ཕོ་རབ་འདུན་སྟངས་འཕེལ། །རྒས་
མི་འཕྱི་མཛངས་མའི་ལས་རྣམས་འགྲུབ། །ཀྱེ་གངས་རིའི་མགོན་པོ་སྦྱན་རས་གཟིགས། །ཡུལ་བཀྲ་ཤིས་འབྱུང་དེ་ཁྱོད་ཀྱི་ཞིང། །ཞིང་དེ་ན་ཁྱོད་ཀྱི་གདུལ་བྱ་ཡོད། །ཅེས་སོ། །དེས་ལུང་བསྟན་ཚུལ་ནི། རྐང་པ་དང་པོ་གཉིས་ཀྱིས་
བོད་ཀྱི་ཡུལ་ཁམས་སྤྱི་ཙམ་ཞིག་བསྟན་ནས། བྱེ་བྲག་ཏུ་གནས་ཀྱི་ཁྱད་བར་ནི། རི་མཐོན་པོ་ཞེས་སོགས་ཀྱིས་སྟོན་པར་སྣང་ཞིང། དེ་ཡང་རི་མཐོན་པོ་གནམ་གྱི་ཀ་བ་ནི། བཀྲ་ཤིས་འཁྱིལ་དང་ཉེ་བའི་ནུབ་ཕྱོགས་ན་མཐོན་པོ་དཀྱིལ་འགེར་བྱ་
བའི་རི་མཐོན་པོ་ཞིག་ཡོད་པ་ལ་ཟེར། མཚོ་དམའ་མོ་གཡུ་ཡི་མཎྜལ་ནི་རྟ་རྫོགས་གཡུ་མཚོ་དང། གངས་དཀར་པོ་ཤེལ་གྱི་མཆོད་རྟེན་ནི་རྨ་ཆེན་སྤོམ་རའི་གངས་དང། སྤངས་སེར་པོ་གསེར་གྱི་ལྷུན་པོ་ཡོད་སོགས་ཤོ་ལོ་ཀ་གཅིག་གིས་བསངས་

[080B] ཀྱེ་གངས་རིའི་མགོན་པོ་སྤྱན་རས་གཟིགས། །ཞེས་སོགས་རྐང་པ་བཞི་ནི་གོ་སླ་བས་བརྗོད་མི་དགོས་སོ། །རི་པདྨ་སྟོད་ལྡན་དབྱིབས་ལེགས་བ། །ཞེས་པ་ནས། མི་ཁྱོད་ཀྱི་བུ་སློབ་ཕྱོགས་བཅུར་འཕེལ།།
ཞེས་པའི་བར་གྱིས་དགོན་པའི་ཤར་ངོས་ཀྱི་རི་མཎྜལ་ཀླད་ཞེས་བྱ་བ་པདྨ་འདབ་མ་སྟོང་དང་ལྡན་པ་འདྲ་བ། ངོས་རྣམས་སུ་ལྗོན་ཤིད་སྣ་ཚོགས་ཀྱིས་མཛེས་བ་དུས་བཞིར་ཁ་དོག་མི་འདྲ་བ་བཞི་འཆར་བ། དེ་དང་ཁ་སྤྲོད་ཀྱི་ཚུལ་དུ་བཀྲ་ཤིས་སྐ་རགས་ཞེས་
བྱ་བའི་རི་དུང་དཀར་གྱི་དབྱིབས་འདྲ་བ་ཞིག་ཡོད་པ་རྣམས་བསྟན། རི་བོགས་ཆད་གཡུ་ཡི་བུམ་པ་ལ། །ཞེས་སོགས་རྐང་པ་གསུམ་གྱིས་དགོན་པའི་ནུབ་ཕྱོགས་རྒྱད་གྲགས་གསུམ་ལྷག་གི་སར་ཀླུ་ཏི་ས་ཞེས་བྱ་བའི་རི་ཆུང་ཆུ་མིག་བརྒྱ་ཕྲག་འབབ་པ་དེ་
བསྟན༑ ཆུ་མིག་འདི་ལ་ཀླུ་འཛིན་པ་ལག་མང་དང། དུང་སྐྱོང་གཉིས་གནས་ཞེས་རྗེ་རང་ཉིད་ཀྱིས་གསུང་ངོ། །གནམ་སྔོན་མོ་གཡུ་བྱའི་གདུགས་སུ་ཕུབ། །ཞེས་པ་ནི་གཡུ་བྱ་རྨ་བྱའི་མིང་ཡིན་ལ། དགོན་པའི་ནུབ་ཕྱོགས་ཆེས་མི་རིང་བ་ན་རྨ་
བྱེད་བོ་ཞེས་བྱ་བའི་རི་ཕྱོགས་འགའ་ཞིག་ནས་བལྟས་ན་གདུགས་ཕུབ་བ་འདྲ་བ་ཡོད་པ་ལ་ཟེར། རི་ཟུར་གསུམ་བྲག་གཞུང་གནམ་དུ་མཐོ། །ཞེས་སོགས་རྐང་པ་གཉིས་ཀྱིས་དགོན་བའི་ཉེ་སྐོར་བྱིན་ནུབ་ཕྱོགས་སུ་རྒྱལ་མོ་ཞེས་བྱ་བ་བྲག་ཟུར་གསུམ་མཛེས་
ཤིང་མཐོ་བ་ནགས་ཚལ་སྣ་ཚོགས་ཀྱིས་བརྒྱན་པ་ཞིག་ཡོད་པ་ལ་ཟེར། ས་རྩེ་བརྒྱད་ལུང་པ་ཕྱོགས་སུ་གྱེས། །སོགས་རྐང་པ་གསུམ་གྱིས་རྩེ་གཞུང་བསྟན་པ་ཡིན་ཏེ། ད་ལྟ་ཡོངས་གྲགས་ལ་རྩེ་དྲུག་སྙིང་བདུན་ཟེར་ཡང། ཁྱུང་རྩེ་དད་སྤ་རྩེ་

[081A]༄༅། །གཉིས་བསྣན་པས་རྩེ་བརྒྱད་ཡིན་ནོ། །རྩེ་གཞུང་འདི་ས་པདྨ་འདབ་བརྒྱད། གནམ་འཁོར་ལོ་རྩིབས་བརྒྱད། རྩེ་ཆུ་གཡས་སྐོར་དུ་འབབ་བོ་སོགས་གནས་ཤིན་ཏུ་བཟང་བས་རྩེ་བརྒྱད་ཀྱི་ནང་ཚན་ཤ་ཕོ་རུ་རྩེའི་མདོར་གྲྭ་
ཚང་གསར་ཚུགས་ཀྱི་གཞི་འདིང་བར་མཛད། ཐང་ཆེན་པོའི་དཀྱིལ་ན་རི་ཆུང་ཉལ། །ཞེས་པ་ནི་ཐང་ཏིས་ལ་ཟེར། འབྲུ་སྣ་ཚོགས་སྨིན་པའི་ཞིང་ས་ཅན། །ཞེས་པ་ནི་སྣ་ཕྱོགས་འདིར་འབྲུ་སྣ་ཚོགས་བཏབ་ན་འཁྲུངས་པ་ལ་ཟེར། ཤིང་སྣ་ཚོགས་
སྐྱེས་པ་ནགས་ཀྱི་ཁྲོད། །ཞེས་པས་ལྷ་ཁང་དང་སྤྱིལ་བུ་དང་བུད་ཤིང་སོགས་ཀྱིས་མཐུན་རྐྱེན་ནགས་ཚལ་སྟུག་པོའི་ཡོན་ཏན་དང་ལྡན་བར་བསྟན་ཏེ། དེ་ཡང་བཀྲ་ཤིས་འཁྱིལ་ནས་བརྩམས་ཏེ་ཤར་ཕྱོགས་སུ་ཉིན་ལམ་གསུམ་གྱི་བར་དུ་ལྗོན་ཤིང་
སྣ་ཚོགས་སྐྱེས་པའི་ནགས་ཚལ་ཆེན་པོ་བར་མ་ཆད་པར་ཡོད་དོ། །ཆུ་མི་ཆེ་རྒྱ་མཚོ་ཆེན་པོ་མེད། །ཞེས་སོགས་རྐང་པ་གསུམ་གྱིས་དགོན་པའི་མདུན་དུ་འབབ་པའི་བསངས་ཆུ་ཞེས་པའི་ཡན་ལག་བརྒྱད་ལྡན་གྱི་ཆུ་ཀླུང་ཆེན་པོ་དེ་བསྟན། ཤར་ལྷུན་
པོའི་རྩེ་ནས་ཉི་མ་འཆར། །སོགས་རྐང་པ་གསུམ་གྱིས་དགུན་དུས་ཤར་རིའི་རྩེ་ནས་ཉི་མ་འཆར་བས་ཕྱོགས་གཞན་གསུམ་མི་འཁྲུལ་བར་ཤེས་པ་དང། དགུན་ཁ་ཉི་མ་འཆར་མི་སྔ་བས་བསམ་གཏན་འཕེལ་བར་བཤད། འཆར་མི་འཕྱི་ཉི་འོད་
སྨིན་པ་ལ། །ཞེས་སོགས་རྐང་པ་གཉིས་ཀྱིས་དབྱར་དུས་ཤར་རིའི་དམའ་ས་ནས་ཉི་མ་འཆར་སྔ་བས་ལུས་བག་ཕེབས་ཤིང་བདེ་བར་སྤྱོད་པ་དང། རྒས་མི་སྔ་ཕོ་རབས་འདུན་སྟངས་འཕེལ། །ཞེས་པ་དགུན་དུས་ནུབ་རིའི་དམའ་ས་ནས་ཉི་མ་ནུབ་

[081B] རྒས་མི་འཕྱི་མཛངས་མའི་ལས་རྣམས་འགྲུབ། །ཅེས་པ་དབྱར་དུས་ནུབ་རིའི་མཐོས་ནས་ཉི་མ་ནུབ་པས་ཉི་མ་རྒས་སྔ་བའི་དོན་ཡིན། ཀྱེ་གངས་རིའི་མགོན་པོ་སྤྱན་རས་གཟིགས། །ཞེས་པས། རྗེ་འདི་སྤྱན་རས་
གཟིགས་ཀྱི་སྤྲུལ་པར་གསུངས་སོ། །འདི་ལ་ཐོས་རྒྱ་ཆུང་བའི་ལོག་རྟོག་ཅན་འགའ་ཞིག་ན་རེ། དེ་ལྟར་ན་སྤྲུལ་སྐུ་གྲགས་པ་རྒྱལ་མཚན་གྱི་མ་འོངས་ལུང་བསྟན་ལས། གསང་བདག་གི་སྤྲུལ་པར་གསུང་བ་དང་འགལ་ལོ་ཞེ་ན་སྐྱོན་མེད་དེ། རིགས་
གསུམ་མགོན་པོ་རྒྱུད་གཅིག་ཏུ་བཀའ་གདམས་ཀྱི་གླེགས་བམ་ལས་གསུང་བའི་ཕྱིར། ཇི་སྐད་དུ། གླེགས་བམ་ལས། དེ་ཡང་རིགས་གསུམ་མགོན་པོ་ལས། །ཐ་དད་ཉིད་དུ་ག་ལ་འགྱུར། །སེམས་ཅན་ཀུན་ལ་སྤྱན་རས་གཟིགས། །
འདི་ནི་སྙིང་རྗེ་བྱམས་པའི་རིགས། །ང་ནི་སྙིང་རྗེ་ཆེན་པོ་ཉིད། །ང་ལ་སྤྱན་རས་གཟིགས་སུ་གྲགས། །ལུས་ངག་ཡིད་གསུམ་ཞི་འཇམ་པས། །འགྲོ་བ་ཀུན་གྱི་དཔལ་དུ་གྱུར། །འཇམ་པའི་དཔལ་དུའང་འགལ་བ་མེད། །ཀུན་མཁྱེན་ཤེས་རབ་ཆེ་
བའི་རིགས། །ཕྱག་སྟོང་རེ་ན་མི་རྟོག་པའི། །རྡོ་རྗེ་དཔའ་བོ་རེ་བཟུང་སྟེ། །གདུལ་དཀའ་འདུལ་བའང་ང་ཡིན་ནོ། །ཕྱག་ན་རྡོ་རྗེར་འགལ་བ་མེད། །དེ་ནི་དཔའ་བོ་དྲག་པོའི་རིགས། །དེ་གསུམ་རིགས་གསུམ་མགོན་པོ་ཉིད། །ཕྱོགས་སུ་མ་ཟད་
དངོས་ཡིན་ནོ། །ཞེས་གསུངས་པའི་ཕྱིར། འོན་འཇམ་དཔའ་རྩ་རྒྱུད་ལས། རྗེ་རིན་པོ་ཆེ་འཇམ་དཔལ་གྱི་སྤྲུལ་པར་བཤད་པ་མི་འཐད་པར་འགྱུར་ཏེ། ལྷོ་བྲག་མཁན་ཆེན་གྱིས་བྱམས་པའི་སྤྲུལ་པར་བཤད་པའི་ཕྱིར་ཞེས་སྨྲས་ན་ལན་ཅི་

[082A]༄༅། །ཡོད༑ དེས་ན་ཐ་མལ་པའི་རྒྱུད་ཐ་དད་པའི་དཔེས་དག་པའི་སྣང་བ་འཇལ་བར་འདོད་པ་ནི། བྱིས་པའི་འདོམ་གྱིས་ནམ་མཁའ་གཞལ་བ་དང་མཚུངས་སོ། །ཡུལ་བཀྲ་ཤིས་འབྱུང་དེ་ཁྱོད་ཀྱི་ཞིང། །ཞེས་པས་བཀྲ་
ཤིས་འཁྱིལ་བསྟན་ཅིང་དེར་མ་ཟད་བཀྲ་ཤིས་འཁྱིལ་ཞེས་བའི་མཚན་སྒྲ་ཚང་བར་བསྟན་ཏེ། གོང་དུ་དྲངས་བའི། ནགས་བཀྲ་ཤིས་ཡལ་འདབ་རྒྱས་པ་ཡོད། །ཅེས་པ་དང། དུང་དཀར་པོ་གཡས་སུ་འཁྱིལ་བ་ལ། །ཞེས་པ་གཉིས་བསྡོམ་
པའི་སྒོ་ནས་བསྟན་པའི་ཕྱིར། ཡང་གསུང་རབ་ཀྱི་དོན་རྒྱ་ཆེན་པོ་ལ་དབྱོད་པའི་བློ་གྲོས་ཀྱི་ནུས་པ་དང་བྲལ་ཞིང། ཕྲག་དོག་གི་གདོན་གྱིས་རང་དབང་དང་བྲལ་བ་འགའ་ཞིག་ན་རེ། བཀའ་གདམས་གླེགས་བམ་ལས་ལུང་བསྟན་པའི་གནས་ནི་རྭ་སྒྲེང་ཡིན་
པས་འདི་དང་སྦྱོར་བ་མི་རིགས་སོ་ཞེ་ན། རྭ་སྒྲེང་གི་གནས་སྐབས་དེར་བསྟན་པ་བདེན་མོད་ཀྱིས། འོན་ཀྱང་གནས་འདི་ལ་ཇི་སྐད་བཤད་པའི་ཁྱད་ཆོས་རྣམས་ཚད་བ་དང། ཚིག་གཅིག་ལ་དོན་མང་བ་ཡོད་པའི་ཕྱིར་སྐྱོན་མེད་དེ། དཔེར་ན་འཕགས་པའི་
ཡུལ་དུ་ཙ་རི་ཏྲ་ཡོད་པ་བཞིན་དུ། བོད་ཀྱི་ཡུལ་དུའང་ཙ་རི་ཏྲ་ལ་སོགས་པའི་གནས་ཐམས་ཅད་ཡོད་པར་མན་ངག་སྙེ་མ་ལས་གསུང་བ་བཞིན་ནོ། །དེ་ལ་འདི་སྐད་ཅེས་བྱ་སྟེ། གང་གིས་གཞི་ལག་མཐིལ་ལྟར་མཉམ་མར་གང་གསར་པའི་མེ་ལོང་དག་
ཀྱང་དམན་པ་ཉིད་བྱེད་མྱུ་གུ་སྔོན་པོ་འཁྲུངས་པ་ཡིན། །རལ་པའི་ཚོགས་ཀྱིས་མཛེས་པར་བྱས་གང་ནོར་འཛིན་འཁོར་ལོའི་བཞིན་རས་མ་ལུས་ནེ་ཙོའི་སྒྲོ་ཐུལ་གསར་བའི་དཔལ་དང་ལྡན་པ་བཞིན། །པདྨོའི་གཉེན་དང་ཆུ་ཤེལ་དབང་པོ་ཀུན་ཏུ་འབར་བའི་

[082B] །སྲས་བཅས་རྒྱལ་བའི་མ་གྲིན་པའི་པད་མཚོ་བསྟོད་བསྔགས་དང་མོ་བྱེ་བའི་གླུ་ཡིས་དེས་པར་འགེངས་བྱེད་བཀྲ་ཤིས་ཆུ་གཏེར་འཁྱིལ་འདི་རྨད། །ངོ་མཚར་བཀོད་པ་སྟོད་ལྡན་པའི། །
རིན་ཆེན་ས་འཛིན་དུ་མ་ནི། །གང་གི་ཕྱོགས་དང་ཕྱོགས་མཚམས་སུ། །ཡ་མཚན་སྟོན་སླད་འོངས་པ་བཞིན། །ཡིད་འཕྲོག་གང་དེའི་གཟི་བརྗིད་ཀྱིས། །ངེས་པར་རང་ཉིད་པ་མདོགས་ནས། །འོད་ཟེར་ལྡན་པའི་རི་བདུན་ཀྱང། །རོལ་མཚོའི་དབུས་
སུ་ཞུགས་སམ་སྙམ། །གཡུ་ཡི་ལོ་འདབ་རབ་རྒྱས་པ། །རྐང་འཐུང་གསར་བའི་ཕྲེང་བ་ནི། །ཚར་དུ་དངར་བ་ཡོངས་འདུ་ཡང། །ལྷུན་པོའི་རྩེ་མོར་སྙེགས་པ་འདྲ། །སྣ་ཚོགས་མདོག་ལྡན་གཉིས་སྐྱེས་ཚོགས། །འཕུར་ལྡིང་གར་གྱིས་རོལ་པ་
ནི༑ ༑ནགས་ཚལ་བདག་པོའི་མཛེས་པ་ལ། །ཆགས་པས་འཁྱུད་པར་བྱེད་པ་བཞིན། །ཡན་ལག་བརྒྱད་ལྡན་བདུད་རྩིའི་ཀླུང། །ལྷུང་ལྷུང་དལ་གྱིས་འབབ་པ་གང། །ཐུབ་བསྟན་འཛིན་པའི་མཆོད་ཡོན་དུ། །གདེངས་ཅན་བདག་པོ་སི་སྤྲེངས་སམ་
སྙམ༑ ༑ན་བུན་སྔོན་པོའི་ཟུར་ཕུད་རབ་མཛེས་འཇའ་ཚོན་གསར་བའི་འོག་བག་ཅན། །སྣ་ཚོགས་མེ་ཏོག་འབར་བའི་ཚལ་དུ་བུང་པའི་ན་ཆུང་མགྲིན་རྔ་རྡུང། །དྭངས་བསིལ་འབབ་ཆུའི་མཆོད་ཡོན་དད་ལྡན་ནེའུ་སིང་གསར་བའི་སྨད་གཡོགས་ཀླུབས། །
ཡ་མཚན་ཐམས་ཅད་གཅིག་ཏུ་སྤུངས་འདི་འཇིག་རྟེན་བྱེད་པོས་བསྐྲུན་མིན་ནམ། །འདི་ནི་པད་དཀར་འཛིན་པའི་ཡེ་ཤེས་ཀྱི། །སྒྲུ་མས་སྤྲུལ་པའི་ངོ་མཚར་ཕོ་བྲང་སྟེ། །དཀོན་མཆོག་ཀུན་འདུས་སྐྱེ་དགུའི་བསོད་ནམས་ཞིང། །ཁྲིམས་ལྡན་དགེ་

[083A]༄༅། །འདུན་འདུས་པའི་གཙུག་ལག་ཁང། །སྐལ་བཟང་བློ་གསལ་དད་མོ་བྱེ་བའི་ཚོགས། །རྩོད་ངག་དབྱངས་སྙན་སྒྲོགས་པའི་རོལ་མཚོ་སྟེ། །རིག་པ་འཛིན་རྣམས་གྲུབ་པ་བརྙེས་པའི་གནས། །ཚངས་སྤྱོད་ཉན་
ཐོས་དགོན་ཆེན་ཞེས་སུ་གྲགས། །ཡོངས་འདུའི་ལྗོན་པས་ལྷུན་པོའི་གཙུག་བཞིན་དུ། །བདག་ཉིད་ཆེན་པོ་གང་གི་ཞབས་མཐིལ་ཚོན། །བཀྲ་ཤིས་འཛིན་མར་བཀོད་པའི་དགེ་ལེགས་ཀྱིས། །ཕྱོགས་ཀུན་མྱ་ངན་མེད་པའི་སྐལ་བཟང་འཛིན། །
ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །དེ་དག་ནི་འཕྲོས་དོན་ནོ། །དེ་ནི་དཀྱུས་ལ་འཇུག་པར་བྱ་སྟེ། གནས་དེར་ས་བརྟག་བསླང་སོགས་བྱས་ཟིན་ནས། རྒན་གྱའི་དཔོན་པོ་པཎྜི་ཏས་གདན་དྲངས། ཆིབས་བསུ་དང། བསྙེན་བཀུར་
ཟང་ཟིང་གི་འབུལ་ནོད་གྱ་ནོམ་པ་ཕུལ་ཏེ་ཆོས་འབྲེལ་ཞུས། དཔོན་པོ་པཎྜི་ཏས་འདོད་པ་ལྟར། བྲག་དཀར་གྱི་གནས་ལ་གཟིགས་པས་བྲག་མགོ་སྦང་གིས་བཏུམ་ཞིང། ཀླུའི་གཟུགས་འདྲ་བའི་ལྟོ་བ་ལ་དགོན་པ་ཆགས་འདུག་པས་ས་དཔྱད་ལེགས་
པོ་མི་འདུག་གསུང། མགར་རྩེ་དཔོན་སློབ་གནས་དེར་བྱོན་ཏེ་འབུལ་ནོད་ངོས་གཙང་བ་ཕུལ་ཏེ་དམ་པའི་ཆོས་ཀྱི་བཀའ་དྲིན་ཞུས། ཉམས་ལེན་གང་ལ་བྱེད་ཀི་ཡོད་ཅེས་དྲི་བ་མཛད་པས། དོན་གོ་རྒྱུ་ཆེར་མི་འདུག་ཀྱང། བསྟན་པའི་ཞབས་འདེགས་
སུ་བསམ་ནས་རི་ཁྲོད་པ་རྣམས་ལ་བསྐྱེད་རྫོགས་ཀྱི་རྩི་བཞག་རེ་གཏོང་གི་ཡོད་ཞུས་པས་ཐུགས་ཤིན་ཏུ་དགྱེས་པར་གྱུར། ཕྱིས་སུའང་མ་གར་རྩེ་བླ་རྒན་འདི་བསམ་པ་རྒྱ་ཆེན་པོ་འདུག་ཅེས་བསྔགས་བརྗོད་ཡང་ཡང་མཛད། ཧོར་ཚད་ནས་རབ་འབྱམས་

[083B] མགོ་བསྐུ་སྐྱེ་བཅས་མཇལ་མི་མང་པོ་བྱུང་བ་ལ་འདོད་ཆོས་དུ་མ་སྩལ། རྗེ་ཉིད་ཀྱི་གསུངས་ལྟར་དེ་ཕྱོགས་ཀྱི་དཀའ་རམ་རྣམས་དང། ཞབས་ཕྱིའི་དཀའ་རམ་རྣམས་ལ་ཕན་ཚུན་མཚན་ཉིད་ཀྱི་རྩོད་པ་ཡུན་རིད་པོ་བྱས་པར་གཟིགས་
རྟོག་གནང་ཞིང་ཐུགས་མཉེས་པའི་རང་བཞིན་འབའ་ཞིག་མཛད། ཚོགས་པ་སྟོང་རྭ་ཅན་འདུས་པ་ལ་ཟབ་རྒྱས་ཆོས་ཀྱི་བཀའ་དྲིན་ཡང་དག་པར་སྩལ་ཏེ། ལ་ལ་མངོན་མཐོ་དང། ལ་ལ་ཐར་པ་དང། ལ་ལ་ཐམས་ཅད་མཁྱེན་པའི་རྒྱུ་ལ་འགོད་པར་
མཛད༑ དད་སྟོབས་དང་ལྡན་པ་རྒན་ཀྱ་པཎྜི་ཏའི་གཙོས་རྒན་ཀྱ་སྟོད་སྨད་ཀྱི་སྐྱ་སེར་མཐའ་དག་གིས་དད་པོས་ཀུན་ནས་བསླངས་ཏེ་གསེར་དངུལ། དར་ཟབ། རྟ་ནོར། ར་ལུག་ཟམ་རས་སོགས་ཕྱི་ནང་གི་ཉེར་སྤྱོད་ཀྱི་འབུལ་བ་སྤམས་མཐོ་བ་ཕུལ། ཟླ་
བ་ལྔ་པའི་ཚེས་ལ་སླར་ཡང་རང་གི་གདན་ས་བཀྲ་ཤིས་འཁྱིལ་དུ་ཕེབས། ཞལ་ནས། དགོན་པའི་ས་འདུལ་གྱི་ཆེད་དུ་ངེད་འཚམས་ལ་སྡོད་རྒྱུ་ཡིན། གཞི་བདག་རྣམས་ཀྱིས་ས་ཆ་འདི་བྱིན་ན་ལེགས། མ་བྱིན་ན་འབྲོག་དགོས་གསུངས་ནས་ས་འདུལ་
གྱི་ཆེད་དུ་སྐུ་འཚམས་དམ་པར་མཛད་དོ། །འཚམས་གྲོལ་ནས། གནས་འདིའི་གཞི་བདག་ཐམས་ཅད་དཀར་ཕྱོགས་པར་སྣང་བས་དགའ་བཞིན་དུ་ངེད་ལ་གནས་སྟེར་བར་འདུག་སྔོན་ཆད་སུ་ལ་ཡང་མ་བྱིན་པར་མི་མ་ཡིན་འདི་རྣམས་ཀྱིས་བསྲུང་བསྡད་
པ་འདྲ་གསུང། ཕྱག་མཛོད་པ་སྡེ་པ་བློ་བཟང་དོན་གྲུབ་ཀྱིས། སྐུ་འཚམས་ནང་དུ་རྟགས་ཅི་འདྲ་བྱུང་ཞུས་པར། རྟགས་གཞན་མ་བྱུང། སྔོན་གྱི་སྐྱེ་བ་འགའ་དྲན་བྱུང་གསུང། སྐབས་དེར་གསལ་བར་མ་གསུང་ཡང། ཕྱིས་གྱི་གསུང་སྒྲོས་ཀྱི་

[084A]༄༅། །བབས་ལ་དཔགས་ན། མ་ཅིག་གི་སྲས་སྟོང་སྡེ་ངག་གི་དབང་ཕྱུག་ཡིན་པ་དང། རྗེ་རང་གི་སྐལ་བའི་གཏེར་མ་ཅིག་གིས་སྤས་ཡོད་པ་རྣམས་ལ་དགོངས་པ་འདྲ་ཞེས་སློབ་མ་རྣམས་གླེང། རབ་འབྱམས་པ་གྲགས་པ་བླ་
འཚབ་ཏུ་བསྐོ་བཞག་མཛད་དེ། བོ་ཏི་ལྔ་དང། བསྡུས་གྲྭའི་རྩི་བཞག་རྣམས་སྔར་སྲོལ་ལྟར་འཆག་མེད་དུ་བཏང། དེ་ནས་བདུན་ཕྲག་གཅིག་གི་རིང་རྗེ་རང་ཉིད་ཀྱིས་ཐུགས་ཁུར་བཞེས་ཏེ། འཇིགས་བྱེད་ཀྱི་ཞི་རྒྱས་ཀྱི་སྤྱིན་སྲེག་གང་མང་མཛད་
རྒྱུད་ནས་བཤད་པ་བཞིན་བུམ་གཏེར་སྤ་བ་དང། སྒོ་བཞིའི་གསོལ་འདེབས། བགེགས་ལ་བཀའ་བསྒོ་བ་སོགས་ས་ཆོག་གི་སྐབས་ལྟར་ས་འདུལ་གྱི་ཆོ་ག་ཐམས་ཅད་མ་ཚང་བ་མེད་པར་སྒྲུབ་པོ། །དེ་ནས་ཨུར་གེ་ནས་གདན་དྲངས་པ་ལྟར་རྩེ་གཞུང་དུ་
བྱོན༑ དེར་ཞག་མ་བཅོ་ལྔའི་ཆོས་ཐོག་བཙུགས་ནས། རབ་འབྱམས་པ་གྲགས་པས་སྔར་ལྟར་རྩི་བཞག་བཏང། རྗེ་རང་ཉིད་ཀྱིས་ཉིན་རེ་བཞིན་ལེགས་བཤད་སྙིང་པོ་དང་སྟོང་ཐུན་གཉིས་སྦྲགས་པའི་གཟབ་བཤད་རྒྱས་པ་སྩལ། ལ་མོ་བདེ་
ཆེན་ནས། ཐུབ་བསྟན་ཡོངས་རྫོགས་ཀྱི་བཤེས་གཉེན་དཔོན་སློབ་གྲགས་པ་རྒྱ་མཚོ་འཁོར་བཅས་བྱོན་ཏེ་འབུལ་ནོད་གྱ་ནོམ་པ་ཕུལ། སྔ་སོར་གྲྭ་སར་བཞུགས་སྐབས་ནས་ཕན་ཚུན་འབྲེལ་ཆེ་བར་ཡོད་པས་མཇལ་ཙམ་ནས་ཐུགས་ཡིད་འདྲེས་པར་གྱུར་
ཏེ་གསུང་གླེང་ཤིན་ཏུ་དམར་བ་མཛད། ཁོང་གིས་གསོལ་བ་བཏབ་སྟེ། འཇམ་དབྱངས་ཆོས་སྐོར་གྱི་རྗེས་གནང་ལུང་དང་བཅས་པ་ལེགས་པར་སྩལ། སྤྱན་སྔ་ན་འཁོད་པའི་སྡེ་སྣོད་འཛིན་པ་རྣམས་ཀྱིས་ཀྱང་བདེ་ཆེན་ཆོས་རྗེ་ལ་ཆོས་འབྲེལ་ཞུས་

[084B] དགོངས་པར་མ་བབས་ཏེ། དེ་འདྲ་མིན་འདི་ཡིན་གསུང་ནས་རྗེ་རང་གིས་འཐེན་པར་མཛད་དེ་ལ་མོའི་གྲྭ་པ་རྣམས་ལ་སློབ་པར་གནང། དཔོན་སློབ་ཀྱིས་བདེ་ཆེན་ལ་ཕེབས་དགོས་
ཞེས་ཞུས་པས། ཟླ་བ་དེ་ཀའི་རྗེས་མ་ལ་འབྱོན་པར་ཞལ་གྱིས་བཞེས། བར་སྐབས་ཤིག་ཡོངས་ཀྱི་དགེ་བའི་བཤེས་གཉེན་ཆེན་པོ་མཁས་དབང་བྱ་བྲལ་རབ་འབྱམས་པ་ཆོས་སྐྱོང་རྒྱ་མཚོ་བྱོན་ནས་བསྙེན་བཀུར་དང། འབུལ་བའི་དངོས་པོ་གྱ་ནོམ་
པ་བསྟབ། ཁོང་པའི་བཞེད་པ་ལྟར། འདོད་ལྷ་དུ་མའི་རྗེས་གནང་དང། ལྗགས་རྩོམ་གྲྭས་ཚིག་གསལ་གྱི་ཚད་མའི་རྣམ་བཤད་ཀྱི་ལུང་དང། འཇིགས་བྱེད་ཆོས་འབྱུང་གི་སྟོད་ཆའི་བཤད་ལུང་བཅས་སྩལ། ཁོང་གིས་མདོ་སྔགས་ཀྱི་དཀའ་གནས་
ལས་བརྩམས་བའི་དོགས་གཅོད་མང་པོ་ཞུས་པ་ལ་ལན་ལེགས་པར་སྩལ་ཏེ། ཐེ་ཚོམ་བསལ་བས་དགེ་བཤེས་པ་ཡང་ཞེ་ཐག་པ་ནས་དང་པའི་རྣམ་འགྱུར་ལྷུར་བླངས། ཁྱེད་ཀྱི་ཐུགས་དམ་གང་ལ་མཛད་གྱིན་ཡོད་ཅེས་བཀའ་འདྲི་གནང་བར། སྡིག་
སྒྲིབ་སྦྱོངས་ཕྱིར་དུ་གཟུངས་སྔགས་འགའ་ཞིག་འདོན་གི་ཡོད་ཞུས་པ་ལ། ཐུགས་མ་རངས་པའི་ཚུལ་མཛད་དེ། ཁྱེད་དགེ་བཤེས་ཆེན་པོ་ཡིན་པས་ཉམས་ཁྲིད་ཅི་རིགས་སྐྱོང་གི་ཡོད་འགྲོ་གསུང་བའི་ལན་དུ། ལམ་ཁྲིད་ལ་མོས་པ་མ་ཆད་ཙམ་རེ་བྱེད་
གིན་བདོག་ཞུས་པས་ཐུགས་ཤིན་ཏུ་དགྱེས་པར་གྱུར་ཏེ། དེ་ལྟར་གནང་བ་བཀའ་དྲིན་ཆེ། ཕྱིན་ཆད་ཀྱང་དེ་བཞིན་མཛད་དགོས་གསུང་ཞིང་ཁོང་བ་སྔར་གྱི་དགེ་བཤེས་བགྲེས་པ་ཡིན་པས། ཕར་ལ་ཡང་གུས་འདུད་ཆེན་པོ་གནང། དཔོན་རིན་པོ་ཆེ་
[085A]༄༅། །ནས་སྐུ་གསུང་ཐུགས་རྟེན་མང་པོ་གསར་དུ་བཞེངས་པར་རབ་གནས་གནང་དགོས་ཞུས་པ་ལྟར། ཉི་མ་གསུམ་གྱི་རིང་དགེ་ལེགས་ཆར་འབེབས་ཀྱི་ནང་བཞིན་ཕྱག་ལེན་རྣམ་པར་དག་པའི་སྒོ་ནས་རྟེན་རྣམས་ཡེ་ཤེས་པའི་
ངོ་བོར་བསྒྲུབ་ཏེ་བྱིན་རླབས་ཀྱི་སྣང་བཟད་མི་ཤེས་པའི་རང་བཞིན་དུ་མཛད། ཡོན་བདག་བསྒོ་བའི་སྐབས་སུ་གསུང་བཤད་མཐའ་རྒྱས་སུ་སྩལ་ཏེ། སྐྱེ་བོ་བློ་གྲོས་ཀྱི་ནོར་དང་ལྡན་པ་རྣམས་ཀྱི་ཡིད་ཀྱི་པདྨོ་ལེགས་བཤད་ཀྱི་ཟེར་གྱིས་ཆེས་ཆེར་རྒྱས་པར་
མཛད་དོ། །སྦྱིན་བདག་དམ་པ་མིའི་དབང་པོ་ནས་བཀའ་དྲིན་བས་བ་ཆེད་དུ་གསེར་དངུལ། གོས་དར། རྟ་ནོར་ལུག་གསུམ་སོགས་འབུལ་བའི་དངོས་པོ་གྱ་ནོམ་པས་ཐོག་དྲངས། ཚན་གྲངས་ཁྲི་ཕྲག་ལས་བརྒལ་བ་ཕུལ། ལོ་དེར་ཟླ་བཤོལ་ཡོད་
པས། བདུན་པ་སྔ་མའི་ཚེས་བཅུ་གསུམ་གྱི་ཉིན་ལ་མོ་བདེ་ཆེན་དུ་ཆིབས་ཁ་བསྒྱུར། རཱ་ངན་ཐར་ཤུལ། ཀོང་པ། ཁྲི་ཀ་པ་སོགས་ལམ་བར་དུ་འཁོང་པ་རྣམས་ཀྱིས་བསྙེན་བཀུར་དང། འབུལ་བ་གཟབ་སྟེ་ཕུལ་བར་ཟབ་རྒྱས་ཆོས་ཀྱི་བཀའ་དྲིན་
སྩལ་ཏེ་ཕན་བདེའི་ལམ་ལ་བཀྲི་བར་མཛད། ཚེས་པ་དགུའི་ཉིན་བདེ་ཆེན་ཆོས་རྗེ་གྲགས་པ་རྒྱ་མཚོའི་ཞལ་སྔ་ནས་དང། ཁྲི་རྒྱ་ནག་པའི་སྤྲུལ་སྐུ་རིན་པོ་ཆེ་རྣམ་པ་གཉིས་ཀྱི་གཙོས་རྟ་བ་བརྒྱ་ཕྲག་ལྷག་ཙམ་ཆིབས་བསུར་བྱོན་པ་ལ། ཁྲི་རིན་པོ་ཆེའི་སྤྲུལ་
སྐུར་དད་གུས་དང། བཀུར་གཟོས་ཆེན་པོ་མཛད། དེའི་སང་ཉིན་གདུགས་དང་རྒྱལ་མཚན། རོལ་མོ་སོགས་མཆོད་རྫས་སྣ་ཚོགས་པ་ཐོགས་པས་སེར་སྦྲེང་གིས་མདུན་བསུས་ཏེ་བདེ་ཆེན་དུ་ཕེབས། དགེ་བཤེས་སྤྱན་སྔ་བའི་རྣམ་འཕྲུལ་དུ་གྲགས་པ་

[085B] ཕན་ཚུན་ཐུགས་ནང་གཤིན་པའི་གསུང་འཕྲོས་ཀྱང་འཕེལ་བར་བྱུང། སྤྱི་སྒེར་སོ་སོ་ནས་ཞབས་ཏོག་དང་བསྙེན་བཀུར་ལེགས་པར་ཕུལ། བདེ་ཆེན་གྱི་ཚོགས་སུ་མང་ཇ་དང་
འགྱེད་སྤྱི་འཇོག་གྱ་ནོམ་པ་གནང། ཞབས་དྲུང་རིན་པོ་ཆེའི་སྐུ་ཞབས་དང། ཁྲི་ཆེན་སྤྲུལ་སྐུ་འཇམ་དབྱངས་བའི་ཞལ་སྔ་ནས་དང། དཔོན་སློབ་གྲགས་པའི་ཞལ་སྔ་ནས་ཀྱིས་ཐོག་དྲངས། དགེ་འདུན་ཁྲིར་ཉེ་བ་འདུས་པ་རྣམས་ལ་ཉི་མ་གཉིས་ཀྱི་རིང་ལྟ་ཁྲིད་
རྒྱས་པ་གཟབ་བཤད་གྱིས་བརྒྱན་པ་དང། དེ་ནས་ལྷོ་བྲག་སྙན་བརྒྱུད་ཀྱི་ལུང་དང་རྗེས་གནང་ཚང་མ་དང། གཞན་ཡང་འདོད་ཆོས་དུམ་སྨིན་རྒྱས་སུ་སྩལ་པས་མཆོག་དམན་པར་མའི་ཉན་པ་པོ་མཐའ་དག་གི་ཡིད་ཀྱི་བུམ་བཟང་ཟབ་རྒྱས་བདུད་རྩིའི་གདམས་པས་
ཅི་ཡང་གང་བར་གྱུར་ཏོ། །བཅོ་ལྔའི་ཉིན་ཚོགས་སུ་བྱོན་ནས་སོ་ཐར་གྱི་མདོ་གསུང། དེར་ཞག་མ་བཅུའི་རིང་བཞུགས་པས་ཉིན་རེ་བཞིན་སྟོན་ཆེན་དྲངས་ཤིང། སྟོན་མོའི་བཞུགས་གྲལ་དུ་ཐོག་མར་རིག་པའི་དབང་ཕྱུག་ངག་དབང་འཕྲིན་ལས་དང། ལུང་རིགས་
སྨྲ་བའི་དབང་པོ་ངག་དབང་བཀྲ་ཤིས་པའི་ཞལ་སྔ་ནས་གཉིས་འབེལ་གཏམ་ལ་བཞེངས་ཏེ་བགྲོ་གླེང་མཛད་པས་ཕྱོགས་གླང་དང། ཆོས་གྲགས་གཉིས་དམ་པའི་ཆོས་ཀྱི་བརྒལ་བརྟག་ལ་གདན་འཇོམ་པ་ལྟར་གྱུར་ཏེ། རྗེ་ཉིད་ཀྱང་ཞལ་འཛུམ་པ་དང་བཅས་
ཐུགས་དགྱེས་པའི་རང་བཞིན་མཛད་ཅིང་ལྟད་མོ་པ་ཐམས་ཅད་ཀྱང་ངོ་མཚར་བར་གྱུར་ཏོ། །ཉི་མ་ཕྱི་མ་རྣམས་ལ་ཁོང་ཚོའི་དགེ་བཤེས་རེ་དང། ཞབས་ཕྱིར་འབྲང་བའི་དགེ་བཤེས་རེ་བགྲོ་གླེང་བྱས་ཤིང་ཆོས་གླར་ཡང། ཕན་ཚུན་རིགས་ལུང་གཏོང་རེས་བྱས་

[086A]༄༅། །པས་ལེགས་བཤད་ཀྱི་དགའ་སྟོན་མཆོག་ཏུ་འཕེལ་ཞིང། མཁས་པ་རྣམས་ཡིད་རངས་པར་གྱུར། འདི་ཙམ་གྱིས་ཀྱང་དུས་མཐར་བསྟན་པའི་དམིགས་རྐྱེན་ཤིན་ཏུ་ཕན་པར་མཐོང་སྟེ། དེང་སང་སྟོན་གྲལ་དུ་འདུས་པ་
རྣམས་ནི་བཟའ་བཏུང་གི་བརྣབ་སེམས་དང། ངག་འཁྱལ་གྱི་དུས་འདའ་བར་སྣང་བས་སོ། །ཞབས་དྲུང་རིན་པོ་ཆེའི་སྐུ་ཞབས་ནས་གསེར་དངུལ། གོས་དར། རྟ་ནོར་སོགས་ཕྱི་ནང་གི་འབུལ་པའི་དངོས་པོ་སྤམས་མཐོབ་བསྟབ། བདེ་ཆེན་དཔོན་
སློབ་རིན་པོ་ཆེས་ཀྱང་རྟ་བཞི་བཅུའི་གཙོས་འབུལ་བ་ངེས་གཙང་བ་དང། ཁྲི་ཆེན་མཆོག་གི་སྤྲུལ་པའི་སྐུ་རིན་པོ་ཆེས་ཀྱང་འབུལ་ནོད་རྒྱ་ཆེར་ཕུལ། གཞན་ཡང་ཉིན་རེ་བཞིན་མཇལ་བ་སྐྱེས་ཕོ་མོ་གྲངས་མེད་པ་སྤྲིན་བཞིན་འདུས་ཏེ་ཟང་ཟིང་གི་འབུལ་བ་མཐའ་
ཡས་པ་བསྟབ་པ་རྣམས་བདག་གིར་བཞེས་ཏེ་བྱང་ཆེན་དུ་བསྔོ་བའི་བཀའ་དྲིན་མཛད། ཞབས་དྲུང་རིན་པོ་ཆེའི་སྐུ་ཞབས་སུ་མགོན་པོ་ཞལ་གྱི་རྗེས་གནང་གསན་ཞིང་ཕན་ཚུན་ཐུགས་ཡིད་ཤིན་ཏུ་གཅུགས་པར་གྱུར། དེར་བསྟན་པ་དང་འགྲོ་བའི་དོན་རྒྱ་ཆེར་
མཛད་ནས་ཕྱིར་ཆིབས་ཁ་བསྒྱུར་བའི་ལམ་ཐོགས་སུ། དགོན་ལུང་ནས་གདན་འདྲེན་གྱི་བང་ཆེན་པ་འབྱོར་ཏེ་སྙན་གསན་ཕུལ། ལྕང་སྐྱ་རིན་པོ་ཆེ་ཕོ་བྲང་ནས་ཕེབས་རྒྱུ་ཡིན་ཞུས་པས་ཐུགས་ཤིན་ཏུ་དགྱེས་ནས་ང་རང་གི་བླ་མ་ལ་མཇལ་དགོས་པས་ཡོད་ཆོག་
གསུངས་ནས་ཞལ་བཞེས་མཛད། དེ་ནས་ཀབ་རོན་ཆུ་ཚན་ཁར་ཞག་ཤས་བཞུགས་ནས་སྐུའི་འཕྲོད་རྟེན་མཛད་དེ། བདུན་པ་ཕྱི་མའི་ཚེས་ལ་བཀྲ་ཤིས་འཁྱིལ་དུ་ཕྱག་ཕེབས། དེ་ནས་དགོན་པ་གསང་བཞེངས་ཀྱི་གཞི་འདིང་བར་མཛད་པ་ལ། སྦྱིན་བདག་

[086B] ཕྱིང་པའི་གྲུ་གྲུ་བཞི་ཚོགས་པ་བརྒྱད་བརྒྱ་ཙམ་ཚུད་བ་ཞིག་ཕུལ་བ་འདུ་ཁང་བྱས། དེ་དང་དུས་མཚུངས་སུ་སྐྱ་ཀྱའི་གཅོད་པས་ཚོགས་ཁྲོ་ཆེན་པོ་ཞིག་ཕུལ་བས་རྟེན་འབྲེལ་ལེགས་པར་འགྲིག་དཔོན་རིན་པོ་ཆེ་ནས་གྲྭ་པ་བརྒྱ་
རྣམ་རྒྱལ་ཚེ་བརྟན་གྱིས་གྲྭ་པ་བརྒྱ། མཁན་པོ་ནོ་མོན་ཧན་གྱིས་གྲྭ་པ་བཅུ་ལྷག་ཨེར་ཁེ་དའི་ཆིང་གིས་གྲྭ་པ་ཁ་ཤས་ཕུལ་བ་དང། ཞབས་ཕྱིའི་དཀའ་རམ་བཅས་ཁྱོན་བསྡོམ་གྲྭ་པ་སུམ་བརྒྱ་ལྷག་འདུས་པ་ལ། ཟླ་བ་དེ་ཀའི་ཚེས་བཅུ་གསུམ་གྱི་ཉིན་ཆོས་
ཐོག་གསར་དུ་བཙུགས་ནས། ཉིན་རེ་བཞིན་རྗེ་རང་ཉིད་ཀྱིས་རྩི་བཞག་གནང་ཞིང། ལམ་རིམ་ཆེན་མོའི་བཤད་ལུང་ཡང་སྩལ། གྲྭ་ཚང་གསར་དུ་ཚུགས་པའི་དགའ་སྟོན་ལ། བླ་བྲང་ནས་ཐོག་མང་བཀྲ་ཤིས་ཁ་བཏགས་ཀྱི་འགྱེད་བཅས་འགྱེད་སྣ་མང་པོ་
བཏང༑ དཔོན་རིན་པོ་ཆེ་ནས་མང་འགྱེད་ཁ་ཤས་གནང་ཞིང། གཞན་སྦྱིན་བདག་སོ་སོ་ནས་མང་འགྱེད་སོགས་དམ་པའི་ཆོས་ཀྱི་མཐུན་རྐྱེན་ཆར་བཞིན་བབས་པར་གྱུར་ཏོ། །ཆོས་གྲྭའི་སྒྲིགས་ལམ་མཐའ་དག་བཀྲ་ཤིས་སྒོ་མང་ལྟར་བྱེད་དགོས་པ་དང་
ཚོགས་ནས་འཇིགས་བྱེད་བདུད་ལས་རྣམ་རྒྱལ་དང། ཁྲོ་བཅུ་གཉིས་དགོན་པ་ནམ་གནས་ཀྱི་བར་དུ་མ་ཆག་པ་བྱེད་དགོས་པའི་བཀའ་ཁྱབ་ཀྱང་ལེགས་པར་སྩལ། གསོ་སྦྱོང་བཅོ་ལྔ་པ་དང། བཅུ་བཞི་པ་གཉིས་ལ་སོ་ཐར་གྱི་མདོ་ཡང་རྗེ་རང་ཉིད་
ཀྱིས་སྒྲོགས་པར་མཛད། ཟླ་བ་བརྒྱད་པའི་ཚེས་གཅིག་ལ་ཆོས་མཚམས་བྱས་ཤིང་རྗེ་རང་ཉིད་ཕེབས་ནས། ཚོགས་གཏམ་ཞིབ་རྒྱས་གནང། འཆད་ཉན་ལས་བྱུང་བའི་འདུ་བྱས་ཀྱི་དགེ་རྩ་རྣམས་ཀྱང་བསྟན་འགྲོའི་ཕན་བདེའི་རྒྱུར་བསྡོ་སྨོན་ཡང་དག་

[087A]༄༅། །གིས་འཚམས་སྦྱོར་བར་མཛད། བཀའ་ལས། ཕྱིན་ཆད་ཆོས་ཐོག་ལ་མང་ཇ་བདུན་རེ་དང། ཆོས་མཚམས་ལ་ལྔ་རེ་ཐོད་གསུང་བལྟར། ལས་སྣེ་རྣམས་ཀྱིས་ཀྱད་གསུང་བཞིན་བསྒྲུབས་པས་ད་ལྟའི་བར་དུ་མ་ཆག་
པར་གཏོང་བཞིན་པ་ཡིན་ཏེ་བླ་མའི་བྱིན་རླབས་སུ་སྣང་ངོ། །དེ་ནས་སྡེ་སྣོད་རྒྱ་མཚོའི་ཕ་རོལ་ཏུ་སོན་པའི་དགེ་བའི་བཤེས་གཉེན་ཆེན་པོ་དཔོན་སློབ་དཀའ་བཅུ་པ་ངག་དབང་བཀྲ་ཤིས་ལ་ཁྱོད་ཀྱི་བླ་མ་གྱིས་ལ་རྩི་བཞག་ཐོང་གསུང་ནས་ཆོས་ཀྱི་རྒྱལ་ཚབ་ཏུ་དཔང་
བསྐུར་བར་མཛད་དོ། །བརྒྱད་པའི་ཚེས་གསུམ་གྱི་ཉིན་དགོན་ལུང་དུ་ཆིབས་ཁ་བསྒྱུར། ལམ་བར་དུ་སྟོང་འཁོར་དགོན་པས་གདན་དྲངས་ཏེ་བསྙེན་བཀུར་དང། ཞབས་ཏོག་ཡང་དག་པ་བསྒྲུབ། དེ་ནས་དགོན་ལུང་དུ་འབྱོར་བའི་ཉིན་ཆིབས་བསུ་དང་
དུར་སྨྲིག་འཛིན་པའི་ཕྲེང་བ་ཚར་དུ་དངར་བའི་སེར་སྦྲེང་གིས་སྡུན་བསུས་ཏེ་དགོན་གནས་དེར་ཕྱག་ཕེབས། མཁས་གྲུབ་རྒྱལ་ཕྲན་བྱེ་བའི་མགོ་བོར་གང་གི་བཀའ་ཡི་ཕྲེང་བ་ངལ་གསོ་བགྱིད་པའི་ཆོས་ཀྱི་རྒྱལ་པོ་ཆེན་པོ་ལྕང་སྐྱ་རྡོ་རྗེ་འཆད་ངག་དབང་བློ་བཟང་ཆོས་ལྡན་
དཔལ་བཟང་བོའི་ཞལ་སྔ་ནས་དང་མཇལ་འཕྲད་མཛད། རིང་ནས་འབྲེལ་བའི་མཛའ་གཅུགས་ཀྱི་སྣད་བ་མངོན་དུ་གྱུར་ཏེ། ཕན་ཚུན་དགྱེས་ཚོར་ཆེན་པོ་དང་གསུང་གླེང་ཤིན་ཏུ་འཕེལ་བར་བྱུང། རྗེ་ཉིད་ནས་ཁ་བཏགས། ན་བཟའ། ཐེར་སྣམ་སོགས་
དངོས་པོ་གཙང་ཞིང་གྱ་ནོམ་པ་ཕུལ། ལྕང་སྐྱ་རིན་པོ་ཆེའི་སྐུ་ཞབས་ནས་ཀྱང། མཛོད་བཏགས། གོས་ཆེན་ཡུག་དུ་མ། འགན་འཇར་ལེགས་པ་གཅིག་དངུལ་བུམ་གཉིས་བཅས་ཉེར་སྤྱད་ཀྱི་དངོས་པོ་སྤམ་མཐོ་བ་སྐུ་སྐྱོས་ཀྱི་ཚུལ་དུ་སྩལ་

[087B] མང་ཇ་འགྱེད་བཅས་ཕུལ། ལྕད་སྐྱ་རྡོ་རྗེ་འཆང་དང། རྗེ་འདི་པ་རྣམ་པ་གཉིས་སྔར་ནས་གསུང་བགྲོས་ཡོད་པ་བཞིན། བླ་མའི་བཀའ་སྤྱི་བོར་ནོང་དེ་རྒྱུད་པ་གྲྭ་ཚང་གསར་དུ་བཙུགས་ནས། རྒྱུད་པ་རྣམས་ལ་འགྲེལ་
པ་བཞི་སྦྲགས་ཀྱི་བཤད་ལུང་སྩལ། དེ་ནས་འདན་མ་ཞབས་དྲུང་རྒྱུད་འཆད་པའི་སློབ་དཔོན་དང། ཀན་ཆེན་བློ་གྲོས་རྒྱ་མཚོ་བླ་མ་དབུ་མཛད་པར་བསྐོ་བཞག་མཛད་དེ། སྒྲིགས་ལམ་ཀུན་སྤྱོད་སོགས་དཔལ་ལྡན་སྨད་རྒྱུད་གྲྭ་ཚད་ལྟར་བགྱིད་དགོས་པའི་བཀའ་
ཁྱབ་ཀྱང་སྩལ། རྒྱུད་པའི་སྤྱི་འཇོག་ཏུ། འཇིགས་བྱེད་མགོན་པོ་ཆོས་རྒྱལ་གསུམ་གྱི་ཞལ་ཐད། སྦུབ་ཆལ་ལེགས་པ་བཅས་ཕུལ་ཞིང་གྲྭ་ཇ་དང་འགྱེད་སོགས་ཟང་ཟིང་གིས་ཀྱང་ཚིམ་པར་མཛད། ལྕད་སྐྱ་རྡོ་རྗེ་འཆང་དང། རྗེ་འདི་པ། ཆུ་བཟང་རིན་པོ་ཆེ་
ཁྲི་ཐོག་པ་ཐུའུ་བཀྭན་རིན་པོ་ཆེ། དམ་ཆོས་གླིང་གི་རྒྱུད་པ་དཔོན་སློབ། དགོན་ལུང་གི་རྒྱུད་པ་དཔོན་སློབ་རྣམས་ཀྱི་གཙོས་དགེ་འདུན་ལྔ་བརྒྱར་ཉེ་བས་དགོན་ལུང་གི་འདུ་ཁ་བརྟེན་གསུམ་དང་བཅས་པ་རབ་གནས་མཛད་དེ་དགེ་ལེགས་ཀྱི་གཟི་བྱིན་ཀུན་ཏུ་སྤྲོ་བར་གྱུར་ཏོ།།
རྗེ་ཉིད་ཀྱིས་གསོལ་བ་བཏབ་སྟེ། ལྕང་སྐྱ་རིན་པོ་ཆེའི་ཞབས་དྲུང་དུ་འཇིགས་བྱེད་བདུད་ལས་རྣམ་རྒྱལ་གྱི་དབང་དང། ཆོས་རྒྱལ་གྱི་རྗེས་གནང་གཉིས་གསན། དེར་བཞུགས་རིང་ཉིན་རེ་བཞིན་ཡབ་སྲས་གཉིས་ལྷན་ཅིག་ཏུ་བཞུགས་ཏེ་མདོ་སྔགས་ཀྱི་དཀའ་གནས་
མང་པོ་ལས་བརྩམས་པའི་གསུང་གླེང་གིས་དུས་འདའ་བར་མཛད་པ་ནི། བྱམས་པ་དང་འཇམ་དབྱངས་གཉིས་ཆོས་ཀྱི་བགྲོ་བ་ལ་གདན་འཛོམ་པ་བཞིན་ནོ། །དགོན་ལུང་སྤྱི་སྒེར་ནས་འབུལ་བ་དང་བསྙེན་བཀུར་ལེགས་པར་གཟབ། ཞབས་ཕྱིའི་དཀའ་རམ་རྣམས་

[088A]༄༅། །ཀྱིས་དམ་བཅའ་བཞག་ནས་བསྟན་པའི་བྱ་བ་ཡང་དག་བར་བྱས། ཚུར་འབྱོན་ཁར་ལྕང་སྐྱ་རྡོ་རྗེ་འཆང་གི་ཞལ་ནས། ཁྱེད་སྒོ་མང་གི་ཁྲི་ལ་རིགས་གྲྭ་གཉིས་ཀྱི་བར་བཞུགས་ན་མཁས་གྲུབ་ཀྱིས་ས་སྟེང་ཁྱབ་པ་ཞིག་ཡོང་རྒྱུ་
ཡིན་པ་ལ་གཅིག་ལས་བཞུགས་མ་ཐུབ་པ་བསྟན་པའི་བར་ཆད་དུ་འདུག་དབྱང་ཕྱོགས་འདི་ནས་དགོན་པ་འདེབས་ན་འཚུབ་འོང་བས་སྐུ་རིམ་ལ་འབད་དགོས་ཞེས་པས་མཚོན། ནང་སྦྱར་གྱིས་ཞལ་བཀོད་ཞིབ་རྒྱས་སུ་སྩལ་ཞིང་ཕེབས་ཁར་ཡབ་སྲས་གཉིས་
འབྲལ་མི་ཕོད་པ་ལྟར་མཛད། སྐུ་འབུམ་ནས་གདན་འདྲེན་པ་འོང་བ་ལ། ཞལ་ནས། སྐུ་འབུམ་མཇལ་འདོད་ཆེ་ཡང་ནམ་ཟླ་དགུན་ཁས་གཏུག་པ་དང། ཁལ་རྟ་སོགས་ཀྱིས་མི་ལྕོགས་པར་འདུག་པས། རྗེས་སོར་ཡོང་ཐུབ་པ་བྱེད་གསུང། དེ་ནས་
གསེར་ཁོག་དགོན་ནས་གདན་འདྲེན་འོང་བ་ལ། ཞལ་ནས། དཔོན་སློབ་ཧོར་གྱི་སྤྲུལ་སྐུ་ལ་མཇལ་དགོས་པས་ཡོང་གསུང་ནས་ཆིབས་ཁ་བསྒྱུར། གསེར་ཁོག་ནས་ཆིབས་བསུ་སེར་སྦྲེང་སྟོན་མོ་སོགས་ཤངས་ལེན་གཟབ་རྒྱས་སུ་ཕུལ། སྤྲུལ་པའི་སྐུ་
རིན་པོ་ཆེ་དང་མཇལ་འཕྲད་མཛད་པས་བཀུར་སྟི་དང་མཐོང་གཟོས་ཆེན་པོ་གནང། དགེ་འདུན་སྟོང་ཕྲག་དུ་མ་འདུས་པ་ལ་ཟབ་རྒྱས་ཆོས་ཀྱི་བཀའ་དྲིན་ཡང་དག་པར་སྩལ། སྤྲུལ་པའི་སྐུ་རིན་པོ་ཆེར། སྐུ་ཡོན་སྦྱངས་དགོས་ཚུལ་གྱི་ཞལ་བཀོད་ཞིབ་ཏུ་མཛད་
ཚོགས་སུ་མང་འགྱེད་སྤྱི་འཇོག་བཅས་གནང། སྤྱི་སྒེར་སོ་སོ་ནས་འབུལ་ནོད་རྒྱ་ཆེན་པོ་ཕུལ། བསྟན་པའི་དམིགས་རྐྱེན་དུ་ཞབས་ཕྱིའི་དགེ་བཤེས་རྣམས་ཀྱིས་དམ་བཅའ་བཞག་ནས་ལུང་དང་རིགས་པའི་དགའ་སྟོན་ལེགས་པར་སྤེལ་ཏོ། །དེ་ནས་ཕྱིར་

[088B] མདུང་ནག་ཆོས་མཛད་སོགས་མདུང་ནག་ནས་མཇལ་མི་མང་པོ་དང། མཚོ་ཁའི་དཔོན་པོ་ཕལ་ཆེར་དང། དཔོན་པོ་ཨེར་ཏེ་ནི་ཐའི་ཇི་བཅས་ཀྱི་བསྙེན་བཀུར་དང། འབུལ་བ་ཚད་མེད་པ་ཕུལ། དེ་ནས་རིམ་
གྱིས་ཕེབས་པར་ཧོར་ཟླ་བཅུ་པའི་བཅུ་བདུན་གྱི་ཉིན་བཀྲ་ཤིས་འཁྱིལ་དུ་ཕྱག་ཕེབས། སྔར་རྒྱུན་བཞིན་ཐུགས་དམ་ཟབ་མོའི་ཉམས་བཞེས་ཉིན་མཚན་ཁོར་ཡུག་ཏུ་སྐྱོང་བཞིན་པ་ནས། ཆོས་འབྲེལ་དང་ཕྱག་དབང་ཞུ་བ་རྣམས་ཀྱི་རེ་བསྐོད་པར་མཛད། ལྔ་མཆོད་
ཀྱི་ཉིན་རྩམ་པ་བྲེ་ཆེན་དུ་མ་ལས་ཞལ་ཟས་རྒྱ་མཚོ་མ་བཞེངས་ཤིང། གཞན་ཡང་མཆོད་པའི་བྱེ་བྲག་ངོས་གཙང་ཞིང་གྱ་ནོམ་པ་བཤམས། ཚོགས་སུའང་མང་ཇ་འགྱེད་ཚབ་ར་བཅས་ཀྱིས་བསྙེན་བཀུར་བར་མཛད། རྗེ་རང་ཉིད་ཀྱང་ཚོགས་དབུར་བྱོན་ཏེ་རྒྱལ་
བ་གཉིས་པའི་ཐུགས་དགེངས་རྫོགས་ཤིང་བསྟན་པ་རྒྱས་པའི་སྨོན་ལམ་གྱི་མཚམས་སྦྱོར་ཡང་དག་པ་གནང། འདི་ནས་བཟུང་སྟེ་ལོ་རེ་བཞིན་ལྔ་མཆོད་ཀྱི་ཉིན་ཞལ་ཟས་རྒྱ་མཚོ་མ་མ་ཆག་པར་བཞེངས་པའི་རྒྱུན་ད་ལྟ་ཡང་མཆིས་སོ། །ལྔ་མཆོད་གྲོལ་ནས་
ལོ་གསར་བར་དུ་སྐུ་འཚམས་སུ་བཞུགས། ལོ་དེའི་ནང་དུ་ཤིང་བཟོ་བ་བདུན་གྱིས་ལས་ཀའི་མགོ་བརྩམས་པ་ལ་གོས་ཆེན་ཡུ་ག་གཉིས། དངུལ་སྲང་ཉི་ཤུ། རྟ་བདུན། གྱོན་པ་ཆ་ཚང་བཅས་ཀྱི་གནང་སྦྱིན་རྒྱ་ཆེར་སྩལ། དགུན་ཆོས་ཆེན་མོའི་སྐབས་
དེ་ནས་བཟུང་སྟེ་ཕྱིན་ཆད་ལོ་རེ་བཞིན་སྒོ་མང་ལྟར། ཟླ་ཆོས་བཞི། བར་ཆོས་བཞི་སྟེ་ཆོས་ཐོག་བརྒྱད་དང། རིགས་གྲྭའི་ཆོས་ཐོག་གཅིག་སྟེ་ཆོས་ཐོག་དགུ་མ་ཆག་པར་གྱིས་གསུང། རྒྱན་འཇུག་གཉིས་ཀྱང་ཚོགས་འདོན་དུ་བཙུགས། གྲྭ་ཚང་དཔོན་

[089A]༄༅། །སློབ་ནས་འབྲས་སྤུངས་ལྟར་ཚོགས་འདོན་དུ་དམག་ཟོར་མའི་གཏོར་བསྔོས་བཙུགས་ན་ཞེས་སྙན་བསྐུལ་ཞུས་པས། དགོན་པ་མྱུར་དུ་འཕེལ་རྒྱས་ཆེ་ཡང། དར་རྒུད་མང་པོ་འོང་བས་ཆོས་སྐྱོང་མགོན་ཆོས་གཉིས་ཀྱིས་
ཆོག་གསུངས་ནས། ཨེ་ཝཾ་ནང་གི་གཏོར་བསྔོས་ལྷུན་གྲུབ་བདེ་སྟོང་མ་ཚོགས་འདོན་དུ་བཙུགས། ཟླ་བ་བཅུ་གཉིས་པའི་ཉེར་དགུའི་ཉིན་བཀའ་ཕེབས་ལྟར། རྒྱུད་པའི་བྱིང་འདྲེན་ཕུན་ཚོགས་བསྟན་འཛིན་གྱིས་གཏོར་རྒྱག་བྱས་པས། མངོན་སྤྱོད་
ཀྱི་ལྟས་འཇིགས་རྔམས་ཆེ་བར་བྱུང། དགུང་ལོ་རེ་བཞི་པ་ལྕགས་ཡོས་ཀྱི་ལོའི་ཟླ་བ་དང་པོའི་ཚེས་གཅིག་གི་ཉིན་དཔོན་རིན་པོ་ཆེ་ནས་གནམ་ལོ་གསར་དུ་ཚེས་པའི་དགའ་སྟོན་གྱི་གྲལ་དབུར་སྤྱན་དྲངས་ཏེ། གསོལ་སྟོན་རྒྱ་ཆེ་ཞིང་དཔང་མཐོ་བ་མངོན་པར་
བཏེག་དེར་གྲྭ་པ་གསར་ཞུགས་པ་རྣམས་ཀྱིས་ཚོགས་གླེང་བྱས་པས། རྗེ་རང་ཉིད་ཐུགས་ཤིན་ཏུ་དགྱེས་པར་གྱུར་ཏེ། ཆོས་གྲྭར་ཞུགས་ནས་ཆེར་མ་སོང་ཡང་རྟགས་གསལ་ཁྱབ་གསུམ་ལ་གོ་བ་གཤའ་མ་ཆགས་འདུག་པ་ངོ་མཚར་ཆེ། སྔོན་གྱི་བག་
ཆགས་སང་པ་དང། སྐྱེ་བ་དུ་མར་ངེད་ལ་འབྲེལ་བ་ཡོད་པ་ཡིན་འདུག་གསུངས་ནས་བསྔགས་བརྗོད་མཛད་པས་རྟོག་གེ་བ་གཞོན་ནུ་རྣམས་སྔོན་མེད་པའི་དགའ་སྤྲོས་ཡིད་རངས་ཤིང་དད་གུས་ལྷག་བར་འཕེལ། ཚེས་གཉིས་ཀྱི་ཉིན་བླ་བྲང་ནས་གསོལ་སྟོན་
རྒྱས་པ་ཞུས། ཚོགས་གླེང་ཡང་ཉིན་སྔ་མ་ལྟར་བྱས། ཚེས་པ་གསུམ་གྱི་ཉིན་གྲལ་འཛིན་བྱས་ཏེ་ཆོ་འཕྲུལ་ཆེན་མོའི་སྨོན་ལམ་ལེགས་པར་བཙུགས། སྨོན་ལམ་གྱི་འདོན་ཆ་ཕྱག་ལེན་སོགས་རྗེ་རིན་པོ་ཆེའི་གསུང་འབུམ་ཐོར་བུའི་ནང་ལྟར་ཆ་ཚང་ཞིང་སླ་ཆོས་

[089B] ཉིན་རེ་བཞིན་གསུང་ཆོས་དང་ཚོགས་དབུལ་མ་ཆག་བར་ཕེབས་ནས། སྐྱེས་རབས་སོ་བཞི་པའི་གཟབ་བཤད་བཀའ་དྲིན་བསྐྱངས་ཤིང། ཚོགས་སུ་བསྔོ་སྨོན་གྱི་མཚམས་སྦྱོར་ཡང་དག་པར་གནང། གྲྭ་ཚང་དཔོན་
སློབ་ནས་བསྡུས་གྲྭའི་ལྗགས་རྩོམ་གནང་དགོས་ཞེས་ཞུས་པས། བཀའ་ལས། བསྡུས་ཚན་བཅོ་ལྔ་ཙམ་སྔར་བརྩམས་ཟིན་ཀྱང་ལྷག་མ་བྲིམ་ཐུབ། ད་ལྟན་སོ་ཡང་རྒས་ཤིང་བྱེད་དགོས་མང་བས་མི་ལྕོགས་པར་འདུག་སྔ་སོར་སྡེ་སྲིད་སངས་རྒྱས་རྒྱ་མཚོས་
དྲི་བ་མཛད་སྐབས། བསྡུས་ཚན་ཉེར་ལྔའི་རྩ་ཚིག་ཞིག་བརྩམས་ཡོད་པ་འདི་ཡིན་པས། འདི་ཉིད་རྩ་བར་བྱས་ཏེ་ལུང་རིགས་ཀྱི་ཤེས་བྱེད་རྒྱས་པ་སྡེ་བདུན་ཡིད་ཀྱི་མུན་སེལ་ནས་ཁ་བསྐང་སྟེ་རྩི་བཞག་ལ་ཐོང་གསུངས་པ་ལྟར། སྨྲ་བའི་དབང་ཕྱུག་དམ་པ་
དཔོན་སློབ་ཞལ་སྔ་ནས་ཀྱིས་ལྗགས་རྩོམ་མཛད་པ་དེང་སང་བཀྲ་ཤིས་འཁྱིལ་གྱི་བསྡུས་གྲྭ་ཞེས་གྲགས་པ་འདི་ཡིན་ནོ། །སྨོན་ལམ་གྲོལ་ནས་ལོ་འདིར་མཁར་ལས་བྱེད་པ་ལ་རིམ་གྲོ་བྱེད་དགོས་གསུང་ནས། སྐུ་འཚམས་ཀྱི་བཅད་རྒྱ་དམ་པར་མཛད། ཞལ་
ནས༑ ཆོས་འཚམས་ལ་ཡང་རྩི་བཞག་མཆག་པར་ཐོང་གསུངས་པ་ལྟར། དཔོན་སློབ་ཞལ་སྔ་ནས་ཀྱིས་རྗེ་ཉིད་ཀྱི་བཀའ་སྤྱི་བོར་ནོད་དེ་ལོ་ཁ་ཤས་ཀྱི་བར་དུ་ཆོས་ཐོག་ཆོས་འཚམས་ལ་རྩི་བཞག་མ་ཆག་པར་གནང་བས་འཆད་ཉན་མེ་ལྟར་འབར་བར་གྱུར་ཏེ་
གཟུར་གནས་མཁས་པ་ཐམས་ཅད་ཀྱིས་གྲྭ་དཔོན་སློབ་ཀུན་ལ་བསྟོད་བསྔགས་ཀྱི་རོལ་མོ་སྒྲོགས་པར་བྱེད་དོ། །བར་སྐབས་ཤིག་ཏུ། དགོན་བའི་གླིང་དུ་ནང་རིམས་ཡང་ཡང་འོང་བ་དང། ལྷག་པར་རབ་འབྱམས་པ་ཆོས་རྒྱ་མོ་ཆོ་གློ་བུར་དུ་ནང་ཚེབས་
[090A]༄༅། །དྲག་པོས་ཟིན་ནས་རིམ་གྲོ་སོགས་བསྒྲུབ་ཀྱང་ཕན་སྐྱེད་མ་བྱུང་བས། རྗེའི་ཞལ་ནས། མཐུ་ལྟས་སུ་འདུག་པས་དགའ་ལྡན་གྱི་ཕྱག་ལེན་བཞིན་ཚོགས་ཐེབ་གསུམ་ཀར་དྲུག་ཅུ་པ་རེ་བསྔོས་གསུང་བ་ལྟར་བྱས་པས་ནད་
རིམས་ཀུན་ཆུ་འོལ་ཁ་བསྒྱུར་བ་བཞིན་དུ་གྱུར། ནམ་ཟླ་དྲོས་ནས་མཁར་ལས་ཀྱི་མགོ་བརྩམས། དཔོན་རིན་པོ་ཆེས་ཐུགས་ཁུར་བཞེས་ཏེ་ཁ་ཀྱ་ཚོ་དྲུག་ལ་ཤིང་ཆ་འདྲེན་དུ་བཅུག་ཆེ་འཁོར། ཟམ་ཚ། རོང་ཚོ་ཆེན་བཅོ་བརྒྱད། རོང་པོ་ཡར་ནང་
མར་ནང། རྡོ་བིས། བིས་མདོ་རྣམས་ནས་ཨུ་ལག་པ་མང་པོ་བསྐུལ་ཏེ་འདུ་ཁང་ཀ་བ་བརྒྱད་ཅུ་མའི་རྩིག་རྡོ་བླངས་ཏེ། ཚ་ཁོ་དང། རྔ་པ། ར་མདོའི་རྡོ་བཟོ་བ་རྣམས་ཀྱིས་འདུ་ཁང་ཀ་བ་བརྒྱད་ཅུ་མའི་རྩིག་རྨང་གི་གཞི་བཏིང། དེའི་ཚེ་ལུང་པ་སོ་
སོ་ནས་འདུས་པའི་ཨུ་ལག་པ་རྣམས་ནི་འཐབ་རྩོད་དང་བྲལ་ཞིང་སེམས་མཐུན་པ་དང། སྡོང་ཆེན་དང། རྡོ་ཆེན་འདྲེན་དཀའ་བ་དུ་མ་འདྲེན་དགོས་བྱུང་ཡང་དེའི་རྐྱེན་གྱིས་མི་དང་ཕྱུགས་གང་ལ་ཡང་གནོད་པ་མེད་པ་དང། གཙུག་ལག་ཁང་འདི་ལྟ་བུའི་ལས་ཀ་
བྱེད་རྒྱུ་བྱུང་བསྐལ་བ་བཟང་ཞེས་ཐམས་ཅད་དཀའ་ཚེགས་ལ་མི་ལྟ་བར་ལས་བྱེད་པ་ལ་དགའ་བ་དང་སྤྲོ་བས་དྲངས་པར་གྱུར་པ་ཡང་རྗེ་འདིའི་བྱིན་རླབས་དང་ནུས་མཐུ་ཡིན་པར་གདོན་མི་ཟའོ། །ཟླ་བ་གསུམ་པའི་ཚེས་བདུན་གྱི་ཉིན་རྗེ་རང་ཉིད་བྱོན་ནས་འདུ་ཁང་གི་
ཐིག་བཏབ། དེའི་ཉིན་སྦྱགས་མ་དང། འཇོར་མང་པོ་འཚོང་མཁན་བྱུང་བརྟེན་འབྲེལ་ལེགས་པར་གླེང། ཤིང་བཟོ་ཉི་ཤུ། རྡོ་བཟོ་སུམ་ཅུ་བཅས་ལ་སྟོན་མོ་དང་གནང་སྦྱིན་གཟབ་པ་སྩལ། དཀའ་བཅུ་གྲོགས་པོ་ཕ་རི་བ་ལས་དཔོན་དུ་བསྐོས་ཏེ་ལས་

[090B] ཡུན་ཐུང་ཡང་ལས་ཀ་ཚན་པོ་ཆེ་འདི་ལྟར་གྲུབ་པ་སྐད་ཅིག་བསྐལ་པར་བྱིན་གྱིས་རློབས་པའི་རྣལ་འབྱོར་པའི་རྣམ་ཐར་དུ་སྣང། ཕྱག་མཛོད་སྡེ་པ་རབ་
འབྱམས་པ་བློ་བཟང་དོན་གྲུབ་ཀྱིས་ཞུས་ནས། གཅོད་ཀྱི་གདམས་པ་ཐར་འདོད་དེད་དཔོན་གྱི་ཁྲིད་ཀླགས་ལུང། བརྒྱད་སྟོང་དོན་བསྡུས་ཀྱི་གསུང་བཤད་དང་བཅས་པ་སྨིན་རྒྱས་སུ་སྩལ་ཏེ། སླར་ཡང་བཅད་རྒྱ་མཛད། སྐུ་འཚམས་གྲོལ་ནས་རྒྱལ་མཁན་
ཟུར་པ་ཨ་ཆི་ཐུ་ནོ་མོན་ཧན་མཇལ་དུ་བྱོན་ཏེ། ཡུམ་གཤེགས་པའི་དགོངས་རྫོགས་སུ་ཟང་ཟིང་གི་འབུལ་བའི་དངོས་པོ་སྤམས་མཐོ་བ་ཕུལ་བ་བདག་གིར་མཛད་དེ། གཤིན་པོ་ངན་སོང་ལས་གྲོལ་ཏེ་མཐོ་རིས་ཀྱི་སྐས་ལ་འཛེག་པའི་བསྔོ་སྨོན་གྱི་འཇུག་པ་ཡང་དག་
པ་གནང། མཁན་པོས་གསོལ་བ་བཏབ་སྟེ་དམག་ཟོར་མ་དང། རྣམ་སྲས་ཀྱི་རྗེས་གནང་སོགས་ཆོས་བཀའ་ཅི་རིགས་པ་སྩལ་ནས་བཞེད་པ་བསྐང། པཎ་ཆེན་རིན་པོ་ཆེ་དང། རྒྱལ་བ་རིན་པོ་ཆེ་གཉིས་ལ་འཚམས་ཞུས་ཀྱི་བང་ཆེན་ལ་རབ་འབྱམས་པ་རབ་
བརྟན་རྫོང་སྟ་མཛད། སླར་ཡང་སྐུ་འཚམས་སུ་བཞུགས་ཏེ་དཔའ་རི་ཨ་རིན་རབ་འབྱམས་པ་ངག་དབང་དཔལ་ལྡན་དང། དབྱིག་ཀྱ་རབ་འབྱམས་པ་འཇམ་དབྱངས་གཉིས་ཀྱིས་ཕྱག་གཡོག་ཞུས་ནས་དྲག་པོའི་སྦྱིན་སྲེག་ཚར་མང་པོ་གནང། དེའི་ཚེ་བྱིའུ་
ཞིག་འོང་ནས་མེ་ནང་དུ་རང་དབང་མེད་པར་མཆོང་ནས་ཤི་བ་དམིགས་ཡུལ་གྱི་དགྲ་བ་གེགས་ཁུག་པའི་ལྟས་སུ་མངོན། པར་སྐབས་ཤིག་དཔོན་པོ་རྣམ་རྒྱལ་ཚེ་བརྟན་སྐུ་བསྙུང་ནས་སྐྱབས་ཚོལ་དུ་ཡོང་བ་ལ་རྗེས་གནང་ཁ་ཤས་སྩལ། བསྙུང་གཞི་གཞི་

[091A]༄༅། །མེད་དུ་དྭངས་བའི་སྐྱབས་འཇུག་ཞུས་པར། ཞལ་ནས། སྐྱི་ཤོད་ཞབས་དྲུང་གིས་བོ་ཤོག་ཐུ་ཧན་ལ་ལྕགས་མཁར་འཕང་འདུག་པ་དེའི་སྐྱོན་ཡིན། དྲུག་ཅུ་པ་ཕོག་ན་བདུན་རྒྱུད་ཚུན་ཆད་རྩད་ནས་གཅོད་པས་བོ་ཤོག་ཐུའི་
བུ་ཚ་རྒྱུད་ལ་ད་ལྟ་ཁྱེད་མིན་པ་གཞན་མི་འདུག་པས་ངས་བསྲུང་མི་ནུས། བླ་མ་གཞན་ལ་སྐྱབས་བཙལ་ན་ལེགས་ཞེས་པཎ་ཆེན་རིན་པོ་ཆེ་ལ་སྐྱབས་བཙལ་དགོས་པའི་བརྡ་གནང་བ་ཡིན་ཀྱང། ཁོང་ཚོས་ཅི་ཡིན་མ་ཤེས། ཕྱིས་སུ་པཎ་ཆེན་རིན་པོ་ཆེ་
ནས་གནང་བའི་མིང་བརྗེས་ནས་བློ་བཟང་བསྟན་སྐྱོང་བཏགས་འདུག་ཟེར་བའི་སྐད་ཆ་མི་ཞིག་གིས་རྗེ་འདིའི་དྲུང་དུ་ཞུས་པས། ཁོང་ཚེ་ཐུང་བ་པཎ་ཆེན་རིན་པོ་ཆེའི་མཁྱེན་ནས་རྣམ་རྒྱལ་ཚེ་བརྟན་བཏགས་པ་ཡིན་པས། མིང་སྤོས་བ་རྟེན་འབྲེལ་མ་ལེགས་ཚེ་
རིང་པོ་མི་ཡོང་གསུང། དེ་ནས་ཆེར་མ་འགྱང་པར་ནད་གཞི་དེའི་རྐྱེན་གྱིས་གྲོངས་པས་ལོག་ལྟ་ཅན་རྣམས་ཀྱང་རྗེ་འདི་ལ་ཤིན་ཏུ་གུས་པར་གྱུར། ཟླ་བ་དྲུག་པའི་ཡར་ཚེས་ལ་འདུ་ཁང་ཆེན་མོའི་གདུང་མ་འདེགས་པའི་སྐབས། ཤིང་བཟོ་རྡོ་བཟོ་རྣམས་
ལ་སྟོན་མོ་དང། གོས་དར་སོགས་ཀྱི་གནང་སྦྱིན་གྱ་ནོམ་པ་སྩལ། གདུང་འདེགས་པའི་ཚེ་རྗེ་རང་ཉིད་ཀྱི་ཕྱག་གིས་འགྱོགས་པར་མཛད་དེ། སྐྱེ་བ་ནས་ཚེ་རབས་ཐམས་ཅད་དུ་དམ་པའི་ཆོས་ཀྱི་གདུང་འདེགས་པར་གྱུར་ཅིག་ཅེས་སྨོན་ལམ་གནང་
ཚུལ་འདི་ཡང་སྤྱོད་ཡུལ་ཡང་དག་པའི་མདོ་ལས་བཤད་པ་ལྟར་སྤྱོད་ལམ་ཐམས་ཅད་དོན་ལྡན་དུ་བྱེད་པའི་སེམས་དཔའ་ཆེན་པོ་རྣམས་ཀྱི་རྣམ་པར་ཐར་པ་མཆོག་ཏུ་སྣང་ངོ། །སྟོན་ཆོས་ཆེན་མོའི་སྐབས། དབྱར་ཆོས་ཆེན་མོའི་ས་ཆ་ལ་གཟིགས་ནས་ཞལ་བཀོད་

[091B] ཆོས་གྲྭར་བྱོན་ཏེ་ཉི་ཁྲི་སྣང་བ། འཇུག་པ་རང་འགྲེལ་སོགས་འཕགས་ཡུལ་གྱི་གཞུང་ཆེན་དུ་མ་སྦྲགས་ནས་གསུང་བཤད་རྒྱས་པ་སྩལ། སྔ་ཕྱིའི་སྐབས་འདི་དག་ཏུ། འཇིགས་བྱེད་ཆོས་འབྱུང་གི་རྩོམ་འཕྲོ་ཡང་གནང། ཆོས་
འཚམས་རྣམས་སུ་གྲྭ་པ་གསར་ཞུགས་པ་མཐའ་དག་ལ་བསྡུས་གྲྭ་རྩོད་བཅུ་གནས་གཟིགས་རྟོག་ཞིབ་པར་གནང་ཞིང། བགྲོ་གླེང་གཏོང་ཚུལ། རྐང་ལག་གི་རྣམ་འགྱུར་སོགས་སློབ་པར་མཛད། སྟོན་མཇུག་ལས་མཚམས་བྱས་ཏེ། ཤིང་བཟོ། རྔོ་
བཟེ་རྣམས་སོ་སོར་གྱོན་པ་ཆ་ཚང་རེ། དངུལ་སྲང་ལྔ་བཅུ། རྟ་བརྒྱ་དང་ལྔ་བཅུ་བཅས་གནང་སྦྱིན་གཏོས་ཆེ་བ་སྩལ་ཏེ་ཡིད་ཚིམ་པར་མཛད། ཉིན་གཅིག་ཞལ་ནས། དེ་རིང་ནས་བཟུང་སྟེ་ཚོགས་བརྡ་ལ་འབྲས་སྦུངས་ལྟར་དམིགས་བརྩམ་གཏོང་
དགོས༑ ཐོག་མར་རབ་འབྱམས་པ་ཕུན་ཚོགས་བསྟན་འཛིན་མིང་བཟང་པས་ཁྱོད་ཀྱིས་ཐོང་གསུང་བ་ལྟར་སྒྲུབ་པའི་དགའ་སྟོན་དུ་མང་ཇ་དང་འགྱེད་གནང། ལྔ་མཆོད་ཀྱང་སྔར་རྒྱུན་བཞིན་གནང་ཞིང་མཇུག་ཏུ་གཏོར་རྒྱག་གྱིས་གསུང་བ་ལྟར་སྒྲུབ། དགུང་
ལོ་རེ་ལྔ་པ་ཆུ་འབྲུག་གི་ལོ། ལོ་གསར་གྱི་གསོལ་སྟོན་སོགས་སྔར་རྒྱུན་བཞིན་གནང། མགར་རྩེ་དཔོན་སློབ་བྱོན་ནས་དམ་པའི་ཆོས་ཀྱི་དྲི་བ་ཞུས་པ་ལ་ཐུགས་མཉེས་པར་གྱུར། སྨོན་ལམ་གྱི་སྐབས་ཞལ་ཟས་རྒྱ་མཚོ་མ་འདུ་ཁང་གི་ཐོག་ཚད་དང་མཉམ་
པ་བཞེངས། གཞན་ཡང་མཆོད་པའི་རྣམ་གྲངས་བསམ་གྱིས་མི་ཁྱབ་པ་འདུ་མཛད། གསུང་ཆོས་ལ་སྐྱེས་རབས་སོ་བཞི་པའི་འཕྲོ་དང། རྣམ་ཐར་དད་པའི་འཇུག་ངོ་གས་གསུངས། ཚོགས་སུ་མང་ཇ་དང་འགྱེད་སོགས་བསྙེན་བཀུར་གྱ་ནོམ་པ་མཛད་

[092A]༄༅། །དཔྱིད་ཆོས་གྲོལ་ནས་དོན་གཉེར་བ་རྣམས་ལ་ཚང་མ་རིགས་སྒོ་དང། རིགས་ཐིག་སོགས་ཚདྨའི་བསྟན་བཅོས་དུ་མའི་གསུང་བཤད་རྒྱས་པ་སྩལ། ཐལ་འགྱུར་ཆེ་བ་འདི་ཤིན་ཏུ་རྟོགས་དཀའ་གསུངས་ནས། རྗེ་རང་ཉིད་
ཀྱིས་རྩི་བཞག་གནང་བར་ངོ་མཚར་བའི་ལེགས་བཤད་དུ་མ་མཆིས། དཔྱིད་ཀ་ཤིང་བཟོ་བ་ཉི་ཤུ་དང། རྡོ་བཟོ་བ་ལྔ་བཅུ་བཅས་ཀྱིས་རྒྱ་མཐོང་དང། ཡང་ཐོག་གསར་ཕུབ་ཀྱི། ལས་ཀའི་མགོ་ཚུགས་པར་གནང་སྦྱིན་གྱ་ནོམ་པ་སྩལ། སྲས་དོན་
གྲུབ་དབང་རྒྱལ་སྐུ་བསྙུང་ནས་རིམ་གྲོ་ཇི་ལྟར་བྱས་ཀྱང་ཕན་སྐྱེད་མ་བྱུང་བར། རྗེ་འདི་གདན་དྲངས་ནས་རྐྱེན་སེལ་གྱི་རྗེས་གནང་དང། བུམ་ཆུ་སྩལ་མ་ཐག་ཏུ་ཟླ་བའི་དཀྱིལ་འཁོར་སྒྲ་གཅན་ལས་གྲོལ་བ་ལྟར་བསྙུང་གཞི་ལྷག་མེད་དུ་དྭངས་པས་མཐུ་སྟོབས་
ནུས་པའི་ཁུར་གྱིས་ཁེངས་པ་དང་ལྡན་པའི་གྲུབ་ཆེན་དུ་རློམ་པ་དག་ནི་ཉི་མའི་འོད་དང་འཕྲད་པའི་མེ་ཁྱེར་བཞིན་དུ་གྱུར། དཔོན་ཡུམ་སྲས་ཐུན་མོང་གི་ཞབས་བརྟན་ཏུ། བདུན་ཕྲག་གཅིག་གི་རིང་སྐུ་འཚམས་མཛད། དཔོན་རིན་པོ་ཆེ་ནས་གསེར་དངུལ་
གོས་དར་སོགས་ཀྱི་འབུལ་བ་གྱ་ནོམ་པ་དང། མཆོད་གཞིའི་ཐེབས་སུ་རབ་མདོ་དུད་ཁག་ལྔ་བརྒྱ་སྐོར་ཕུལ། དེ་ནས་དབོ་ཚང་ཆོས་མཛད་ཀྱིས་གདན་དྲངས་ཏེ་མཛོ་དགེའི་ཕྱོགས་སུ་ཆིབས་ཁ་བསྒྱུར། ཆོས་མཛད་ཀྱིས། བླ་མ་ཆེ་བ་གཤེགས་པའི་
བསྔོ་རྟེན་དུ་དངུལ་སྲང་བཞི་བརྒྱ། གོས་དང། ཟམ་རས། རྟ་ནོར་བརྒྱ་ཕྲག་དུ་མས་མཚོན་ཕྱི་ནང་གི་བདོག་བ་གཏོས་ཆེ་བ་ཕུལ་བ་རྣམས་བདག་གིར་བཞེས་ཏེ་དམིགས་ཡུལ་དག་པའི་ཞིང་དུ་ཐོགས་པ་མེད་བར་བགྲོད་པའི་འཚམས་སྦྱོར་གྱི་འཇུག་པ་གནད་

[092B] དེ་ནས་ཆེན་པོ་ཧོར་གྱི་རྒྱལ་རིགས་སུ་སོན་པ་ཐུ་མེད་ཁོ་ལོ་ཚིག་གདན་འདྲེན་ཞུས་པར། རྗེ་རང་ཉིད་ཐུ་མེད་ལ་ཐུགས་ཞེན་ཆེ་བ་དང། གཞན་དོན་གྱི་དགོས་པ་ཡང་གཟིགས་ནས་དེར་ཆིབས་ཁ་བསྒྱུར་ཏེ་ཞག་འགའི་རིང་བཞུགས། ཟབ་པ་
དང་རྒྱ་ཆེ་བའི་འདོད་ཆོས་དུ་མ་སྩལ་ཏེ་མངོན་མཐོ་དང་ངེས་ལེགས་ཀྱི་སྒོ་འཕར་ཡོངས་སུ་ཕྱེ། སྐྱེ་བོ་བྲོ་འཚལ་བ་དང། སྨྱོ་འབོག་གི་ནད་ཀྱིས་ཐེབས་པ་མང་པོ་སྒར་ལ་བསྐོར་བ་བྱས་པ་ཙམ་གྱིས་ལུས་སེམས་ཟུག་རྡུའི་ཚོར་བ་ལས་གྲོལ་ཏེ་དགའ་བདེའི་དབུགས་
ཕྱིན་པར་གྱུར། སྐྱབས་ཚོལ་ཞུ་མི་མང་དུ་བྱུང་བ་རྣམས་ཀྱང་བརྩེ་བས་དགོངས་ཏེ་མི་ཤིག་བསྲུང་བ་རྡོ་རྗེའི་གུར་ཁང་དུ་འཛུད་པར་མཛད། ཐུ་མེད་ཀྱི་དཔོན་པོ་ཁོ་ལོ་ཆིས་ཐོགས་དྲངས། དད་ལྡན་མཐའ་དག་རྗེ་འདིའི་སྐུ་གསུང་ཐུགས་ཀྱི་མཛད་པ་ལ་མི་ཕྱེད་
པའི་དད་པ་ཐོབ་སྟེ། གཅེས་ནོར་ཡོད་དགུ་ཕུལ། ཞལ་ནས། རྨ་ཆུ་དང་རྨེ་ཆུའི་བར་འདི་ལྷ་འདྲེ་མངོན་སུམ་དུ་གནས་པས་ཤིན་ཏུ་རྩུབ་པ་ཞིག་འདུག་ཡིན་ཀྱང་གླིང་དོས་ཀྱིས་ཆ་འདིས་ཤིན་ཏུ་བཟང་བ་སྐྱིད་པ་གཅིག་འདུག་ཅེས་བསྔགས་བརྗོད་མཛད་
དེ་ནས་མཛོ་དགེར་བྱོན། མཛོ་དགེ་དཔོན་ཁག་སོ་སོས་རྟ་མཆོག་བརྒྱ་ཕྲག་དུ་མའི་གཙོས་འབུལ་བ་ཚད་མེད་པ་དང། ཞབས་ཏོག་བསྙེན་བཀུར་ཕུན་སུམ་ཚོགས་པ་ཞུས། མཛོ་དགེ་རབ་བརྟན་གྱི་རིགས་རྒྱུད་དང། ལོངས་སྤྱོད་ཀྱི་དོན་དུ་བུ་མ་གཏེར་སྦ་
བར་མཛད་ཅིང་དེ་ལ་བརྟེན་ནས་རབ་བརྟན་གྱི་བུ་དང་ཚ་བོ་ཡང་ཚ་རྣམས་འཕན་དར་ཞིང་ལོངས་སྤྱོད་ཆེ་བར་ཡོད་པ་འདི་ལགས་སོ། །ཐེ་བོ་ཆ་བ་ཚན་ཁང་ཕེབས་ནས་སྐུའི་འཕྲོད་བརྟེན་དུ་བདུན་ཕྲག་གཅིག་ཆུ་ཚན་ལ་བཞུགས། ཡུལ་གངས་ཅན་གྱི་

[093A]༄༅། །སྙན་ངགས་མཁན་ངག་དབང་ཆོས་གྲགས་དཀོན་མཆོག་གྲུབ་པའི་སྡེའི་ཡང་སྲིད་དུ་གྲགས་པ་རྡོ་རྗེ་འཇིགས་བྱེད་ཀྱི་རྣལ་འབྱོར་པ་ཆེན་པོ་མཛོད་དགེ་སྐུ་སྐྱེ་ནས་ཤངས་ལེན་དང་བསྙེན་བཀུར་གཟབ་པར་ཞུས། དེར་བཞུགས་
རིང་ཉིན་རེ་བཞིན་མཇལ་པ་དཔག་ཏུ་མེད་པ་འདུས་པ་ལ། རང་རང་གི་འདོད་མོས་ཀྱི་བཀའ་ཆོས་དང། ཕྱག་དབང་གིས་ཚིམ་པར་མཛད་དེ་དད་ལྡན་གྱི་ལུས་ཅན་མཐའ་ཡས་པ་རྣམས་ཕྱིར་མི་ལྡོག་པའི་གཏན་གྱི་བདེ་བ་ལ་ཡང་དག་པར་བཀོད། ཆབ་
ཚན་སྐུ་ལ་ཤིན་ཏུ་འཕྲོད་པར་བྱུང་སྟེ། སྐུ་རིན་པོ་ཆེ་སྤྲིན་དང་བྲལ་བའི་ཉི་མ་ལྟར་མཆོག་ཏུ་རྒྱས་པར་གྱུར། ཆབ་ཚན་གྱིས་འཕྲོད་བརྟེན་གྲུབ་ནས་སླར་བཀྲ་ཤིས་འཁྱིལ་དུ་ཆིབས་ཁ་བསྒྱུར། ལམ་བར་དུ་ཆེ་འཁོར་སྟོད་སྨད་ཀྱིས་འབུལ་བ་དང་བསྙེན་
བཀུར་ཚད་མེད་པ་བསྟག་གཞུང་བ་རབ་འབྱམས་པ་བསྟན་པས་ཞུས་ནས་གླ་རི་མགོ་ལ་དགོན་པ་གསར་འདེབས་ཀྱི་ཞལ་བཀོད་མཛད་པས། མ་འགྱང་བར་དགོན་པ་ཞིག་ཆགས་པ་ད་ལྟ་ཡང་གོང་འཕེལ་དུ་ཡོད་པ་འདི་ཡིན་ནོ། །དེ་ནས་མིའི་དབང་ཕྱུག་
དམ་པ་ཇུ་ནང་རིན་པོ་ཆེས་སྙན་བསྐུལ་གྱིས་འཚམས་སྦྱར་ནས། ཨ་ཁུ་བཱ་ཐུར་ཐའི་ཇི་ལ་མཇལ་འཕྲད་མཛད་པའི་ཆེད་དུ་བྱོན། ལམ་བར་དུ་གནས་པའི་དང་ལྡན་ཀུན་གྱིས་བསྙེན་བཀུར་དང། འབུལ་བ་རྒྱ་ཆེར་ཕུལ། ཨུར་གེ་ལ་ཕེབས་པའི་ཉིན་སྟོབས་
ཀྱི་འཁོར་ལོས་བསྒྱུར་བ་ཆེན་པོ་རྒྱལ་པོ་བཱ་ཐུར་ཐའི་ཇི་རང་ཉིད་ཀྱིས་གཙོ་བྱས། རྟ་པ་བརྒྱ་ཕྲག་དུ་མ་ཆི་བས་བསུར་བྱོན་ཏེ་མཇལ་འཕྲད་མཛད་པས་རྟེན་འབྲེལ་དང་ལེགས་ཚོགས་ཆེ་བར་བྱུང། དེར་ཞག་འགའ་བཞུགས་པའི་རིང། རྒྱལ་པོའི་སྐུ་

[093B] རྒྱལ་པོ་བཱ་ཐུར་ཐའི་ཇི་དཔོན་ཡུམ་སྲས་ལ་སྤྱན་རས་གཟིགས་ཀྱི་རྗེས་གནང་སྩལ། རྒྱལ་པོ་འཁོར་བཅས་ཡང་རྗེ་འདི་ལ་དད་པ་བརྟན་པོ་ཐོབ་སྟེ། གསེར་དངུལ། གོས་དར་རྟ་ནོར་སོགས་
འབུལ་བ་སྤམས་མཐོ་བ་ཕུལ། དགོན་པའི་ས་ཆའི་དོན་དུ་བཀའ་ཤོག་ཀྱང་གནང། དེ་ནས་སླར་བཀྲ་ཤིས་འཁྱིལ་དུ་བྱོན། སྟོན་ཆོས་ཆེན་མོའི་སྐབས། དཔའ་མཛངས་རྟུལ་ཕོད་ཀྱིས་རཱ་མ་ཎའི་ཁེངས་པ་འཕྲོག་པ་དཔོན་པོ་ཨེར་ཏེ་ནི་ཐའི་ཇི་དང། དཔོན་
མོ་གདུགས་དཀར་གཉིས་མཇལ་བར་བྱོན་ཏེ་ཕྱི་ནང་གི་འབུལ་བའི་དངོས་པོ་གྱ་ནོམ་པ་དང། གྲྭ་རྒྱུན་ཡང་ཁ་ཤས་ཕུལ། དཔོན་དཔོན་མོ་གཉིས་ཀྱིས་གཙོས་ཚོགས་པ་སྟོང་ཕྲག་ཉེ་བ་ལ་འཇིགས་བྱེད་བདུད་ལས་རྣམ་རྒྱལ་གྱི་དབང་དང། ཚེ་དཔག་མེད་ལྷ་
དགུའི་དབང་སྩལ། དཔོན་དཔོན་མོ་གཉིས་ཀྱིས་ཚོགས་སུའང་མང་འགྱེད་དང། བསྙེན་བཀུར་ཕུན་སུམ་ཚོགས་པ་ཞུས། ཐེ་པོ་གཟའ་རུ་དུད་ཚད་བརྒྱད་བརྒྱ་ཙམ་དགོན་པའི་མཆོད་གཞིའི་ཐེབས་སུ་ཕུལ། སྟོན་མཇུག་འདུ་ཁང་གི་རྒྱ་མཐོང་སྦེན་ཡབ་དང་
བཅས་པ་ལེགས་པར་གྲུབ་ནས་ལས་བྱེད་པ་བདུན་ཅུ་སྐོར་ལ། གོས་སློག་ཆ་ཚང་རེ། རྟ་ཉིས་བརྒྱ། གསེར་དངུལ་གོས་དར་སོགས་གཏོས་ཆེ་བ་གནང་པས་ཡིད་ཚིམ་པར་མཛད། དགུན་ཆོས་སྐབས་གྲྭ་པ་གསར་ཞུགས་པའི་ཁྲོད་ནས་བསྡུས་ཚན་
ཉེར་ལྔ་ཡོངས་རྫོགས་ཀྱི་རྒྱུག་འབུལ་མཁན་མར་པོ་བྱུང་བ་ལ་ཐུགས་ཤིན་ཏུ་དགྱེས་ཤིང་གནང་སྦྱིན་གྱ་ནོམ་པ་སྩལ། ཟང་ཟིང་གི་འབུལ་བ་རི་ལྟར་སྤུངས་ཀྱང་ཐུགས་དགྱེས་པའི་རྣམ་འགྱུར་མི་མཛད་ལ། བསྡུས་གྲྭའི་རྒྱུག་ཙམ་ཞིག་ཕུལ་པ་ལ་དགྱེས་པའི་

[094A]༄༅། །སྟང་ཀ་ཆེར་མཛད་པ་ནི། ཐུབ་པའི་བསྟན་པ་འབའ་ཞིག་ཐུགས་ལ་བཅད་བའི་རྣམ་ཐར་དུ་སྣང་ངོ། །དགུང་ལོ་རེ་དྲུག་པ་ཆུ་སྤྲུལ་གྱི་ལོ་སྨོན་ལམ་ཆེན་མོའི་གསུང་ཆོས་ལ། སྐྱེས་རབས་སོ་བཞི་པའི་འཕྲོ་དང། རྗེའི་རྣམ་
ཐར་གསུངས། སྨོན་ལམ་གྲོལ་ནས། ས་སྐྱོང་མིའི་དབང་པོ་ཇུ་ནས་ཡུམ་སྲས་རྣམས་ལ། ཁྱེད་རང་ཚོས་ང་འདིར་བོས་པའི་དགོས་དོན་གྱི་གཙོ་བོ་དགོན་པ་བཏབ་ཟིན་པ་ཡིན་མོད། ད་ཕྱིན་ཆད་དགོན་པ་འཕེལ་རྒྱས་ཀྱི་འཛིན་སྐྱོང་གང་དྲག་མཛོད། ངས་
དབུས་ནས་ཁྲིད་ཡོང་བའི་དཀའ་རམ་འདི་རྣམས་ལ་བདག་རྐྱེན་བཟང་པོ་གྱིས་ཞེས་བཅོལ་གདམས་མཛད་པས། སྐུ་འཁོར་རྟོག་དཔྱོད་ཅན་ཕལ་ཆེར་ཡི་དམ་ཆེས། ཞག་འགའ་སོང་བ་ན་གློ་བུར་དུ་སྐུ་བསྙུང་བཞེས་པའི་ཚུལ་བསྟན་ཏེ། ཞབས་བརྟན་
མང་པོ་སྒྲུབ་ཀྱང་དྲག་སྐྱེད་མ་བྱུང། སྨན་པ་རྣམས་ཀྱིས་ཕྱག་རྩ་དང། ཆབ་གཉིས་མི་མཐུན་པར་འདུག་པས་འཚོ་དཀའ་ཞེས་གླེང། རྗེ་རང་གིས་ཟས་སྐྱོན་ཡིན་པ་འདྲ་གསུང་ནས་དུག་སྦྱོང་མཛད་པས་ཀྱང་མ་ཕན་པར་རིམ་གྱིས་སྙུན་བབས་ལྕི་རུ་སོང་
ནས་དབུ་བསྒྲུལ་བ་སྐྱོད་ཙམ་ཡང་མི་ནུས་པའི་ཚོད་དུ་གྱུར་ཀྱང། རྒྱུན་གྱི་ཐུགས་དམ་གྱི་རིམ་པ་མ་ཆག་པར་མཛད་པས་སྐུ་འཁོར་བ་རྣམས་དད་པ་ལྟག་པར་འཕེལ། དེ་ནས་ཞབས་ཕྱི་བ་མང་མས་སྤྱི་བསྡུས་ཀྱི་འབུལ་བ་མཎྜལ་དང་བཅས་བསྟན་འགྲོའི་དོན་
དུ་ཞབས་པད་ཡུན་རིང་བརྟན་དགོས་པའི་གསོལ་འདེབས་དང་བཅས་ཞབས་བརྟན་ཕུལ། སྐབས་དེར་ཚོགས་ཀྱི་འགྱེད་དུང་གཏོང་བ་དུས་མཚུངས་སུ་བྱུང་བས་ཐུགས་ཤིན་ཏུ་དགྱེས་ནས། རིམ་གྲོར་སྒྲོལ་མ་གང་མང་ཐོན། དེ་རིང་གི་རྟེན་འབྲེལ་དང་

[094B] ཞབས་བརྟན་ཞིག་གསར་རྩོམ་ཞུས་པར་དེ་མ་ཐག་ཕྱག་བྲིས་མཛད་དེ་སྩལ་པས་ཚོགས་སུ་བཙུག་རྗེ་རང་གི་ཐུགས་བསྐྱེད་
དང༑ སློབ་མ་རྣམས་དམ་ཚིག་གཙང་བའི་རྟེན་འབྲེལ་གྱིས་བརྟན་བཞུགས་ཕུལ་འཕྲལ་དུ་སྐུ་གཟུགས་ཇེ་བདེར་སོང། སླར་ཡང་བསྙུན་འཇུག་དྭངས་ཆེད་དུ་ཚོགས་ཆེན་ནས་སྒྲོལ་མ་འབུམ་ཐེར། ཚེ་གཟུངས་བྱེ་བ། དཀའ་རམ་བསྙེན་སོང་ཁ་ཤས་
ཀྱིས་མགོན་པོའི་གཏོར་ཆེན་བཅས་བསྒྲུབ་བསམ་འགྱང་བར་ཟླ་བ་སྒྲ་གཅན་ལས་གྲོལ་བ་ལྟར་སྐུ་བསྙུང་ལྷག་མ་མེད་པར་དྭངས་པས། སློབ་མ་རྣམས་སྔོན་མེད་པའི་དགའ་བ་དེས་ཡིད་བརྟས་པར་གྱུར། ལོ་དེའི་དཔྱིད་ཀ་ཞལ་བཀོད་མཛད་པ་བཞིན་འདུ་ཁང་
ཆེན་མོའི་གཙང་ཁང་གསར་རྒྱག་གི་ལས་ཀའི་མགོ་བརྩམ། ཟླ་བ་བཞི་པའི་ནང་དུ་ཐེ་བོ་ཆབ་ཚན་ལ་ཕེབས་ནས་བདུན་ཕྲག་གཅིག་གི་རིང་སྐུའི་འཕྲོད་བརྟེན་མཛད་དེ། སླར་ཡང་གདན་སར་བྱོན། ཕར་ཕྱིན་སྐབས་གཉིས་པ་དང་གསུམ་པ། རྣམ་འགྲེལ་
ལེའུ་གཉིས་པ་རྣམས་བཀའ་རྩོམ་མཛད། ལམ་རིམ་ཆེན་མོའི་ཊཱིཀྐ་གསར་རྩོམ་གྱི་དབུ་ཡང་བཙུག་ས་སྐྱོང་དམ་པ་ལྷ་སྐྱབས་མེར་རྒན་དའི་ཆིང་གིས་ཨེལ་ཆི་མདག་ནས་ཁོང་རང་ལ་ཕྱིས་སུན་ཚ་དྲག་བོ་ཞིག་བྱུང་བར་སུས་ཀྱང་ཕན་མ་ཐོག་པས། སྐུ་
ཞབས་ཉིད་ཀྱིས་རྗེས་སུ་འཛིན་དགོས་ཚུལ་ཞུས་པར་འདིར་ཡོངས་ཐུབ་ན་བསྙུང་གཞི་དྲག་ཐུབ་པ་བྱེད་ཅེས་གསུང་པ་ལྟར་མ་འགྱང་བར་མེད་རྒན་དའི་ཆིང་བྱོན་ནས་ལུས་ངག་ཡིད་གསུམ་ཕུལ་ཏེ་སྐྱབས་ཚོ་ལ་ཞུས། ཁོང་གི་བསྙུང་གཞི་དེ་འབྱུང་པོ་དྲག་
[095A]༄༅། །རྩལ་ཅན་ཞིག་གིས་རྒྱབ་བརྟེན་བྱས་པའི་ནང་དུ་སོང་གཤིས། སྔ་སོར་སྔགས་པ་ནུས་ལྡན་དུ་རློམ་པ་མང་པོས་རིམ་གྲོ་ཞི་དྲག་ཇི་ལྟར་སྒྲུབ་ཀྱང་ཕན་སྐྱེད་ཏིལ་འབྲུ་ཙམ་མ་བྱུང་ཡང། རྗེ་འདིས་རྗེས་གནང་གཅིག་སྩལ་
པ་ཙམ་གྱིས་ནད་གཞི་ལྷག་མ་མེད་པར་དྭངས་པས་དཔོན་གཡོག་ཀུན་གྱིས་རྗེ་འདི་ལ་གསང་བའི་བདག་པོ་ལག་ན་རྡོ་རྗེ་དང་དབྱེར་མ་མཆིས་པའི་དད་པ་ཐོབ། ལོ་དེའི་དབྱར་སྟོད་རྒྱལ་མཁན་པོ་ཨ་ཆི་ཐུ་ནོ་མོ་ཧན་ཕེབས་ནས་ཆོས་བཀའ་མང་དུ་ཞུས། ཕྱིར་
འབྱོན་ཁར་མཁན་རིན་པོ་ཆེ་ལ་དགོན་པར་གཟིམ་ཁང་རྒྱག་དགོས་ཚུལ་དང། སླད་ནས་དགོན་པའི་མཁན་པོ་མཛད་དགོས་ཞེས་བཀའ་ཁྱབ་གནང་ཞིང། ཁོང་གིས་ཀྱང་དང་དུ་བླངས། ས་སྐྱོང་མིའི་དབང་པོ་དཔོན་ཇུ་ནང་དང། བསྟན་སྐྱོང་ཐུན་མོང་ནས་
སྔ་སོར་མགོ་ལོག་གི་སྟེང་དུ་དམག་ལན་ཅིག་སོང་བ་ཡིན་ཀྱང་མ་ཐུབ་པར་བརྟེན། དུས་ཕྱིས་ཁོ་རང་ཚོ་ང་རྒྱལ་བ་ལྟ་བུའི་དགྲ་ཇག་གི་གནོད་ཚབ་ཆེ་ཞིང་ལྷག་པར་དབུས་ཕྱོགས་སུ་འགྲོ་མི་རྣམས་ལ་ཤིན་ཏུ་གནོད་པར་སྣང་བས། ད་ལོ་ཡང་བསྐྱར་གྱི་དམག་རྒྱག་
རྩིས་ཡིན་པས་ལམ་དུ་འགྲོ་བའི་རིམ་གྲོ་དང་སྐྱབས་འཇུག་ཞུས་པར། མགོན་པོའི་གཏོར་སྒྲུབ་བྱས་ཏེ་སོང་ན་དོན་འགྲུབ་ཡོང་གསུང་བ་ལྟར་སྒྲུབ་སྟེ་དཔོན་རིན་པོ་ཆེ་དམག་ཚོགས་དང་བཅས་བྱོན་པས། གཡུལ་བཤམས་པ་ཙམ་གྱིས་མགོ་ལོག་ཐམས་ཅད་དབང་
དུ་བསྡུས་ཏེ་དགྲ་སྡེའི་གཡུལ་ལས་རྣམ་པར་རྒྱལ་བའི་གྲགས་སྙན་གྱི་རུ་མཚོན་སྲིད་རྩེར་སྒྲེང་བ་དང་བཅས་ཕྱིར་འཁོར་ཏེ་བཀའ་དྲིན་བསབ་ཆེད་དུ་ལེགས་འབུལ་རྒྱ་ཆེར་བསྟབ། སྟོན་མཇུག་གཙང་ཁང་གི་འོག་ཤོད་གྲུབ་ནས་ལས་བྱེད་པ་རྣམས་ལ་ཟང་ཟིང་

[095B] ཟླ་བ་བཅུ་གཅིག་པའི་ནང་དུ་རྒྱལ་དབང་ཐམས་ཅད་མཁྱེན་པ་དང། པཎ་ཆེན་རིན་པོ་ཆེར་མཚམས་ཞུས་ཀྱི་བང་ཆེན་དུ་རབ་འབྱམས་པ་འཇམ་དབྱངས་དཔལ་ལྡན་རྫོང་སྟ་མཛད་ཅིང། རྣམ་འགྲེལ་
གྱི་ལེའུ་གཉིས་པ་དང། ཕར་ཕྱིན་སྐབས་གཉིས་པ་དང་གསུམ་པ་བཅས་རྒྱལ་བའི་སྐུ་ཞབས་སུ་ཕུལ། དགུང་ལོ་རེ་བདུན་པ་ཤིང་ཕོ་རྟའི་ལོ་སྨོན་ལམ་ལ་ལན་གཉིས་ཙམ་བྱོན་ནས། ཉི་མ་ལྷག་མ་རྣམས་ལ་རྗེ་ཉིད་ཀྱི་བཀའ་ལྟར་ཨ་ཆི་ཐུ་ནོ་མོན་ཧན་
གྱིས་སྨོན་ལམ་གྱི་ཚོགས་དབུ་མཛད། ཟླ་བ་བཞི་པའི་ཡར་ཚེས་ལ་ཐེ་བོ་ཆབ་ཚན་དུ་བྱོན་ནས་བདུན་ཕྲག་གཉིས་ཀྱི་རིང་ཆབ་བཞུགས་མཛད་པས་སྐུ་ལ་ཤིན་ཏུ་འཕྲོད་པར་བྱུང། ཞལ་ནས་ཕྱོགས་འདིའི་གཞི་བདག་ཕལ་ཆེར་དཀར་ཕྱོགས་བར་སྣང་ཞིང། ལྷག་
བར་ཆབ་ཚན་འདི་ལ་སངས་རྒྱས་ཀྱི་ཞལ་མཐོང་བའི་བྱང་སེམས་ཞིག་གནས་འདུག་ཅེས་གསུངས། ཆབ་བཞུགས་གྲུབ་ནས་སླར་གདན་སར་བྱོན། ལོ་དེའི་དབྱར་དུས་སུ་ལི་ཐང་ནས་སྔགས་རམ་པ་དཔལ་འབར་མཇལ་དུ་བྱོན་པ་ལ་ཆིབས་བསུ་བ་བཏང་
ནས་བཀུར་གཟོས་མཛད་ཅིང། མཇལ་འཕྲད་བྱས་མ་ཐག་མ་བུ་འཕྲད་པ་ལྷར་དགྱེས་ཚོར་ཆེན་པོ་གནང། ལི་ཐང་མཁན་ཆེན་སངས་རྒྱས་ཆོས་འཕེལ་གྱིས་སྐྱབས་འཇུག་ཞུ་ཡིག་ཕུལ་བའང་འབྱོར། སྔགས་རམ་པ་དཔལ་འབར་འདི་པ་བློ་གསལ་གླིང་
བུ་འབོར་བ་ཡིན་ཞིང་མཐུན་སྣང་ལ་སྐུ་ཡོན་ཧ་ཅང་ཆེ་རྒྱུ་མེད་ཅིང། རང་བཞིན་དྲང་ལ་གཡོ་སྒྱུ་ཆུང་བ། དཀོན་མཆོག་མཆོད་པ་ལ་བརྩོན་པ། ནོར་རྫས་ལ་འཛིན་ཆགས་ཀྱི་སྲེད་པ་དང་བྲལ་བ་ཞིག་སྟེ། རྗེ་ཉིད་སྔ་མོ་དགེ་འཕེལ་དུ་བཞུགས་སྐབས་ཉེ་

[096A]༄༅། །གནས་མཛད་དེ་ཚ་གྲང་བཀྲེས་སྐོམ་གྱི་ངལ་བ་མཐའ་དག་ཁྱད་དུ་བསད་ནས་ཞབས་ཏོག་ཕུན་སུམ་ཚོགས་པ་བསྒྲུབས་པས། བླ་མ་སངས་རྒྱས་སུ་དངོས་སུ་མཐོང་ཞིང། ཀུན་དགའ་བོ་དང་འབྲོམ་སྟོན་པའི་རྣམ་ཐར་བདག་
གིར་བྱེད་བ་ཞིག་གོ་རབ་འབྱམས་པ་བློ་བཟང་མཁས་མཆོག་ཇུན་གར་དུ་འཚམས་ཞུས་ལ་བཏང་བ་ཕྱིར་འཁོར། དེ་དང་མཉམ་དུ་ཇུན་གར་དཔོན་གྱི་ཨེལ་ཆི་གྲགས་པ་བླ་མ་ཡང་འབྱོར། ཇོ་རིགས་ཐུ་ཧུཾ་ཐའི་ཇིའི་ཞུ་ཡིག་ཏུ་བདག་ལ་བླ་མ་ཉིད་དང་མཇལ་
འདོད་སྐོམ་བ་ཆུས་གདུང་བ་ལྟ་བུ་ཡོད་ཀྱང་སྐལ་བ་མ་བྱུང། འོན་ཀྱང་དགེ་ལུགས་ཀྱི་བསྟན་པ་དང་ལ་རྒྱ་ཐུགས་ལ་བཏགས་དགོས་ཞེས་པ་ཕུལ། དབོན་ཕུན་ཚོགས་བཀྲ་ཤིས་ཀྱིས་འཚམས་ཞུས་དང། རབ་འབྱམས་པ་བསྟན་པ་ཕུན་ཚོགས་
ཀྱིས་འཚམས་ཞུས་དང་རྟ་བརྒྱ་བསྐུར་བའང་འབྱོར། དཔོན་ཚང་ནས་རྔ་པའི་གྲྭ་པ་བརྒྱ་ཕུལ་བ་དབྱར་ཆོས་ཆེན་མོར་ཞུགས། མཚོ་སྔོན་ནས་དད་བརྩོན་རྣམ་དབྱོད་དང་ལྡན་པ་དགེ་ཚུལ་མ་བློ་བཟང་ཆོས་མཚོ་བྱོན་ནས་གསོལ་བ་བཏབ་པ་ལྟར་ཁོང་དང། མེར་
རྒན་དའི་ཆིང་དང། གྲྭ་མང་བཅས་ལ་ཟླ་བ་གཅིག་གི་རིང་ལ་ལམ་རིམ་ཆེན་མོའི་བཤད་ལུང་སྤྱོད་པ་སྤྱི་བསླབ་ཀྱི་བར་དུ་གནང། མི་ཏྲ་བརྒྱ་རྩའི་དབང་ཆེན་གནང་རྒྱུའི་གེགས་སེལ་དུ་སྐུ་ཉེ་དབལ་ཤུལ་རྣམས་ཀྱིས་ཁུར་བླང་ཏེ་མགོན་པོའི་གཏོར་སྒྲུབ་ཞིག་
ལེགས་པར་སྒྲུབ། ཟླ་བ་བརྒྱད་པའི་ནང་དུ་ལ་མོ་བདེ་ཆེན་ནས་འཇམ་མགོན་རྒྱལ་བ་གཉིས་པའི་བསྟན་པའི་གསལ་བྱེད་ཆེན་པོ་ཁྲི་རིན་པོ་ཆེ་བློ་གྲོས་རྒྱ་མཚོའི་མཆོག་གི་སྤྲུལ་པའི་སྐུ་བློ་བཟང་བསྟན་པའི་ཉི་མ་དགེ་བཤེས་དུ་མའི་འཁོར་དང་བཅས་དབང་

[096B] ཆིབས་བསུ་དང་གསོལ་སྟོན་སོགས་ཤངས་ལེན་ཡང་དག་པར་མཛད་ཅིང་མཇལ་འཕྲད་གནང་བའི་སྐབས་རྗེ་ཉིད་ནས་སྤྲུལ་པའི་སྐུ་རིན་པོ་ཆེར་བཀུར་གཟོས་ཆེན་པོ་མཛད། ཁྲི་ཆེན་མཆོག་གི་སྤྲུལ་པའི་སྐུ་རིན་པོ་
ཆེ་དེ་ཉིད་ཀྱིས་སྔར་ནས་དབང་སྙན་གསན་ཕུལ་བ་དང། གཞན་ཡང་དོན་གཉེར་ཅན་དུ་མས་གསོལ་བ་བཏབ་པར་བརྟེན་དབང་གི་ཡོ་བྱད་རྣམས་སྟ་གོན་མཛད་དེ། ཁྲི་ཆེན་མཆོག་གི་སྤྲུལ་པའི་སྐུ་དང། ཡོངས་ཀྱི་དགེ་བའི་བཤེས་གཉེན་ཆེན་པོ་མ་ཎི་པ་ཤེས་
རབ་བཀྲ་ཤིས། གསང་ཆེན་གདམས་པའི་བང་མཛོད་ཤ་སྦྲང་སྔགས་རམ་པ་འཇམ་དབྱངས་བློ་གྲོས། ཆོས་རྗེ་དོན་གྲུབ་རིན་ཆེན་གྱི་རྣམ་འཕྲུལ་དུ་གྲགས་པ་ཁྱ་དགེ་དཔོན་སློབ་བློ་གྲོས་རྒྱ་མཚོ། མཛོ་དགེ་སྐུ་སྐྱེ། སྤོ་ཚང་སྐུ་སྐྱེ་སོགས་བླ་ཆེན་དུ་མ་
དང༑ ལུང་དང་རིགས་པ་སྨྲ་བའི་བཤེས་གཉེན་མང་པོས་ཐོག་དྲངས་དགེ་འདུན་འདུས་པ་ཁྲི་ཕྲག་བརྒལ་བ་དང། ས་སྐྱོང་དམ་པ་དཔོན་ཨེར་དཧེ་ནེ་ཇུ་ནང། དཔོན་མོ་རྣམ་རྒྱལ། མེར་རྒན་དའི་ཆིང། དོན་གྲུབ་དབང་རྒྱལ། དགེ་ཚུལ་མ་བློ་བཟང་ཆོས་
མཚོ། ཨེར་དཧེ་ནི་ཐས་ཇི། དཔོན་མོ་གདུགས་དཀར། ཐུ་མེད་ཁོ་ལོ་ཆི་སོགས་དཔོན་པོ་དུ་མས་གཙོར་མཛད་སྐལ་བ་དང་ལྡན་པའི་གདུལ་བྱ་གྲངས་མེད་པ་འདུས་པ་ལ་དཀྱིལ་འཁོར་རྒྱ་མཚོའི་བདག་པོར་བཞེངས་ཏེ་ཧོར་ཟླ་བརྒྱད་པའི་ཉི་ཤུ་ཐམ་པའི་ཉིན་སྟ་
གོན་མཛད་ཅིང། དེའི་ནུབ་མོས་འགུལ་ཆེན་པོ་ཞིག་བྱུང་བ་དཀར་ཕྱོགས་ཀྱི་འབྱུང་པོ་རྣམས་མངོན་པར་དགའ་བའི་ལྟས་སུ་མངོན། ཉི་ཤུ་གཅིག་གི་སྔ་དྲོ་གཤེད་དམར་གྱི་དབང་དང། ཕྱི་དྲོ་ལྷ་དགུ་མའི་དབང་སྩལ་ཞིང། ཉི་མ་ཕྱི་མ་རྣམས་ཀྱི་

[097A]༄༅། །བླ་མེད་སྐབས་ཉིན་རེ་བཞིན་བླ་མེད་ཀྱི་དབང་གཉིས་རེ་དང། རྒྱུད་སྡེ་འོག་མ་གསུམ་ལ་སྟ་གོན་རེ་རེ་མཛད་དེ། ཉིན་རེ་བཞིན་དབང་བཞི་བཞི་གནང། ཧོར་ཟླ་དགུ་པའི་ཉི་ཤུ་ལྔའི་སྔ་དྲོ་ཛམྦྷ་ལ་གཙོ་འཁོར་བཅོ་བརྒྱད་པའི་
དབང་སྩལ་ཏེ་མཇུག་རྫོགས་པར་མཛད། དེ་ལྟར་ཟླ་བ་གཅིག་དང། ཉི་མ་དྲུག་ཙམ་གྱི་རིང་ལ་ཐུབ་བསྟན་རིན་པོ་ཆེའི་བཙས་སུ་དགོངས་ཏེ། གྲུབ་ཆེན་མི་ཏྲ་ཛོ་ཀིའི་ཐུགས་བཅུད། རྒྱུད་སྡེ་རྣམ་བཞིའི་བང་མཛོད། རྣལ་འབྱོར་དབང་ཕྱུག་བྱེ་བའི་དགའ་སྟོན་
དམ་པ་མི་ཏྲ་བརྒྱ་རྩའི་དབང་ཆེན་ཞེས་ཡོངས་སུ་གྲགས་པ་དེ་ཉིད་ལེགས་པར་སྩལ་པས། སྐལ་བ་དང་ལྡན་པའི་གདུལ་བྱ་རྣམས་ཀྱི་ཡིད་ཀྱི་བུམ་བཟང་བྱིན་རླབས་བདུད་རྩིའི་ཆུ་རྒྱུན་གྱིས་ཡོངས་སུ་གང་ཞིང། སངས་རྒྱས་ལས་ཀྱང་དཀོན་པའི་ཟབ་མོ་རྡོ་རྗེ་ཐེག་
པའི་ཡང་སྙིང། ཡི་དམ་རྒྱལ་བ་རྒྱ་མཚོའི་དཀྱིལ་འཁོར་གྱི་སྨིན་བྱེད་འདི་ཙམ་ཐོབ་པ་ནི་རྙེད་པའི་མཆོག་ལེགས་པར་རྙེད་པའོ་སྙམ་དུ་ཚོང་པ་ཁེ་སྤོག་གྲུབ་པའམ། དེད་དཔོན་མཁས་པ་ནོར་བུའི་གླིང་དུ་སོན་པ་ལྟར་དགའ་བ་དང་སྤྲོ་བ་ཚད་མེད་ཡིད་ལྷག་
པར་རངས་པར་གྱུར་ཏོ། །དེ་དག་ལ་འདི་སྐད་ཅེས་བརྗོད་པར་བྱ་སྟེ། རྣལ་འབྱོར་དབང་ཕྱུག་བྱེ་བའི་གཙུག་གི་རྒྱན། །མི་ཏྲ་ཛྲ་ཀིའི་མཁྱེན་ཡངས་ཀཱ་ལ་ཤར། །ཡོངས་བཟུང་བྱིན་རླབས་བདུད་རྩིའི་ཨ་མྲྀ་ཏ། །གང་ཐུགས་རིན་ཆེན་བུམ་པར་གཅིག་ཏུ་
འཁྱིལ༑ ༑རིག་སྔགས་འཆང་གཞུང་རྒྱ་མཚོའི་མཐར་སོན་ཅིང། །ཕྱི་དང་ནང་གི་དེ་ཉིད་བཅུ་ལ་མཁས། །རབ་འབྱམས་ལྷ་ཚོགས་སྤྲོ་ཞིང་སྡུད་ནུས་པ། །ཁྱོད་ནི་དཀྱིལ་འཁོར་རྒྱ་མཚོའི་བདག་པོར་གྲུབ། །ཟུང་འཇུག་ཕྱག་རྒྱ་ཆེན་པོའི་གོ་འཕང་

[097B] ༑སྲེད་ལྡན་རྡོ་རྗེའི་རིགས་ཅན་སྐལ་བཟང་ཀུན། །པདྨོའི་མཚོ་ལ་དང་མོའི་ཕྲེང་བ་བཞིན། །ཅི་དགར་འདུས་པའི་ངང་ཚུལ་འདི་རྨད་བྱུང། །དངོས་གྲུབ་ཆར་འབེབས་སྲས་བཅས་རྒྱལ་བའི་དཀྱིལ་འཁོར་གྲངས་མེད་འདུ་མཛད་ཅིང། །དཔལ་
ལྡན་རིགས་ལྔའི་དྲང་སྲོང་རྣམས་ནི་མཁའ་དབྱིངས་ཏིལ་གྱི་གང་བུ་བཞིན། །ཡིད་འཕྲོག་རིག་པའི་ན་ཆུང་གང་དག་སྙན་པའི་གླུ་ལེན་ཤིས་པ་བརྗོད། །ཁྲོ་བོའི་ཚོགས་རྣམས་ཕྱོགས་བཅུར་རྒྱུག་ཅིང་བདུད་བགེགས་མ་ལུས་རྩད་ནས་འབྱིན། །དེ་ལྟར་ངོ་
མཚར་ཆེན་པོའི་བཀོད་པ་ཡིས། །ཟབ་མོའི་དབང་མཆོག་ལེགས་པར་སྩལ་པའི་ཚེ། །སྐལ་བཟང་འདི་ཀུན་སྲིད་པའི་སྦུབས་གནས་ཀྱང། །བདེ་ཆེན་འཇོ་སྒེག་རོལ་པ་ཅི་ཡང་འཛིན། །མི་སློབ་ཟུང་འཇུག་སྐུ་ཡི་ཕྱིར། །འབད་རྩོལ་དྲག་པོ་དགོས་དེ་རྫུན། །
མགོན་ཁྱོད་དབང་མཆོག་སྩལ་ཙམ་གྱིས། །གྲོལ་བར་གྱུར་འདི་ཅི་ཞིག་ཡིན། །སྐལ་ལྡན་བློ་ངོར་གང་སྣང་དག་པ་ཡི། །དཀྱིལ་འཁོར་ཉིད་དུ་འཆར་བ་སུ་ཡིས་བསྐྲུན། །དཔལ་ལྡན་དང་པོའི་མགོན་དང་དབྱེར་མེད་པ། །ཁྱོད་ཀྱི་རྣམ་འཕྲུལ་ཉིད་དུ་གོར་མ་
ཆག་ཅེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །ཁྲི་ཆེན་མཆོག་གི་སྤྲུལ་པའི་སྐུ་རིན་པོ་ཆེས་གཙོ་མཛད། དབང་གསན་པ་པོ་རྣམས་ཀྱིས་ཆོས་ཀྱི་བཀའ་དྲིན་བསབ་ཆེད་དུ། གསེར་དངུལ་དར་ཟབ་རྟ་ནོར་ལུག་གསུམ་གྱིས་མཚོན་ཟང་ཟིང་གི་
འབུལ་བ་ཚད་མེད་པ་ཕུལ། སྔོན་ཆད་མདོ་སྨད་ཀྱི་ཕྱོགས་འདིར་མི་ཏྲའི་དབང་རྒྱུན་ཤིན་ཏུ་དཀོན་པར་ཡོད་པ་ལ། རྗེ་འདིའི་བཀའ་དྲིན་ལ་བརྟེན། ཁྲི་ཆེན་མཆོག་སྤྲུལ་རིན་པོ་ཆེས་ཨ་མདོ་དང། བྱང་ཕྱོགས་ཧོར་གྱི་རྒྱལ་ཁམས་སུ་ཚར་ཁ་ཤས་སྩལ་ཞིང་

[098A]༄༅། །གྲུབ་པའི་དབང་ཕྱུག་ཆེན་པོ་སྔགས་རམ་པ་འཇམ་དབྱངས་བློ་གྲོས་དང། ཆོས་ཀྱི་སྤྱན་ལྡན་ཆེན་པོ་དབྱིག་ཀྱ་རབ་འབྱམས་པ་འཇམ་དབྱངས་རྣམ་པ་གཉིས་ཀྱིས་ཀྱང་དོན་གཉེར་བ་རྣམས་ལ་འགའ་ཟུང་སྩལ་པ་དང། དེ་
ལས་ཀྱང་མར་མེ་གཅིག་ལས་གཉིས་ཆད་ཀྱི་ཚུལ་དུ་ཕྱོགས་དང་ཕྱོགས་མཚམས་ཀུན་ཏུ་དར་ཞིང་རྒྱས་པར་གྱུར་ཏེ་ཁྱབ་བརྡལ་དུ་ཡོད་པ་འདི་ལགས་སོ། །དབང་གནང་རིང་ཆོས་ཐུན་གྱི་བར་བར་དུ་རྗེ་ཉིད་ཀྱི་གསུང་ལྟར་དགེ་བཤེས་རྣམས་འདུས་ནས་དམ་
བཅའ་བཙུགས་ཏེ་ལུང་དང་རིགས་པའི་དགའ་སྟོན་མངོན་པར་སྤེལ། མཚོ་སྔོན་གྱི་རྒྱལ་པོ་ཨ་ཁུ་བཱ་ཐུར་ཐའི་ཇི་དུས་ཀྱི་ཆོས་ཉིད་དུ་གྱུར་པའི་དགོངས་རྫོགས་ཀྱི་བསྔོ་བ་ཞུ་མི་འབྱོར་བས། ཞལ་ནས། ཨ་ཁུ་གཤེགས་སོང་བ་དེ་ལྟས་ངན་གྱི་དང་པོ་
ཡིན༑ རེ་ཞིག་བསྡད་ན་མཚོ་ཁ་པ་རྣམས་ལ་བཟང་ཡང་ད་འཕྲོ་འདི་ནས་བདེ་སྐྱིད་ཅི་འདྲ་ཡོང་མི་ཤེས་ཞེས་གསུངས་ཤིང་ཐུགས་ཤིན་ཏུ་སྐྱོ་སྐྱོ་ལྟར་མཛད་པ་ནི་མ་འགྱངས་པར་མཚོ་སྔོན་དུ་དུས་འཁྲུག་ཆེན་པོ་འབྱུང་པ་མངོན་སུམ་དུ་མཁྱེན་པའི་གསུང་དུ་སྣང་
སྟོན་མཇུག་ཇུན་གར་གྱི་ཨེལ་ཆི་ཕྱིར་འགྲོ་པ་དང་མཉམ་དུ་རབ་འབྱམས་པ་བློ་བཟང་མཁས་མཆོག་ཇོ་རིགས་ཐུ་ཧོང་ཐའི་ཇིའི་མདུན་དུ་མཚམས་འདྲི་ཞུ་བར་རྫོང་སྟ་མཛད་དེ། ས་སྐྱོང་ཆེན་པོ་ཉིད་ཀྱིས་སྔར་བཞིན་རྗེ་ཙོང་ཁ་པའི་བསྟན་པ་འཕེལ་རྒྱས་ཀྱི་ཐབས་ཐུགས་
ལ་བཏགས་དགོས། དགེ་སྦྱོང་རྒན་པོ་བདག་ཀྱང་ས་སྐྱོང་དམ་པའི་ཞལ་དངོས་སུ་མཇལ་འདོང་ཆེ་ཡང། དགོན་པ་གསར་འཛིན་གྱི་ལས་འཕྲོ་མ་གྲུབ་པས་ད་ལམ་ཡོང་མ་ཐུབ་ཀྱང། སླད་ནས་ཐུགས་བཞེད་ལྟར་ཡོངས་ཨེ་ཐུབ་ལྟ་ཞེས་པའི་ཆབ་ཤོག་

[098B] དཔོན་པོ་མེར་གེན་དའི་ཆིང་གིས་སྐྱུང་གཞི་དྭངས་པའི་བཀའ་དྲིན་བསབ་ཆེད་དུ་རྟ་ནོར་ལུག་སོགས་ཀྱི་ལེགས་འབུལ་རྒྱ་ཆེར་ཕུལ། ལོ་དེར་འདུ་ཁང་གི་གཙང་ཁང་སྤེན་པད་དང་བཅས་པ་ལེགས་པར་གྲུབ་སྟེ། ཤིང་བཟོ་བཅུ་གཉིས་ལ་སོ་
སོར་རྟ་དྲུག་རེ་དང། དངུལ་གོས་ཆེན་སོགས་ཀྱི་གནང་སྦྱིན་གྱ་ནོམ་པས་ཡིད་ཚིམ་པར་མཛད། ལས་བྱེད་གཞན་རྣམས་ལའང་བདག་རྐྱེན་གྱ་ནོམ་པ་གནང། བར་སྐབས་ཤིག་ཡོངས་རྫོགས་བསྟན་པའི་མངའ་བདག་རྡོ་རྗེ་འཆང་ལྕང་སྐྱ་རིན་པོ་ཆེ་དག་
པའི་ཞིང་དུ་གཤེགས་པའི་གཏམ་གསན་ནས་ཐུགས་ཁྲལ་མཛད་ཅིང་དགོངས་རྫོགས་རྒྱ་ཆེར་སྒྲུབ། ལོ་དེའི་མཇུག་བསྟན་པ་སྤྱིའི་འཕེལ་རྒྱས་ཀྱི་དོན་དུ་ལྕགས་མཁར་བརྩིགས་དགོས་གསུངས་ནས་སློབ་མ་ཁ་ཤས་ལ་ཕྱག་ལེན་ཞིབ་ཏུ་ཁྲིད་དེ། ཉི་ཤུ་
ལྔ་ལ་བསྐང་གསོ་དང། དྲུག་ནས་དངོས་གཞིའི་དབུ་བཙུགས་ཏེ་ཉི་ཤུ་དགུའི་ཉིན་གཏོར་རྒྱག་བྱས། དེ་ནས་བཟུང་སྟེ་ལོ་རེ་བཞིན་མ་ཆག་པར་གྱིས་ཞེས་གསུང་པ་ལྟར་ས་སྐྱོང་ཆེན་པོ་ཆིན་ཝང་གིས་སྦྱིན་བདག་མཛད་དེ་མ་ཉམས་པར་ཡོད་པ་འདི་བཞིན་
ནོ༑ ༑དགུང་ལོར་བརྒྱད་པ་ཤིང་མོ་ལུག་གི་ལོའི་དཔྱིད་ཀ་དཔོན་པོ་ཨེ་རེ་ཏ་ནི་ཐའི་ཇི་དམ། དཔོན་མོ་གདུགས་དཀར་གཉིས་བྱོན་ནས་ཟང་ཟིང་གི་འབུལ་བ་གྱ་ནོམ་པ་དང། གྲྭ་རྒྱུན་ལ་ཤས་ཕུལ། དགོན་པར་ཡང་མང་འགྱེད་བཅས་བསྙེན་བཀུར་
བསྟབ༑ སྒྲ་ཀཱ་ལ་པ་དང༑ ཙནྟྲ་པ་གཉིས་ཀྱི་ཊཱིཀྐ་རྩོམ་པའི་དབུ་བཙུགས། འཆི་མེད་མཛོད་ཀྱི་འགྱུར་རྙིང་ལ་ཧོར་ཁུངས་སུ་ལུས་པ་དང། འགྱུར་སྐྱོན་ཀྱང་འགའ་རེ་འདུག་གསུང་ནས་ནག་རའི་དཔེ་ཞིག་ལ་བརྟེན་ནས་མགོ་མཇུག་ཚད་མ་བསྒྱུར་

[099A]༄༅། །བར་མཛད། རྒྱལ་དབང་ཐམས་ཅད་མཁྱེན་པའི་མཆོག་གི་སྤྲུལ་པའི་སྐུ་རིན་པོ་ཆེ་དཔོན་ཚང་གི་ཨུར་གེར་སྤྱན་དྲངས་པ་ལ། དབོན་པོ་རབ་འབྱམས་པ་བློ་གྲོས་དང། དཀའ་རམ་ཁ་ཤས་བཅས་མངགས་ནས་ཞབས་
བརྟན་ཕུལ་བ་གནང། ལྷ་བྲིས་པ་གསང་སྔགས་མཁར་བའི་དབུ་མཛད། ལྷ་བཟོ་བཞི་བཅུ་ཉེ་བས་ཟླ་བ་དྲུག་པའི་ཚེས་ནས་མགོ་བརྩམས་ཏེ་འདུ་ཁང་གི་ལོགས་བྲིས་ཟླ་བ་ཕྱེད་དང་གཉིས་ཀྱི་ཁོངས་སུ་སྒྲུབ། དཔའ་གཅིག་དང་ཆོས་རྒྱལ་གཉིས་
བཞེངས་དུས་ལྟས་བཟང་པོ་བྱུང་གསུང་ནས་གྲུབ་འཕྲལ་དུ་སྙན་དར་རེ་འབུལ་བར་མཛད། ལྷ་བྲིས་པ་རྣམས་ལ་རྟ་ནོར་གོས་དར་དངུལ་སོགས་ཟང་ཟིང་གི་དངོས་པོ་གྱ་ནོམ་པ་སྩལ་ཞིང་གསང་སྔགས་མཁར་བ་ལ་གཞུང་ས་ཆེན་མོར་ཞུས་ནས་གཞིས་ཀ་
གཅིག་ཀྱང་གནང། ལོ་སྔ་མ་རྣམས་སུ་རིགས་གྲྭ་མ་ཚུགས་པ་ལ་ལོ་དེར་ཅིས་ཀྱང་འཛུག་དགོས་གསུང་ནས། འབྲས་སྤུངས་ལྟར་བཙུགས་ཤིང་གླིང་བསྲེ་ཡང་ཚུགས། ཟླ་པ་བདུན་པའི་ནང་དུ་རབ་
འབྱམས་པ་བློ་བཟང་མཁས་མཆོག་ཕྱིར་འབྱོར། ཧོང་ཐའི་ཇིའི་མཚམས་ཞུས་རྒྱས་པ་འདུག་པའི་ཞུ་ཡིག་ཏུ། སླད་ནས་དགོན་པའི་སྦྱིན་བདག་གང་དྲག་བྱེད། གྲྭ་རྒྱུན་ཡང་གང་མང་གཏོང་ཨེ་ཐུབ་ལྟ། རྗེ་ཉིད་བསྟན་པའི་མངའ་བདག་ཡིན་
པས་བསྟན་འགྲོའི་དོན་དུ་ཡུན་རིང་པོར་བཞུགས་དགོས་ཚུལ་དང། གུས་ལྡན་ས་སྐྱོད་བདག་ལ་ཡང་སྐྱ་བས་འཇུག་དང་སྐུ་རིམ་གནང་དགོས་ཞེས་པ་ཕུལ་བའི་དོན་བཞིན་ཚེ་སྒྲུབ་དང། ཞི་རྒྱས་ཀྱི་སྦྱིན་སྲེག་མང་དུ་སྒྲུབ། སྟོན་མཇུག་དཔོན་པོ་

[099B] ཁོང་གིས་བསྐུལ་ཏེ་རེད་མདའ་བའི་དྲིས་ལན་གྱི་ཊཱིཀྐ་རྩོམ་པའི་དབུ་བཙུགས། དགུན་གྱི་རིང་ཕལ་ཆེར་སྐུ་མཚམས་མཛད། ཕར་ཕྱིན་སྟོན་མོ་གསར་དུ་
བཙུགས་པ་ལ་གཏོང་སྒོའི་ཐེབས་སུ་གནང་སྦྱིན་གྱ་ནོམ་པ་སྩལ་ཏེ། ཆོས་ཀྱི་སྟོན་མོ་བྱས་པ་བསོད་ནམས་ཆེན་པོ་ཐོབ་པ་ཡིན་ཞེས་མཉེས་མཉེས་མཛད། སྐུ་འཁོར་གྱི་དགེ་བཤེས་རྣམས་ལ་ཁྱེད་ཚོས་ཕར་ཕྱིན་སྟོན་མོའི་དམ་བཅའ་བ་རྣམས་ལ་བགྲོ་
གླེང་ཡག་པོ་ཐོང། ཁས་ལེན་ཅི་འདྲ་བྱུང་བ་ང་ལ་ལབ་དགོས་གསུང་པ་ལྟར། དཀའ་རམ་རྣམས་ཀྱིས་བཀའ་བཞིན་བསྒྲུབ་པས་ཐུགས་ཤིན་ཏུ་དགྱེས། དགུང་ལོ་རེ་དགུ་པ་མེ་སྤྲེལ་གྱི་ལོ་གསུང་ཆོས་དང་སྨོན་ལམ་ལ་མ་ཕེབས་པར་སྐུ་མཚམས་གནང་
རིད་མདའ་བའི་དྲིས་ལན་གྱི་ཊཱིཀྐ་གསར་རྩོམ་གྱི་ཆེད་དུ་གསང་འདུས་ཀྱི་སྐོར་ལ་ཞིབ་གཟིགས་མཛད་པས། ས་ལམ་གྱི་བགྲོད་ལུགས་ལ་རིགས་པའི་ལམ་ནས་དྲངས་པའི་ངེས་ཤེས་བརྟན་པོ་རྙེད་དེ། ལམ་བཟང་པོ་འདི་ཉིད་དུས་ཀྱི་དབང་གིས་ཉམས་པ་ལ་
མངོན་དུ་ཕྱོགས་འདུག་པས། གཅེས་པའི་ལུས་སྲོག་ཀྱང་བཏང་སྟེ་འདི་ཉིད་ཡུན་རིང་དུ་གནས་ཐབས་བྱེད་ཐུབ་ན་ཅིམ་རུང་སྙམ་པའི་ཡིད་ཆེས་ཀྱི་དད་པ་ཚད་མེད་པ་འཁྲུངས་དེས་རྐྱེན་བྱས་ཏེ་གསང་བ་འདུས་པའི་འཆད་ཉན་འཛུགས་པར་དགོངས་ནས། རབ་
འབྱམས་པ་བློ་གསལ་བླ་མ་དགུ་མཛད་དང། རབ་འབྱམས་པ་ཕུན་ཚོགས་བསྟན་འཛིན་བྱིང་འདྲེན་དུ་བསྐོས་ཏེ། ཧོར་ཟླ་གསུམ་པའི་བཅོ་ལྔའི་ཉིན་རྒྱུད་གྲྭ་གསར་དུ་ཚུགས་ཤིང། རྗེ་རང་ཉིད་ཆོས་གྲྭར་བྱོན་ཏེ་འགྲེལ་པ་བཞི་སྦྲགས་ཀྱི་བཤད་པ་དང་
[100A]༄༅། །བསྐྱེད་རྫོགས་ཀྱི་རྩི་བཞག་གནང། མཇུག་ཏུ་ལོ་རེ་བཞིན་འགྲེལ་པ་བཞི་སྦྲགས་ཀྱི་བཤད་པ་ཚར་རེ་དང། ཊཱིཀྐའི་རྩི་བཞག་ཚང་མ་རེ་འགྲོ་དགོས་ཤིང། འདོན་ལྟ་དབྱངས་ཕྱག་ལེན་སོགས་རྒྱུད་སྨད་བཞིན་བྱེད་
དགོས་པའི་ཞལ་བཀོད་ཀྱང་སྩལ། ཆོས་ཐོག་ཕྱི་མ་ལ་བླ་མ་དབུ་མཛད་རྒྱུད་པའི་བླ་མ་དང། རབ་འབྱམས་པ་ངག་དབང་བླ་མ་དབུ་མཛད་དུ་བསྐོས་ཏེ་རྒྱུད་ཀྱི་འཆད་ཉན་དང་ཕྱག་ལེན་མ་ཉམས་པར་གྱིས་ཤིག་གསུངས། གླིང་བསྲེའི་སྐྱབས་ད་ཕྱིན་ཆང་
ཉིན་དང་པོ་ལ་གྲྭ་ཚང་བླ་མས་པོ་ཏི་ལྔའི་བཤད་པ་དང། ཉིན་གཉིས་པ་ལ་རྒྱུད་པ་བླ་མས་ཊཱིཀྐའི་བཤད་པ་གྱིས་ཞེས་གསུང་བ་ལྟར་སྒྲུབ། རིགས་གྲྭའི་ཆོས་མཚམས་ཀྱི་སྐབས་རྗེ་རང་ཉིད་ཀྱི་སློབ་མ་དཔལ་ལྡན་བཀྲ་ཤིས་སྒོ་མང་གི་དཔོན་སློབ་བློ་བཟང་
ཕུན་ཚོགས་པ་གཞུང་ནས་མཚོ་ཁར་བང་ཆེན་ལ་བཏང་བ་མཇལ་དུ་བྱོན། ཆིབས་བསུ་སོགས་ཤངས་ལེན་རྒྱས་པར་མཛད། ཞལ་སྔ་ནས་ཀྱིས་འགྲེལ་པ་བཞི་སྦྲགས་དབང་མའི་དཔེ་ཕུལ་བས་མཆན་འདེབས་ལུགས་རྗེ་རིན་པོ་ཆེའི་དགོངས་པ་
བཞིན་མ་བྱུང་འདུག་ནའང་དཔར་ལ་བརྐོ་དགོས་ཞེས་སྔར་ངས་རྟིང་བསྐུལ་བྱས་པ་ཡིན་པས་དཔར་གྲུབ་པ་ཤིན་ཏུ་ལེགས་ཞེས་གསུངས། དཔོན་སློབ་ཀྱིས་ན་བཟའ་ཉེར་སྤྱད་ཀྱི་སྐོར་སོགས་དངོས་པོ་གྱ་ནོམ་པ་ཕུལ། རྒྱལ་པོའི་གསུང་ཕྲིན་གྱི་སྐོར་
ཀྱང་སྙན་སྒྲོན་ཞུས། ཁོང་གིས་གསོལ་བ་བཏབ་སྟེ་རྭ་ལུགས་ཀྱི་ཁྲོ་བཅུའི་ལས་ཚོགས་ཀྱི་ཁྲིད་དང། གསུང་རྩོམ་ཁྲོ་བཅུའི་མངོན་རྟོགས་ཀྱི་ལུང། ཀྵེ་ཏྲ་པཱ་ལའི་ལས་ཚོགས། སྤྲེལ་ཁྲིད་ཀྱི་མན་ངག་སྒྲུབ་ཐབས་དང་བཅས་པ། དྲུག་ཅུ་པའི་

[100B] སྐབས་དེར་རྗེ་ཉིད་ཀྱིས་ཡིག་ཆ་རྣམས་སྒོ་མང་གི་རྩི་བཞག་ལ་གཏོང་རྒྱུ་འཇོག་གྲབ་བྱས་པ་གསན་པར་བརྟེན། ཞལ་ནས། སྔ་སོར་གྲྭ་པ་རྒན་གཞོན་ཐམས་ཅད་ཀྱིས་མགྲིན་གཅིག་ཏུ་བསྐུལ་ཏེ། རྩི་བཞག་ལ་
གཏོང་བའི་ཁ་ཆང་བྱས་ནས་བརྩམས་པ་ཡིན། རང་གི་ངོས་ནས་ཡིག་ཆ་རྩི་བཞག་ལ་བཏང་མ་བཏང་འདྲ་ཡང་ངས་བླ་མ་བྱས་སྐབས་སྒོ་མང་གྲྭ་ཚང་ཆོས་འཇིག་རྟེན་གཉིས་ཀྱི་སྒོ་ནས་ལེགས་པར་བསྐྱངས་པ་ཡིན་པས། ཡིག་ཆ་བཞག་ན་བཀྲ་ཤིས་པོ་
ཨེ་ཡོང་མི་ཤེས་ཞེས་གསུང། ཞལ་སྔ་ནས་རང་ཉིད་རྗེ་འདི་ལ་སངས་རྒྱས་དངོས་ཀྱི་འདུ་ཤེས་ཡོད་པས་མ་འོངས་པ་ན་འཕྲལ་ཕུགས་ཀྱི་ལེགས་ཉེས་ཇི་ལྟར་འབྱུང་ཞུས་པ་དང། ཁྱེད་རང་ལ་འཇིགས་པ་ཆེན་པོ་གཉིས་འོད་བས་དང་པོའི་སྐབས་སུ་སྐྲག་
མི་དགོས། གཉིས་བའི་ཚེ་བཤོལ་ཐབས་མཛད་ན་ལེགས་ཞེས་སོགས་འབྱུང་འགྱུར་གྱི་ལུང་བསྟན་མང་དུ་གསུངས་ཤིང། ཕྱིས་སུ་ཁོང་གིས་ཀྱང་བླ་མའི་གསུང་ལྟར་རྒྱ་དམག་དང་པོའི་སྐབས་སུ་མི་གཞན་ཚོས་བྲོས་ན་ཞུས་པ་ལ། བླ་མའི་གསུང་ཡོད་
པས་ད་ལམ་སྐྱོན་མེད་གསུང། གཉིས་པའི་སྐབས་སུ་ང་འགྲོ་བའི་དུས་ཡིན་གསུང་ནས་རྒྱ་དམག་མ་ལུང་གོང་ཙམ་ལ་རང་ཡུལ་དུ་བྱོན་པས་སྐྱོན་མ་བྱུང་འདུག་དཔོན་སློབ་བློ་བཟང་ཕུན་ཚོགས་འདི་བ་ཇུན་གར་གྱི་རྒྱལ་རྒྱུད་དུ་འཁྲུངས་པའི་རིགས་རུས་མངོན་
པར་མཐོ་ཡང་དམན་ཆ་འཛིན་པ་ལ་དགྱེས་པ། རང་བཞིན་དྲངས་ལ་དད་གུས་ཆེ་བ། སྦྱངས་པའི་ཡོན་ཏན་ཕུལ་དུ་ཕྱིན་ཀྱང་ཁེངས་པ་མི་མཛད་པ། བསླབ་པའི་བསྲུང་སྡོམ་ལ་ངོ་ལྐོག་མེད་པ་སོགས་བསྔགས་པར་འོས་པའི་ཡོན་ཏན་དུ་མས་རྒྱུད་

[101A]༄༅། །ཕྱུག་ཅིང། རྗེ་ཉིད་ཀྱིས་ཀྱང་ཕས་བུ་བཞིན་དུ་བརྩེབས་སྐྱོད་བར་མཛད་པ་ཞིག་གོ། དབུས་སུ་བང་ཆེན་དུ་འཇམ་དབྱངས་དཔལ་ལྡན་རྫོང་སྟ་མཛད་དེ་རྒྱལ་བ་ཡབ་སྲས་ལ་ཞུ་ཡིག་རྒྱས་པ་ཕུལ། གཞུང་ནས་ཀྱང་སྒོ་མང་
ཟུར་པ་ཨེར་ཏེ་ནི་ནོ་མོན་ཧན་བསྟན་པ་དང་ལ་རྒྱ་ལ་སྐུ་དྲིན་ཤིན་ཏུ་ཆེབས་ཨེལ་ཆི་གཞན་ལས་མཐོ་པ་བྱེད་དགོས་ཞེས་བད་ཆེན་པ་རྣམས་ལ་བདག་རྐྱེན་དང་གཟེངས་བསྟོད་རྒྱ་ཆེར་གནང། ཟླ་བ་བརྒྱད་པའི་ནང་དུ་ཆབ་ཚན་ལ་ཆིབས་ཁ་བསྒྱུར། ལམ་བར་དུ་
མཁན་པོ་ནོ་མོན་ཧན་གྱིས་རང་ཉིད་སྐུ་འབུམ་གྱི་ཁྲིར་ཕེབས་ན་གེགས་ཡོད་མེད་ཞུ་བར་མེར་གེན་དཀའ་བཅུ་བཏང་འདུག་པ་ཡང་འབྱོར་བས་ལན་དུ་མཐའ་བརྟན་པོ་ཨེ་ཡོང་མི་ཤེས་ཀྱང་རིམ་གྲོ་རྒྱ་ཆེར་སྒྲུབ་ཏེ་འདོད་པ་ལྟར་ཕེབས་པས་འཐུས་ཞེས་པ་གནང། ཆབ་
ཚན་དུ་བདུན་ཕྲག་གཅིག་བཞུགས་ནས་བཀྲ་ཤིས་འཁྱིལ་དུ་བྱོན། མཚོ་སྔོན་ནས་དཔོན་པོ་ཚེ་རིང་ནོ་ཡོན་སྐྱབས་འཚོལ་དུ་ཡོད་བ་ལ་རྐྱེན་སེལ་གྱི་དབང་དང་རྗེས་གནང་སོགས་སྩལ། གྲྭ་མང་ལ་ལེགས་བཤད་སྙིང་པོའི་བཤད་པ་དང། ཞི་བ་ལྷའི་
མདོ་ཀུན་ལས་བཏུས་ཀྱི་གཞུང་འགའ་ཞིག་གནང་ནས་དེང་སང་བསྟན་པ་མར་འགྲིབ་ཀྱི་དུས་བསྟན་འཛིན་གྱི་སྐྱེས་བུ་རེ་རེ་ཙམ་བྱུང་བ་ལ་གཟུགས་ཅན་དང་གཟུགས་མེད་ཐམས་ཅད་ཀྱིས་འཚེ་བ་བྱེད་ལུགས་གསུང་ཞིང་ཐུགས་སྐྱོ་སྐྱོ་ལྟར་མཛད། བསྟན་པའི་
འཕེལ་རྒྱས་ཀྱི་དོན་དུ་བསྟན་འབར་མ་སྔགས་དང་བཅས་པ་གང་མང་ཐོན་གསུང་བ་ལྟར་ཚོགས་ནས་སྒྲུབ། ནོར་འཛིན་ཆོས་བཞིན་སྐྱོང་བའི་དབང་ཕྱུག་ཅོ་ནེ་དཔོན་ཆེན་གྱིས་གདན་འདྲེན་པ་ཡང་འོང་ནས་ཕྱོགས་དེར་འབྱོན་པར་གསོལ་བ་བཏབ་པ་བཞིན་ཟླ་

[101B] ལམ་བར་དུའབ་སྐུ་སྐྱེ་དང། མཛོ་དགེ་སྨད་སོགས་ཀྱིས་དྲག་ཞན་མཐའ་དག་གིས་བསྙེན་བཀུར་རྒྱ་ཆེར་ཞུས། ཅོ་ནེ་ནང་སོས་རྟ་པ་བརྒྱ་ཕྲག་ཁྲིད་དེ་ཆིབས་བསུ་དང། དགེ་འདུན་མང་མས་སེར་སྦྲེང་
གིས་བསུས་ཏེ་ཅོ་ནེ་དགོན་དུ་ཕྱག་ཕེབས། ཅོ་ནེ་ནང་སོ་དང། དགོན་པའི་བླ་མ་གཉིས། དགེ་བའི་བཤེས་གཉེན་ཆེན་པོ་དཔོན་སློབ་གྲགས་པ་བཤད་སྒྲུབ་ཀྱིས་ཐོགས་དྲངས་དགེ་འདུན་ཁྲི་རྭ་ཅན་ལ་བདེ་མཆོག་ལྷ་ལྔ་དང། འཇིགས་བྱེད་བཅུ་གསུམ་
མའི་དབང་ཆེན། ལམ་གྱི་གཙོ་བོ་རྣམ་གསུམ་གྱི་བཤད་ལུང་བཅས་སྩལ། དེར་ཞག་ཉི་ཤུ་ཙམ་བཞུགས་རིང། ཉིན་རེ་བཞིན་མཇལ་བ་ཁྲིར་ཉེ་བ་འདུས་པ་ལ་འདོད་ཆོས་ཀྱི་ཆར་ཕབ་སྟེ་སྨིན་གྲོལ་གྱི་ལམ་དུ་བཀོད། ཅོ་ནེ་ནང་སོ་དང། བླ་མ་གཉིས་
སོགས་དང་ལྡན་མཐའ་དག་གིས་བསོད་ནམས་ཀྱིས་ཚོགས་ཚད་མེད་པ་བསྐྲུན་པའི་ཕྱིར་ཟང་ཟིང་གི་འབུལ་བ་ཀུན་ཏུ་བཟང་པོའི་མཆོད་སྤྲིན་དང་འགྲན་པ་ཕུལ། ཅོ་ནེ་དཔོན་ཆེན་གྱིས་ཐོག་མར་དང་པས་སྤྱན་དྲངས་པ་ཡིན་ཡང། དེར་བྱོན་པའི་ཚེ་གྲོགས་ངན་
པས་བསླད་དེ། གནས་གཞན་དུ་བྱོལ་ནས་རྗེ་ཉིད་དང་དངོས་སུ་མ་མཇལ་བ་ནི། དཔེར་ན། རྒྱལ་པོ་མེས་བྱིན་གྱིས་དབྱར་ཟླ་བ་གསུམ་གྱི་རིང་ཞབས་ཏོག་བྱེད་པར་ཁས་བླངས་ནས་སྟོན་པ་འཁོར་བཅས་གྲོང་ཁྱེར་དགྲ་མཐར་སྤྱན་དྲངས་ཏེ་བྱོན་པ་ན། མདུན་
ན་འདོན་གྱི་བྲམ་ཟེ་གདུག་པའི་དབང་དུ་གྱུར་ཏེ། སྟོན་པའི་ཞལ་མ་མཇལ་ཞིང་བསྙེན་བཀུར་མ་སྒྲུབ་པ་བཞིན་ནོ། །སྐྱེས་བུ་དམ་པ་ལ་སྡིག་པ་བསགས་པའི་ལས་ནི་ཤིན་ཏུ་ལྕིབས་དཔོན་ཆེན་རང་ཉིད་ཀྱང་ཚེའི་མཇུག་ཏུ་ལས་ཀྱི་འབྲས་བུ་བདག་གིར་བྱེད་

[102A]༄༅། །དགོས་པ་བྱུང་ངོ། །སླར་བཀྲ་ཤིས་འཁྱིལ་དུ་ཆིབས་ཁ་བསྒྱུར། ལམ་བར་དུ་བྲག་དཀར་རི་ཁྲོད་དུ་བྱོན་ཏེ་འདོད་ཆོས་ཀྱིས་ཚིམ་པར་མཛད། རྡོག་རེབ་ཚ། ཉང་ཚང་སོགས་ཕྱོགས་དེའི་དད་ལྡན་མཐའ་དག་གིས་དད་པ་
དང་གུས་པ་ལྷུར་བླངས་ཏེ་ཆོས་འབྲེལ་ཞུས། འབོར་མཐུ་སྟོབས་ཀྱིས་གདན་དྲངས་ནས་ཟང་ཟིང་གི་དངོས་པོ་གྱ་ནོམ་པ་ཕུལ་བར་བཀའ་ཆོས་ཀྱང་ཅི་རིགས་སྩལ་ཏེ་རིམ་གྱིས་གདན་ས་ཆེན་པོར་ཕྱག་ཕེབས། བློ་རྟགས་ཀྱི་རྒྱུག་སྤྲོད་མི་ཁ་ཤས་བྱུང་བ་ལ་གནང་
སྦྱིན་དང་དགྱེས་པའི་གསུང་གིས་ཚིམ་པར་མཛད། དགུང་ལོ་བདུན་ཅུ་པ་མེ་མོ་བྱའི་ལོ་གསུང་ཆོས་དང་སྨོན་ལམ་ལམ་ཕེབས་པར་སྐུ་མཚམས་མཛད། དབྱིད་ཀ་རྒྱལ་པོ་ཇུ་ནང་དང། དཔོན་པོ་བསྟན་སྐྱོང་ཁུ་མཚན་གཉིས་ནང་མ་འཆམ་པར་དཔོན་ཚང་
ནས་དེ་ལུགས་ཀྱི་གནས་ཆུལ་ཞུ་མི་འབྱོར་བས། སྐུ་རིམ་ལ་མགོན་པོའི་གཏོར་སྒྲུབ་གྱིས་གསུང་བ་ལྟར་དཀའ་རམ་རྣམས་ཀྱིས་ཁུར་བླངས་ཏེ་སྒྲུབ། རྟེན་གཏོར་ལ་བདུད་རྩི་བབས་པས་ཐུགས་ཤིན་ཏུ་འཚུབ་ནས་གཏོར་སྒྲུབ་པ་རྣམས་ལ་བཀའ་བཀྱོན་
མཛད་དེ། རྟེན་གཏོར་ལ་བདུད་རྩི་བབ་པ་འདི་འཚུབ་ལྟས་ཡིན། སྔ་སོར་ངའི་གཏོར་མ་ལ་བདུད་རྩི་ལན་ལྔ་བབས་ཤིང། བབས་རེས་ཀྱིས་ལོངས་སྤྱོད་ཆེ་རུ་སོང་ཡང་འཁོར་ལ་འཚུབ་གསུང། དཔོན་ཚང་གཉིས་ནང་རྒྱས་ཇེ་ཚེར་སོང་སྟེ་
འཁྲུག་པ་ལང་གྲབ་བྱས་པས། དཔོན་རྣམ་གཉིས་ནས་བར་ཆིངས་ལ་འབྱོན་པར་གསོལ་བ་བཏབ་པ་བཞིན་བྱོན། རྗེ་འདི་པ། ཞབས་དྲུང་དཀར་པོ་རིན་པོ་ཆེ། མཁན་པོ་ནོ་མོན་ཧན། རྒྱ་ནག་གི་མི་བཟང་བཅས་ཐུན་མོང་གི་གྲོས་ཐོག་ནས་

[102B] རྗེ་འདིས་དཔོན་པོ་གཉིས་སོ་སོར་ཆོས་འབྲེལ་དམ་ཚིག་ལ་བཀར་བའི་གསུང་ནན་ལྕི་བར་སྩལ་ཏེ། ཕན་ཚུན་གྱི་རྩོད་པ་ཞི་བར་བྱས་ནས་ཆོད་ཡིག་ཀྱང་བཞག་དེར་བཞུགས་རིང་ཞབས་དྲུང་
དཀར་པོ་རིན་པོ་ཆེ་དང། རྗེ་འདི་པ་རྣམ་པ་གཉིས་ཉིན་རེ་བཞིན་ལྷན་ཅིག་ཏུ་བཞུགས་ཏེ་ཕན་ཚུན་ཐུགས་ནང་ཤིན་ཏུ་གཙང་བས་གསུང་འཕྲོས་འཕེལ་བར་བྱུང་ཞིང། སྐུ་རྩེད་དང་ཀྱལ་ཀ་འང་ཅི་རིགས་མཛད། ཕེབས་ཁར་ཕན་ཚུན་འབྲལ་མི་ཕོད་པ་ལྟར་
གནང་བས། ཕྱག་གཡོག་པ་རྣམས་དགའ་དད་སྤྲོ་གསུམ་འགྲན་པ་བཞིན་དུ་གྱུར། སྐབས་དེར་རབ་འབྱམས་པ་འཇམ་དབྱངས་དཔལ་ལྡན་ཡང་བལ་པོའི་བཟོ་བོ་གསུམ་དང་བཅས་བདེ་བར་འབྱོར་ཞིང། རྒྱལ་བ་ཡབ་སྲས་ཀྱི་ཆབ་ཤོག་སྐྱེས་བཟང་
གིས་བརྒྱན་པ་དང། ལྷ་བཟང་ཧན་གྱིས་ཞུ་ཡིག་རྟེན་ལྡན་ཕུལ་བས་ཐུགས་ཤིན་ཏུ་དགྱེས། སླར་གདན་སར་ཕྱག་ཕེབས། གྲྭ་མང་ལ་རིམ་ལྔ་གསལ་སྒྲོན་གྱི་བཤད་ལུང་དང། མགོན་པོའི་བེའུ་བུམ་གྱི་བཤད་ལུང། བསྟན་རྩིས་ཀྱི་བཤད་པ་
རྣམས་རྒྱས་པར་སྩལ། བལ་པོའི་བཟོ་བོ་རྣམས་ལ་ཁ་བཏགས། གོས་ཆེན། དངུལ་སྲང་ལྔ་བཅུ་བཅས་གནང་ནས་བྱམས་སྐུ་མཐོང་བ་དོན་ལྡན་གྱི་ལས་ཀའི་མགོ་བཙུགས། རྗེ་རང་ཉིད་བྱོན་ནས་བྱམས་སྐུའི་ཆེ་ཆུང་གི་ཐིག་གནང་དུས་ཆར་འཇམ་པོ་
དལ་བུས་བབས་ཤིང། ལྟས་ལེགས་པར་བྱུང། ལོ་དེའི་སྟོན་མཇུག་ཅུང་གར་གྱི་དམག་དབུས་སུ་སླེབ་འདུག་ཟེར་བ་གསན་ནས་བརྟག་པ་མཛད་པའི་རྨི་ལྟས་ཤིན་ཏུ་ངན། རྒྱལ་པོ་ཚང་ཅུང་གར་གྱིས་ལེན་པ་འདྲ་གསུང། ཨེར་ཏེ་ནི་ཐའི་ཇིས་ངས་དམག་

[103A]༄༅། །ཁྲིད་ནས་རྒྱལ་པོའི་དམག་རོག་ལ་སོང་ན་ཞུས་པས་ཁྱོད་མ་སླེབ་གོང་དུ་ཐག་ཆོད་འགྲོ་བ་འདྲ་གསུང་ནས་དེར་འགྲོ་བ་བཤོལ། དཀའ་རམ་གསར་པ་ཁ་ཤས་ཀྱིས་རྒྱུད་པར་འགྲོ་བའི་དགོངས་པ་ཞུས་པ་ལ། མཚན་ཉིད་ལ་གནོད་
གསུངས་ནས་དགོངས་པ་མ་གནང། མཚན་ཉིད་ཀྱི་སློབ་གཉེར་རྣམ་དག་ཞིག་མ་བྱུང་ཕྱིན་བསྟན་པ་རྒྱས་པའི་ཐབས་མེད། མཚན་ཉིད་ཀྱི་བརྡར་ཤམ་ཆོད་པའི་བླུན་སྒོམ་གྱིས་གར་ཡང་མི་ཕྱིན་པའི་དང་ཚུལ་ལ་དགོངས་ནས། མཁས་གྲུབ་རིན་པོ་ཆེས་ཀྱང་དགའ་
ལྡན་དུ་མཚན་ཉིད་འཛུགས་པར་མཛད་པ་ཡིན་གསུང། དགུང་ལོ་དོན་གཅིག་པ་ས་པོ་ཁྱིའི་ལོ་གསུང་ཆོས་ལ་སྐྱེས་རབས་སོ་བཞི་པ་དང། ཁ་ཆེ་མཆེ་བའི་སྡེས་མཛད་པའི་འབུམ་ཊིཀ་གསུང། རྗེ་ཉིད་ཀྱིས་སྔར་ནས་གཏེར་འདོན་པའི་གསུང་བགྲོས་ཡོད་ཀྱང་
ཐུགས་བྲེལ་གྱི་དབང་གིས་མ་ལྕོག་པ་ལ་ལོ་དེར་གསར་དུ་འདོན་རྒྱུ་ཡིན་གསུང་བར། སློབ་མ་རྣམས་ཀྱིས་ས་ཆ་ཅི་འདྲ་ཞིག་ཡོད་ཅེས་ཞུས་པའི་ལན་དུ་ཀླུ་བདུད་ནག་པོའི་ཕོ་བྲང་ཡོད་པ། འོག་ཏུ་ཕ་ཝང་བོང་བུ་ཉལ་བ་འདྲ་བ། ཆུ་མིག་གྲུ་གསུམ་པ་ཡོད་པ་
ཕུག་པའི་བྱང་ཕྱོགས་ན་བྲག་སེང་གེ་ཁ་བྱང་ཕྱོགས་སུ་བལྟས་ནས་ཉལ་བ་འདྲ་པ། ལབ་ཀྱི་རི་བརྒྱུད་ན་མཆོད་རྟེན་བརྩེགས་པ་འདྲ་བ་ཡོད་པའི་སར་སྤས་ཏེ། ཆོས་སྐྱོང་ཆོས་རྒྱལ་དང། གཉན་མགོན་ཞལ་བཞི་པ་གཉིས་ལ་གཏད་ཡོད། ལབ་སྒྲོན་
གྱིས༑ མ་འོངས་དུས་ཀྱི་སྙིགས་མ་ལ། །རྡོ་རྗེའི་མིང་དུ་སྦྲུལ་ནས་ཀྱང། །གཏེར་ཆོས་འདི་ལ་སྦྱོད་པར་ཤོག་གསུང་བ་དེང་ཡིན་གསུང། ཟླ་བ་དང་པོའི་ཡང་ཚེས་ལ་གཏེར་ལུང་དུ་ཆིབས་ཁ་བསྒྱུར། ལམ་བར་དུ་འཁོད་པའི་གནམ་ལའི་སྐྱུ་སེན་

[103B] གཏེར་ཁར་བྱོན་ནས་ཟླ་བ་གཅིག་བཞུགས་རིང་ཉིན་རེ་བཞིན་མཇལ་པ་མང་དུ་འདུས་པ་ལ་ཕྱག་དབང་དང་འདོད་ཆོས་མང་དུ་སྩལ་ཏེ་བླ་ན་མེད་པའི་བྱང་ཆུབ་ཀྱི་ས་བོན་བསྐྲུན། གུད་རུ་རབ་འབྱམས་པ་འཕགས་པ་
ཚེ་རིང་རང་ཡུལ་དུ་སོར་བ་ཕྱིར་འབྱོར། ལབ་སྒྲོན་གྱི་ལུང་བསྟན་ཁ་ཤས་ཀྱི་དཔེ་ཕུལ་བས་རྟེན་འབྲེལ་བཟང་བར་དགོངས། ཁོང་ལ་ཆབ་མདོན་ས་རྒྱལ་བ་འཕགས་པ་ལྷའི་སྤྲུལ་སྐུ་འཁྲུལ་མེད་འབྱོན་མི་འབྱོན་གྱི་བརྟག་པའི་ཞུ་ཡིག་ཕུལ་བའི་ལན་དུ། ད་ལན་
སྤྲུལ་སྐུ་ངོམ་འབྱོན། དེ་ནས་ཞིང་ཁམས་གཞན་དུ་བྱོན་ནས་འཚང་རྒྱ་བར་འགྱུར་ཞེས་པ་གནད། གནས་དེར་གཏེར་བླངས་ནས་དེའི་ཤུལ་དུ་ཛམ་ལ་དཀར་པོའི་བུམ་གཏེར་འཇོག་པར་མཛད། གཏེར་ཁུང་ཁ་ལ་གཏེར་བཏོན་ཚར་ཞེས་རྡོ་ཡིག་བརྐོས་ནས་
བཞག་གནས་དེའི་གཞི་བདག་ལ་གསོལ་མཆོད་ཞིག་ཀྱང་ལྗགས་རྩོམ་མཛད། ཉན་པོ་བླ་མས་གདན་དྲངས་ཏེ་འབུལ་བ་དང་བསྙེན་བཀུར་བསྟབ། རིག་པ་སྨྲ་བའི་ཁྱུ་མཆོག་ཨ་ཁྱུང་མཁས་མཆོག་གིས་གདན་དྲངས་ནས་ཆོས་བཀའ་ཅི་རིགས་ཞུས་
ཤིང་འབུལ་བ་དང་བསྙེན་བཀུར་བླ་ན་མེད་པ་མཛད། ཞལ་ནས། གནས་འདི་བདེ་མཆོག་གི་སྒྲུབ་གནས་ཡིན་འདུག་པས་བདེ་མཆོག་ཚོགས་འདོན་བཙུགས་ན་ལེགས་ཞེས་ཁོང་གིས་ཀྱང་དང་དུ་བླངས། ཨ་ཁྱུང་སྒར་པས་ཀྱང་གདན་དྲངས་ནས་འབུལ་བ་
དང་བསྙེན་བཀུར་གྱིས་མཉེས་པར་མཛད། ཟླ་བ་གཉིས་པའི་ཚེས་ལ་སླར་གདན་སར་བྱོན། བར་སྐབས་ཤིག་རྗེ་རང་གི་གསུང་ལས་སྐྱེས་པའི་སློབ་མ་བཤེས་གཉེན་ཆེན་པོ་དཔའ་རིས་རབ་འབྱམས་པ་དོན་གྲུབ་བྱོན་ནས་ཆོས་བཀའ་ཅི་རིགས་ཞུས་

[104A]༄༅། །གསེར་ཁོག་དགོན་ནས་མཱ་ཁྱེ་བླ་མ་བྱོན་ནས་ཟང་ཟིང་གི་འབུལ་བརྒྱ་ཆེར་བཏེགས་ཏེ་གསོལ་བ་བཏབ་པ་བཞིན་གསང་འཇིགས་གཉིས་ཀྱི་བསྐྱེད་རིམ་གྱི་ཁྲིད། འཁྲུལ་འཁོར་གྱི་རྣམ་བཤད་ཆེན་མོ་དང་ཞྭ་ལུ་བའི་རྩ་ཚིག་པཎ་
ཆེན་གྱིས་མཛད་པའི་དྲུག་ཅུ་པའི་ཆོ་ག་བཅས་ཀྱི་ཁྲིད་སྨིན་རྒྱས་སུ་སྩལ། ཟླ་བ་བཞི་པའི་ནང་དུ་གྲྭ་མང་ལ་བཅུ་གཅིག་ཞལ་གྱི་རྗེས་གནང། དགེ་སློང་མ་དཔལ་མོ་དང། ཀླུ་སྒྲུབ། ཙནྟྲ་གོ་མི་གསུམ་གྱིས་མཛད་པའི་སྒྲུབ་ཐབས་ཀྱི་བཤད་ལུང་དང། རྗེ་
རང་ཉིད་ཀྱིས་མཛད་པའི་སྨྱུང་གནས་ཀྱི་ཆོ་གའི་ལུང་རྣམས་སྩལ། བཅུ་བཞིའི་ཉིན་གྲྭ་མང་ལ་སྡོམ་པ་གནང་ནས་སྨྱུང་གནས་བསྲུང་ལུགས་ཀྱི་བཤད་པ་རྒྱས་པར་གནང། རྗེ་རང་ཉིད་ཀྱིས་ཉིན་གཉིས་ལ་དཀར་ཆོག་མཛད། དཔོན་པོ་ཨེར་ཏེ་ནི་ཐའི་ཇིས་
གསོལ་བ་བཏབ་སྟེ་གྲྭ་མང་དང་ལྷན་དུ་འཇིགས་བྱེད་བཅུ་གསུམ་མའི་དབང་ཆེན་སྩལ། སྔར་ནས་རིགས་རྒྱུད་ཀྱི་དོན་དུ་སྐྱབས་འཚོལ་ཞུས་པར་བརྟེན་སྲས་མིང་སྲིང་གཉིས་འཁྲུངས་པའི་ལེགས་འབུལ་ཀྱང་རྒྱ་ཆེར་ཕུལ། དེ་ནས་ཐེ་བོ་ཆབ་ཚན་དུ་ཕེབས་
ནས་བདུན་ཕྲག་གཅིག་བཞུགས་པས་སྐུ་ལ་འཕྲོད་སྐྱེད་ཆེ་བར་བྱུང་ཞིང། མཛོ་དགེ་སྐུ་སྐྱེས་ཀྱིས་བཀྲ་ཤིས་རབ་བརྟན་དུ་གདན་དྲངས་ནས་འབུལ་བ་དང་ཞབས་ཏོག་ཕུན་སུམ་ཚོགས་བ་སྒྲུབ་ཏེ་ཆོས་བཀའ་ཅི་རིགས་ཞུས། སླར་བཀྲ་ཤིས་འཁྱིལ་དུ་བྱོན་
དཔོན་རིན་པོ་ཆེ་རྒྱ་ནག་ལ་ཕེབས་པའི་རྐྱེན་སེལ་དུ་བར་ཆད་ཀུན་སེལ་གྱི་རྗེས་གནང་བཅས་སྩལ། ཁྱོད་ལ་གོང་མ་ཆེན་པོ་ནས་བདག་རྐྱེན་ཡག་པོ་ཡོང་ཞེས་གསུངས་པ་ལྟར་ཅུན་དབང་གི་ཆོ་ལོ་དང་ཐམ་ཀ་གནང། དཔོན་རིན་པོ་ཆེ་ནས་བརྟན་བཞུགས་ཀྱི་

[104B] དགེ་ལུགས་ཀྱི་ཆོས་འབྱུང་རྩོམ་པའི་དབུ་ཡང་བཙུག་དགུན་ཀ་དཔོན་རིན་པོ་ཆེ་ཕྱིར་འཁོར་ནས་ལེགས་འབུལ་གཟབ་རྒྱས་དང། ཚོགས་ཆེན་དུ་ཁེ་བུ་སུའི་གྲལ་གདན་ཕུལ། ཅུན་གར་གྱི་དམག་གིས་ལྷ་བཟང་བགྲོངས་པ་
གསན་ནས་ཐུགས་འགྱོད་ཆེར་མཛད་ཅིང་ཚོགས་སུ་མང་ཇ་བཏང་ནས་འཇིགས་བྱེད་ཚར་རེ་རེ་ཞིག་པར་གསུང་བཅུག་ནས་དགོངས་རྫོགས་སྒྲུབ། རྗེ་ཉིད་ཀྱིས་མཁན་པོ་མཛད་དེ་གྲྭ་པ་གསར་ཞུགས་པ་ཁ་ཤས་བསླབ་པ་ཡོངས་སུ་རྫོགས་པའི་གཞི་ལ་བཀོད། ལོ་
དེར་འཁྲུག་པའི་སྟབས་ཀྱིས་གྲྭ་རྒྱུན་དབུས་སུ་འགྲོ་མ་ཐུབ་བའི་རྒྱུ་མཚན་ཞུས་བས་ཆོས་གྲྭར་སོང་ནས་དབུས་ལ་འགྲོ་མ་ཐུབ་པར་མིང་བཏགས་བྱེད་རྒྱུ་མ་བྱུང་ན་མི་ལེགས་པས་འདི་ནས་མིང་བཏགས་འཛུག་དགོས་པར་འདུག་གསུང་ནས་གྲྭ་པ་ལྔ་ལ་མིང་བཏགས་གནང་
དགུང་ལོ་དོན་གཉིས་པ་ས་མོ་ཕག་གི་ལོ་སྨོན་ལམ་དང་གསུང་ཆོས་ལ་སྔར་རྒྱུན་བཞིན་ཕེབས། ལོ་སྔ་མ་རྣམས་སུ་བཅུ་བཞིའི་ཉིན་སྨོན་ལམ་བསྡུས་པ་མཛད་ཀྱིན་ཡོད་པ་ལ་དེ་ཉིན་སྨོན་ལམ་རྒྱས་པོ་གནང། ཟླ་བ་གསུམ་པའི་ནང་དུ་དུར་བེད་ཀྱི་དཔོན་པོ་ནོ་ཡོན་ཧྭ་
ཤག་ཀ་གཤེགས་པའི་དགོངས་རྫོགས་སུ་སྤྱན་དྲངས་པ་ལྟར་བྱོན། གཤིན་པོ་འཁོར་བ་དང་ངན་སོང་གི་འཇིགས་པ་ལས་གྲོལ་ཏེ་བདེ་བ་ཅན་གྱི་ཞིང་དུ་ཉིང་མཚམས་སྤྱོར་བའི་སྐྱབས་འཇུག་དང་རྣམ་ཤེས་སྤོར་བའི་འཕོ་བའི་དམིགས་པའང་བཀའ་དྲིན་བསྐྱངས་
སྔན་ཆད་གཤིན་སྔས་ལ་ཕེབས་མ་མྱོང་ཀྱང་སྐབས་དེར་བྱོན་པ་ནི། དཔོན་པོ་ཁོ་རང་རྗེ་འདི་ལ་མི་ཕྱེད་པའི་དད་པ་བརྟན་པོ་དང་ལྡན་པའི་ནུས་མཐུ་ཡིན་འདུག་ཅེས་གླེང། ཕྱི་ནང་གི་དངོས་པོ་གྱ་ནོམ་པ་ཕུལ་བའི་དགེ་བ་རྣམས་ཆུད་མི་ཟ་བའི་ཕྱིར་རྫོགས་བྱང་དུ་བསྔོ་བར་
[105A]༄༅། །མཛད༑ དེ་ནས་རིམ་གྱིས་མཛོ་དགེ་བརྒྱུད་ནས་ཆབ་ཚན་དུ་ཕེབས། ལམ་བར་དུ་སྦོ་ཚང་ཆོས་མཛད་དང། བཞག་སྡོམ་པའི་དཔོན་པོ་རྣམས་བཅས་སྐྱ་སེར་མཐའ་དག་གིས་གཅེས་ནོར་ཡོད་དགུ་ཕུལ་བ་བདག་གིར་མཛད་
དེ་འདི་ཕྱིའི་སྐྱབས་འཇུག་ཡང་དག་པ་གནང། བདུན་ཕྲག་གཅིག་གི་རིང་ཆབ་ཚན་དུ་བཞུགས་པ་སྐུ་གཟུགས་ལ་འཕྲོད་སྐྱེད་ཆེ་བ་བྱུང། སྐབས་དེར་ཐན་པ་ཆེན་པོ་བྱུང་བར་ཕྱོགས་དེའི་མི་མང་གིས་ཆར་འབེབས་ཞུས་པས་སྐུ་རྩེད་ཀྱི་རྣམ་པས་ཕྱག་གི་དར་ཡུག་ཡུག་
མཛད་ནས་ཆར་ཕོབ་ཅིག་ཆར་ཕོབ་ཅིག་ཅེས་ལན་འགའ་གསུང་མ་ཐག་གློ་བུར་དུ་ཆར་ཆེན་པོ་བབས་པས་ཁོང་རྣམས་མི་ཕྱེད་པའི་དད་པ་ཐོབ། དེ་ནས་རིམ་གྱིས་བཀྲ་ཤིས་འཁྱིལ་དུ་བྱོན། གྲྭ་མང་ལ་རྟེན་འབྲེལ་གྱི་རྩི་བཞག་གསུང་བཤད་དང་སྦྲགས་
ནས་ཉིན་དུ་མའི་བར་དུ་སྩལ། ཟླ་བ་ལྔ་པའི་ཡར་ཚེས་ལ་ལེགས་བཤད་སྙིང་པོའི་གསུང་བཤད་བཅས་མཇུག་རྫོགས་པར་མཛད་ནས། དབུས་མཐའི་འགྲེལ་པ་དང། འགྲེལ་བཤད་གཉིས་སྦྲགས་ནས་གསུང་བཤད་རྒྱས་པར་གནང་བས་བློ་གསལ་
རྣམས་ཀྱི་ཡིད་ཀྱི་པདྨོ་ཉི་མའི་ཟེར་དང་འཕྲད་པ་ཇི་ལྟ་བ་བཞིན་དུ་རྒྱས་པར་གྱུར། སྐུ་འབུམ་ནས་རྒྱལ་དབང་མཆོག་གི་སྐུ་ཞབས་ནས་དྲུང་འཁོར་གཅིག་ཞུ་ཡིག་དང་བཅས་གདན་འདྲེན་པར་འོང་སྟེ་སྙན་སྒྲོན་ཞུས་པ་བཞིན་ཟླ་བ་དྲུག་པའི་ཚེས་ལ་ཆིབས་ཁ་བསྒྱུར་
སྔ་སོར་གྲྭ་པ་གསར་ཞུགས་ཀྱི་ཁྲོད་ནས་རིགས་པ་བཟང་པ་བཅུ་ཙམ་ཞིག་སྐུ་འབུམ་ལ་སོང་ནས་དམ་བཅའ་འཇོག་དགོས་གསུང་ཡོད་ཀྱང་འབྱོན་ཁར་དམ་བཅའ་འཇོག་རྒྱུ་ཨེ་ཡོང་མི་ཤེས་པས་འགྲོ་མི་དགོས་གསུང་ནས་བཞག་ལམ་བར་དུ་དཔོན་ཚང་གིས་

[105B] གོས་ཆེན་ཐོན་ཐིའི་ཡོལ་བ་བླ་བྲེ་དང་བཅས་པ་ཕུལ། མཁན་པོ་ནོ་མོན་ཧན་གྱིས་ཞོས་འཕོང་དུད་ཁག་ལྔ་བརྒྱ་སྐོར་དགོན་པའི་མཆོད་གཞིའི་ཐེབས་སུ་ཕུལ། རིམ་གྱིས་རྨ་ཆུའི་ཁར་ཕེབས་སྐབས། དམ་པའི་
མཛད་པ་ལ་ལོག་པར་འཁུ་ཞིང་འདོད་ལྷའི་བྱིན་གྱིས་རླབས་པའི་མཚོ་སྔོན་གྱི་དཔོན་པོ་ཁ་ཤས་ཀྱིས་དཀྲུགས་ཤིང་བྱས་ཏེ། རྒྱལ་དབང་མཆོག་དང་མཇལ་ཕྲད་བྱས་མི་ཆོག་ཅེས་བཀག་སྟེ་ཕེབས་མ་བཅུག་དེའི་སྟབས་ཀྱིས་ཉིན་ཞག་མང་པོའི་བར་རྨ་ཆུའི་
ཁར་བཞུགས་དགོས་བྱུང་བར། དཔོན་པོ་ཨེར་ཏེ་ནི་ཐའི་ཇིས་ཞབས་ཏོག་ཕུན་སུམ་ཚོགས་བར་སྒྲུབ། སྐབས་དེར་འབྲས་སྤུངས་ཆོས་སྐྱོང་ལ་སྙན་དར་ཕུལ་ཏེ་འཕྲིན་བཅོལ་མཛད་པས་ཉིན་གཅིག་སྐུ་འཁོར་བ་རྣམས་ལ་དེ་རིང་ཡོལ་གོར་ནང་དུ་གར་
འཁྲབ་མཁན་དེ་སུ་ཡིན་གསུང་བར་ཁོང་ཚོས་མ་མཐོང་ཞུས་པས། འོ་ན་མྱུར་དུ་དོན་འགྲུབ་པ་འདྲ་གསུང། དེ་ནས་མ་འགྱང་བར་གོང་མའི་སྲས་ཨ་གི་བང་གིས་ཨེལ་ཆི་བཏང་ནས་བཀག་འགོག་མ་བྱེད་པར་ཕེབས་ཆུག་ཅེས་མོ་ཚ་ཁ་པ་རྣམས་ལ་དྲིལ་
བ་སྒྲགས་པར་བརྟེན། དེ་ནས་སྒར་བཏེག་སྟེ་རིམ་གྱིས་ཟི་ལིང་དུ་བྱོན་དབུ་གདུགས་རྒྱ་གླིང་དང་བཅས་ཕེབས་ཆོག་ཅེས་གོང་ནས་གསུང་བ་ལྟར་མཁར་ནང་དུ་བྱོན། ཨ་གི་བང་དང་མཇལ་འཕྲད་མཛད། རྗེ་འདི་ལ་མཐོང་གཟོས་ཆེ་བར་བྱས། ཇ་སྦྱོར་
གཉིས་ཀྱི་བར་དུ་གསུང་འཕྲོས་མཛད་ཅིང། སྲས་ཀྱི་སྐུ་ཞབས་ནས་ཕྲེང་བ་རིན་པོ་ཆེའི་རྒྱན་ལྡན། གོས་ཆེན་འགའ་བཅས་ཕུལ་ཞིང་རྒྱ་ལུགས་ཀྱི་སྟོན་མོ་དང་བསྙེན་བཀུར་གཟབ་རྒྱས་ཞུས། དེ་ནས་ཕྱིར་བྱོན་པའི་ལམ་བར་དུ་རྒྱལ་དབང་

[106A]༄༅། །མཆོག་གི་ཡབ་བསོད་ནམས་དར་རྒྱས་མཇལ་བར་བྱོན་ཏེ་མཛོད་བཏགས། དངུལ་སྲང་ལྔ་བཅུ། གོས་ཆེན་ཁ་ཤས་བཅས་འབུལ་ནོད་གྱ་ནོམ་པ་དང། དགོན་པར་མང་འགྱེད་བཅས་ཕུལ་ཏེ་བཟོད་གསོལ་བྱས། རྗེ་ཉིད་
ཀྱིས་ཀྱང་མཆོག་སྤྲུལ་རིན་པོ་ཆེ་ནས་མདོ་སྔགས་ཀྱི་གསན་སྦྱོང་མཐར་ཕྱིན་པ་མཛད་དེ། བསྟན་པའི་བདག་པོ་གནང་དགོས་ཚུལ་གྱི་ཞལ་བཀོད་སྨིན་རྒྱས་སུ་སྩལ། གདན་ས་ཆེན་པོ་སྐུ་འབུམ་ནས་སྤྱི་གཉེར་དང། གྲྭ་མང་རྣམས་མཇལ་བར་བྱོན་ཏེ་ཟང་ཟིང་གི་
འབུལ་བ་རྒྱ་ཆེར་ཕུལ་ཞིང་ཐུགས་དགྱེས་པའི་གསུང་དང། དབུ་མའི་ལྟ་ཁྲིད་སོགས་འདོད་ཆོས་ཅི་རིགས་སྩལ། དེ་ནས་རིམ་གྱིས་ཨེར་ཏེ་ནི་ཐའི་ཇིའི་ཨུར་གེ་སྟེང་དུ་ཕེབས། ཟང་ཟིང་གི་འབུལ་བ་གཏོས་ཆེ་བ་ཕུལ། ཟུར་ཟའི་དཔོན་མོས་རྒྱལ་པོའི་དགོངས་
རྫོགས་སུ། རྟ་སྒ་སྟན་སྲབ་གསུམ་བཅས་ཕུལ་བར་བསྔོ་སྨོན་གྱི་མཚམས་སྤྱོར་ཡང་དག་པར་མཛད། ཕྱོགས་དེར་ཐན་པ་ཆེན་པོ་བྱུང་ནས་རྒྱ་བོད་ཀྱི་ཆར་འབེབས་བྱེད་མཁན་མང་པོས་འབད་ཀྱང་འབེབས་མ་ཐུབ་པ་ལ་རྗེ་འདིས་ཐུགས་དམིགས་ཙམ་མཛད་པས་ཆར་
ཆེན་པོ་བ་བས་ཏེ་སྐྱེ་བོ་མཐའ་དག་ངོ་མཚར་བའི་གནས་ལ་བཀོད། དེ་ནས་རིམ་གྱིས་བཀྲ་ཤིས་འཁྱིལ་དུ་ཕེབས། ཟླ་བ་དགུ་པའི་ཚེས་ནས་མགོ་བཙུགས་ཏེ་ཟླ་བ་གཅིག་གི་རིང་འཇིགས་བྱེད་དཔའ་གཅིག་དང་ཆོས་རྒྱལ་གཉིས་ཀྱི་དྲག་པོའི་སྦྱིན་སྲེག་གང་མང་
མཛད༑ རྒྱུད་པ་བླ་མ་ཧོར་བློ་གསལ་གྱིས་དགོངས་པ་ཞུས་ནས། རབ་འབྱམས་པ་བློ་བཟང་མཁས་མཆོག་རྒྱུད་པའི་བླ་མར་བསྐོས། གོང་མ་ཆེན་པོར་མཚམས་ཞུས་ལ་དཔོན་པོ་རབ་འབྱམས་པ་འཇམ་དབྱངས་མཁས་མཆོག་རྫོང་སྟ་མཛད། དགུང་ལོ་

[106B] ཟླ་བ་དང་པོའི་ནང་དུ་མཚོ་ཁ་ནས་ཨེར་ཏེ་ནི་བོ་ཤོག་ཐུ་མཇལ་བར་བྱོན་ཏེ་ཟང་ཟིང་གི་འབུལ་བ་གཏོས་ཆེ་བ་དང། དགོན་པར་མང་འགྱེད་གྱ་ནོམ་པ་བྱས་ཏེ་རིགས་རྒྱུད་ལམ་དུ་འགྲོ་
པའི་གེགས་སེལ་གྱི་སྐྱབས་འཇུག་ཞུས་པར་རྗེས་གནང་ཁ་ཤས་སྩལ་ཞིང། ཐུགས་དམིགས་ཀྱི་རྣལ་འབྱོར་ཀྱང་བཀའ་དྲིན་བསྐྱང། ཟླ་བ་དང་པོའི་མཇུག་ཏུ་ཟས་རྐྱེན་གྱིས་སྨྱུང་ཚུལ་བསྟན་པར་གྲྭ་མང་དཔོན་ཚང་ཨེར་ཏེ་ནི་པོ་ཤོག་ཐུ་བཅས་ཀྱི་བརྟན་བཞུགས་
ཕུལ་ཏེ་ཡུན་རིང་དུ་བཞུགས་དགོས་ཞེས་གསོལ་བ་དྲག་ཏུ་བཏབ་ཅིང། རྗེ་ཉིད་ཀྱིས་དུག་སྦྱོངས་མཛད་པས་སྨྱུང་གཞི་ཇེ་བདེར་སོང། གྲོ་ཚང་དཔོན་པོ་རབ་འབྱམས་པ་ལ་ཞི་ཁྲོ་སྦྲག་སྒྲུབ་ཀྱི་ཁྲིད་སོགས་ཆོས་བཀའ་ཅི་རིགས་དང། མཁན་པོ་ནོ་མོན་ཧན་ལ་
རྣམ་སྲས་མདུང་དམར་ཅན་གྱི་རྗེས་གནང་སོགས་རྗེས་གནང་ཁ་ཤས་སྩལ། དཔོན་རིན་པོ་ཆེ་རྒྱལ་དབང་མཆོག་གི་སྐུ་ཞབས་དབུས་སུ་བྱོན་པའི་ཕེབས་སྐྱེལ་དུ་འབྱོན་ཁར་རྗེས་གནང་ཁ་ཤས་དང། བསྲུང་འཁོར་བཅས་གནང། དཔོན་པོ་རབ་འབྱམས་པ་
འཇམ་དབྱངས་མཁས་མཆོག་རྒྱལ་ཁབ་ཆེན་པོ་པེའི་ཅིང་ནས་འབྱོར་ཏེ། གོང་མ་བདག་པོ་ཆེན་པོས་རྗེ་འདི་ཉིད་ལ་བདག་རྐྱེན་གཟེངས་བསྟོད་ཚང་མེད་པ་གནང་ཚུལ་གྱི་སྙན་སྒྲོན་ཞུས། ཟླ་བ་དྲུག་པའི་ཉི་ཤུ་དགུའི་ཉིན་གོང་མ་ཆེན་པོའི་སྐུ་ཞབས་ནས་བདག་རྐྱེན་
གཟེངས་བསྟོང་སྐྱེལ་བར་རྒྱའི་མི་དཔོན་ཞིག་བཏང་བ་འབྱོར་བས། རྗེ་འདི་ལ་བསྟན་པ་འཛིན་ཅིང་སྐྱོང་པར་བྱེད་པའི་ཨེར་ཏེ་ནི་ནོ་མོན་ཧན་ཞེས་པའི་ཆོ་ལོ་དང། གསེར་ཐམ་གསེར་ཡིག་སོགས་བདག་རྐྱེན་གཟེངས་བསྟོད་ཕུན་སུམ་ཚོགས་པ་གནང་འདུག་པ་ལ་

[107A]༄༅། །དགའ་སྤྲོའི་གསོལ་སྟོན་དང་རྒྱ་དཔོན་ལའང་སྣ་ལེན་དང་གནང་སྦྱིན་གྱ་ནོམ་པ་སྩལ། ཨེལ་ཆི་དེའི་གདོང་དུ་གོང་མའི་སྲས་བཞི་པས་གསེར་སྲང་བཅུ། དངུལ་སྲང་བརྒྱ། གོས་ཆེན་བརྒྱད་ཕུལ་བ་དང། ཐུའུ་བཀྭན་རིན་པོ་
ཆེ་ནས་བརྟན་བཞུགས་ཀྱི་འབུལ་བ་གཟབ་རྒྱས་དང། ཚོགས་ལ་མང་འགྱེད་བཅས་བསྐུར་བའང་འབྱོར་བའི་གསུང་ལན་ཀྱང་ཞིབ་རྒྱས་ཕུལ། རིགས་གྲྭའི་ཚེས་བ་བརྒྱད་ཀྱི་ཉིན་ཚོགས་སུ་བྱོན། ར་ངན་རི་ཁྲོད་པས་ཞོ་དང། ཤིང་ཏོག་མང་པོ་ཚོགས་
ལ་དྲངས། གྲྭ་པ་བློ་གསལ་བའི་ཁྲོད་ནས་འབེ་བསྟན་འཛིན་རྒྱ་མཚོ་དང། མཛོ་དགེ་དོན་གྲུབ་སེང་གེ་གཉིས་རྣམ་འགྲེལ་ལེའུ་གཉིས་པར་ཚོགས་གླེང་བྱས། འཕྲོས་ལ། ཚང་མ་བསླུ་མེད་ཅན་ཤེས་པ། །དོན་བྱེད་ནུས་པར་གནས་པ་ནི། །མི་
པ་སླུ་ཞེས་བ་བྱུང་བས་ཚིགས་གྲྭ་ལེགས་པོ་འདུག་ཅེས་ཐུགས་ཤིན་ཏུ་དགྱེས། ཟླ་བ་བརྒྱད་པའི་ཚེས་ལ་ཆབ་ཚན་དུ་བྱོན་ནས་བདུན་ཕྲག་གཅིག་བཞུགས་པས་སྐུ་ལ་འཕྲོད་པར་བྱུང། ཉིན་རེ་བཞིན་ཕྱོགས་སོ་སོ་ནས་མཇལ་བ་སྟོང་ཕྲག་དུ་མ་འདུས་བ་
ལ་ཕྱག་དབང་དང་བཀའ་ཆོས་སྩལ་ཏེ་འབྲེལ་ཚད་དོན་ལྡན་དུ་མཛད། སྐུ་འཁོར་བ་ཁ་ཤས་ལ་སྦྱིན་སྲེག་དངོས་གྲུབ་རྒྱ་མཚོའི་བཤད་ལུང་ཀྱང་སྩལ། སྔ་སོར་ཆུ་ཚན་ནས་ཕེབས་ཁར་ཤིས་བརྗོད་གནང་གི་མེད་ཀྱང་དེ་དུས་ད་ཕྱིན་ཆད་འོང་མི་ཐུབ་གསུང་ནས་
ཤིས་བརྗོད་མཛད། ཕྱོགས་དེའི་སྐུ་དངོས་ཀྱི་གདུལ་བྱའི་ཐམ་རྣམས་ཀྱི་དོན་རྫོགས་པར་མཛད་ནས་རིམ་གྱིས་གདན་སར་བྱོན། བར་སྐབས་ཤིག་རྡོ་རྗེ་འཆང་ལྕང་སྐྱ་རིན་པོ་ཆེའི་སྤྲུལ་སྐུའི་དོགས་གནས་ཁ་ཤས་བྱུང་ཡང་ཐག་མ་ཆོད་པར་བརྟེན་

[107B] རྗེ་འདི་ལ་བརྟག་ཞུས་ཀྱི་ཡི་གེ་ཕུལ་བའི་ལན་དུ། ཞྭ་མར་ཕ་ཁྲའི་ཕྱོགས་སུ་འཁྲུངས་པ་འདི་ཉིད་ངའི་བླ་མའི་སྤྲུལ་སྐུ་འཁྲུལ་མེད་ཡིན་ཞེས་ངོས་འཛིན་མཛད་པ། ད་ལྟ་ལུང་དང་རྟོགས་པའི་ཡོན་ཏན་
མཐའ་དག་ལ་དབང་འབྱོར་ཞིང་མཁས་གྲུབ་བྱེ་བའི་གཙུག་རྒྱན་དུ་གྱུར་ཏེ་ཐམས་ཅད་མཁྱེན་པ་ལྕང་སྐྱ་རོལ་པའི་རྡོ་རྗེ་ཞེས་སྙན་གྲགས་ཀྱི་བ་དན་དཀར་པོ་སྲིད་པའི་རྩེན་མོ་དན་པར་མཐོ་བཞིན། བསྟན་པ་དང་འགྲོ་བའི་ཕན་བདེའི་རྩ་ལག་དམ་པར་འཚོ་ཞིད་གཞེས་པ་འདི་
ལགས་སོ། །དབོན་པོ་རབ་འབྱམས་པ་འཇམ་དབྱངས་མཁས་མཆོག་བཅས་ཁ་ཤས་ལ་མགོན་པོའི་བསྲུང་བཟློག་བསད་གསུམ་དང་གཏད་འདོན་གྱི་ཁྲིད་ཞིབ་རྒྱས་གནང། ལྡ་མཆོད་ཀྱི་སྐབས་མཁན་པོ་ནོ་མོན་ཧན་ཕེབས་པ་ལ་ཆོས་བཀའ་ཅི་རིགས་པ་སྩལ་ཏེ་
ཁྱོད་རང་ད་ནས་བཟུང་སྟེ་དགོན་པ་འདིར་སྡོད། གྲྭ་པ་རྣམས་སྐྱོང་བར་མཛོད་ཅེས་ཞལ་བཀོད་གནང། ཉིན་གཅིག་ཏུ་སྐུ་མཆེད་རབ་འབྱམས་པ་བློ་གྲོས་ལ་ཕྱིན་ཆད་ངའི་རྟེན་གསུམ་རྣམས་འཐོར་དུ་མ་འཇུག་ཁྱོད་གཞན་གྱིས་བསྐྱོད་ནས་འཐོར་དོགས་ཡོད་
གསུང༑ ཡང་གསོལ་དཔོན་གཉིས་ལ་ཁྱེད་གཉིས་ངའི་ཕྲེང་པའི་རྫི་བོ་ལ་བཞག་པ་ཡིན་པས་དོ་དམ་ལ་རེམ་ཅེས་བཅོལ་དམ་མཛད། ལོ་མཇུག་ཏུ་འཇིགས་བྱེད་ཀྱི་ཞི་རྒྱས་དབང་དྲག་གི་སྦྱིན་སྲེག་གང་མང་མཛད་དོ། །དེ་ལྟར་བྱང་ཕྱོགས་མདོ་སྨད་ཀྱི་ལྗོངས་སུ་
བྱོན་ནས་འགྲོ་བ་དུ་མའི་འདྲེན་པར་གྱུར་པའི་བླ་ཆེན་རྣམས་དང་ཡངས་བའི་ནོར་འཛིན་ཆོས་བཞིན་དུ་སྐྱོང་བའི་རྒྱལ་པོ་རྒྱལ་ཕྲན་སོགས་མི་ཆེན་མཐའ་དག་གིས་ཞབས་ཀྱི་པདྨོ་སྤྱི་པོར་བླངས་ནས་བདོག་པའི་དངོས་པོ་གང་ཡོད་ཀྱིས་བྱུ་དྲུད་དང་བསྙེན་བཀུར་བསམ་

[108A]༄༅། །གྱིས་མི་ཁྱབ་པ་བྱས་ཤིང། དེ་དག་རྣམས་ལའང་རང་རང་གི་སྐལ་བ་དང་རྗེས་སུ་འཚེམས་པའི་དམ་པའི་ཆོས་ཀྱི་བགོ་སྐལ་དྲི་མ་མེད་པ་ཡང་དག་པར་རྩོལ་བར་མཛད་པས་གདུལ་བྱ་རྒྱུད་མ་སྨིན་པ་རྣམས་སྨིན་པ་དང། སྨིན་པ་
རྣམས་གྲོལ་བ་དང། གྲོལ་བ་རྣམས་མཐར་ཕྱིན་པའི་རང་བཞིན་ཅན་དུ་མཛད་དེ་རྣམ་པར་དཀར་བའི་འཕྲིན་ལས་ཀྱིས་ཤར་མདོ་སྨད་ཀྱི་ཡུལ་གྲུ་མཐའ་དག་ཁེབས་པར་གྱུར་ནས་སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་རྒྱས་ལ་མི་ནུབ་པར་མཛད་དོ། །དེ་
ཡང་ལུས་ཅན་རྣམས་ཀྱི་དགེ་ལེགས་ཀྱི་རྩ་བ་ནི་སངས་རྒྱས་ཀྱི་བསྟན་པ་རིན་པོ་ཆེ་ཡིན་ཞིང། དེ་ཡང་མཐར་གཏུགས་ན་དགེ་འདུན་གྱི་སྡེའི་རྩ་བ་ཅན་དུ་དགོངས་ནས་ཡུལ་བྱང་ཕྱོགས་ཀྱི་ལྗོངས་དགེ་མཚན་དུ་མས་ཡོངས་སུ་མཛེས་པའི་གནས་མཆོག་བཀྲ་ཤིས་
འཁྱིལ་བྱ་བར་བཤད་སྒྲུབ་ཀྱི་གྲྭ་ཚང་ཆེན་མོ་ལེགས་པར་བཙུགས་པས་རིང་པོ་མ་ཐོགས་པར་དགེ་འདུན་གྱི་སྡེ་རྒྱ་མཚོ་ལྟ་བུ་ཆགས་ཤིང། དེ་ཡང་སངས་རྒྱས་ཀྱི་བསྟན་པའི་སྣང་བྱེད་ཆེན་པོར་གྱུར་ཏེ་འཁོར་ལོ་གསུམ་གྱི་བྱ་བས་ཉིན་མཚན་ཁོར་མོ་ཡུག་ཏུ་དུས་
འདའ་བས། སྐྱེ་འགྲོ་ཀུན་གྱི་ཕན་བ་དང་བདེ་བ་མ་ལུས་པའི་འབྱུང་ཁུངས་རིན་པོ་ཆེ་གཅིག་པུར་གྱུར་ཏོ། །སྨྲས་པ། ཚོགས་གཉིས་མེ་ཤེལ་ཁམས་ལས་ལེགས་གྲུབ་རྣམ་དཔྱོད་འོད་བརྒྱའི་ཕྲེང་བ་འཛིན། །ཐོས་བསམ་སྒོམ་བའི་དཀྱིལ་འཁོར་
ཡོངས་གང་ཐུབ་བསྟན་རི་གླིང་དབུས་ན་རྒྱུ། །བློ་གསལ་ལྷ་བརྒྱའི་འཁོར་གྱིས་ཡོངས་བསྐོར་མཁས་གྲུབ་བཅུ་གཉིས་བདག་པོ་དེ། །གངས་ཅན་མདོ་སྨད་ལྷ་ཡི་ལམ་དུ་ལེགས་བྱས་ཤིང་རྟས་དྲངས་པར་གྱུར། །དེ་ཚེ་མཁས་རློམ་མེ་ཁྱེར་རྣམས་ནི་

[108B] །དྲེགས་ལྡན་མཁས་པའི་ཟླ་བ་རྣམས་ཀྱང་ཟླ་བའི་གཟུགས་བརྙན་བཞིན་དུ་གྱུར། །ལུས་ཅན་བདེ་སྐྱིད་པདྨོའི་ཁ་ནི་བཀྲ་ཤིས་འདབ་མ་སྟོང་དུ་བཞད། །ད་ནི་སྐྱེ་དགུའི་བུང་བདག་ཀྱང་རབ་དགའི་དབྱངས་ཀྱི་རྩེད་འཇོ་
བྱེད༑ ༑གང་དུ་དགེ་ལེགས་གསར་བའི་དུས་སྟོན་དུས་ཀྱི་མཐར་ཡང་འབྱུང་བའི་སླད། །ལུང་དང་རིགས་པའི་དྲིལ་ཆེན་སྟོང་སྒྲོགས་བཤད་སྒྲུབ་ཆོས་ཀྱི་གྲྭ་པོ་ཆེ། །ཡོངས་སུ་བསྐྲུན་བའི་རྣམ་དཀར་འཕྲིན་ལས་འགོག་པ་མེད་པའི་འོད་སྟོང་གིས། །
དུས་བཞི་འཇིག་ཀྱང་ཐུབ་བསྟན་མེ་ཏོག་སྐལ་བཟང་བུང་བའི་ཉེར་འཚོར་བགྱིད། །ཅེས་བྱ་བ་འདི་ནི་མཁས་ཤིང་གྲུབ་བའི་དབང་ཕྱུག་ཆེན་པོ་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་ངོ་མཚར་སྐལ་བཟང་འཇུག་ངོགས་ཞེས་བྱ་བ་ལས་
ཤར་མདོ་སྨད་ཀྱི་ལྗོངས་སུ་བཤད་སྒྲུབ་ཀྱི་གྲྭ་ཚང་ཆེན་པོ་ལེགས་པར་བཙུགས་ནས་སངས་རྒྱས་ཀྱི་བསྟན་པའི་རྒྱལ་མཚན་ཡོངས་སུ་བསྒྲེངས་པའི་ལེའུ་སྟེ་བརྒྱད་པའོ།    ༈    །།དེ་ནས་དགུང་ལོ་དོན་བཞི་པ་ལྕགས་མོ་གླང་གི་ལོ་ཟླ་བ་
དང་པོའི་ཚེས་གཅིག་ལ་སྐུ་མཚམས་གྲོལ་ནས་གྲྭ་མང་ལ་མཇལ་ཀ་གནང། འདུ་ཁང་དུ་མ་ཕེབས་པར་གཟིམས་ཁང་ནང་དུ་ལོ་གསར་གྱི་དགྱེས་སྟོན་མཛད། ཕྱོགས་ཀུན་ནས་དང་ལྡན་གྱི་སྐྱ་སེར་ཕོ་མོ་མང་པོ་མཇལ་དུ་འོངས་པ་ལ། ཕྱག་དབང་མ་གནང་
བར་བཀྲ་ཤིས་ཀྱི་མེ་ཏོག་གི་ཆར་ཕབ་ནས་འདོད་པའི་དོན་འགྲུབ་པར་མཛད་དོ། །ད་ནི་རྣམ་ཐར་གྱི་དོན་བསྡུ་བར་བྱ་སྟེ། དེས་ན་འདི་ལ་གཉིས། མང་དུ་ཐོས་བ་ལུང་གི་ཡོན་ཏན་དང། ཚུལ་བཞིན་སྒྲུབ་པ་རྟོགས་པའི་ཡོན་ཏན་ནོ། །དང་པོ་ལ་གསུམ་

[109A]༄༅། །འཆད་པ་ལེགས་བཤད་ཀྱི་རྔ་སྒྲས་བློ་གསལ་གྱི་སྐྱེ་བོ་གཏི་མུག་གི་གཉིད་ལས་བསླད་པ། རྩོད་པ་ལུང་རིགས་ཀྱི་རྡོ་རྗེས་རྒོལ་བདན་པའི་ལོག་རྟོག་གི་བྲག་རི་བཤིག་པ། རྩོམ་པ་ལེགས་བཤད་ཀྱི་ཕྲེང་བས་ཐུབ་
བསྟན་ལྷའི་ཁང་བཟང་མཛེས་པར་བྱས་པའི་ཡོན་ཏན་ནོ། །དང་པོ་ལ་བཞི། འཆད་པའི་ཀུན་སློང། བཤད་པར་བྱ་བའི་ཆོས། ཇི་ལྟར་འཆད་པའི་ཚུལ། བཤད་པའི་འབྲས་བུའོ། །དང་པོ་ནི། རྗེ་འདིས་ཆོས་འཆད་པའི་ཚེ་ཇི་སྐད་དུ་
མངོན་པ་མཛོད་ལས། ཆོས་སྦྱིན་ཉོན་མོངས་ཅན་མིན་པས། །མདོ་སོགས་ཡང་དག་ཇི་བཞིན་སྟོན། །ཞེས་གསུངས་པ་ལྟར། ཉོན་མོངས་པ་ཅན་ནམ་དེ་དང་རྗེས་སུ་འབྲེལ་བའི་ཀུན་སློང་གི་རྟོག་པ་ཐམས་ཅད་རྒྱང་རིང་དུ་སྤངས་ཏེ་འགྲོ་བ་མཐའ་དག་
ལ་བུ་གཅིག་པ་ལྟར་བརྩེ་པའི་སྙིང་རྗེ་ཆེན་པོ་དང་ནམ་མཁའི་མཐའ་ཁྱབ་ཀྱི་སེམས་ཅན་ཐམས་ཅད་གཏན་བདེའི་དཔལ་ལ་འགོད་པར་བཞེད་པའི་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ་འཆད་པར་མཛད་དོ། །གཉིས་པ་བཤད་པར་བྱ་བའི་ཆོས་ནི་
སངས་རྒྱས་ཀྱིས་གསུང། སྡུད་པ་པོས་བསྡུས། གྲུབ་ཐོབ་རྣམས་ཀྱིས་ཉམས་སུ་བཞེས་པས་གྲོལ། མཁས་པ་རྣམས་ཀྱིས་ཉན་བཤད་ཀྱིས་གཏན་ལ་ཕབ། ལོ་ཙྪ་བ་ཚད་ལྡན་རྣམས་ཀྱིས་ལེགས་པར་བསྒྱུར་བའི་བཀའ་དང་དགོངས་འགྲེལ་
གྱི་བསྟན་བཅོས་རྣམས་དང། རྒྱལ་བས་ལུང་བསྟན་པའི་ཚད་མའི་སྐྱེས་བུ་ཆེན་པོ་ཐམས་ཅད་མཁྱེན་པ་ཤར་བཙོང་ཁ་པ་བློ་བཟང་གྲགས་པ་ཡབ་སྲས་ཀྱི་གསུང་རབ་རྣམས་ཡིན་ནོ། །གསུམ་པ་ཇི་ལྟར་འཆད་པའི་ཚུལ་ནི། དམ་པའི་ཆོས་དྲི་མ་ཅན་དུ་

[109B] ཐེ་ཚོམ་གྱིས་འཆད་པ་དང། དཀའ་བའི་གནས་སུ་བྱིལ་བྱིལ་པོ་དང། དགོས་སར་མི་སྤྲོ་བར་མི་དགོས་སར་སྤྲོས་ནས་འཆད་པ་དང། འཁྲུགས་པ་མི་སྡེབ་པར་མི་དགོས་པར་དཀྲུགས་ཏེ་བཤད་པ་དང། གོང་
དུ་བཤད་རྒྱུ་འོག་ཏུ་འདོར་བ་དང། འོག་ཏུ་བཤད་རྒྱུ་གོང་དུ་ལེན་པ་དང། སྐབས་སུ་བབས་པ་མི་བཤད་པར་མ་བབས་པ་བཤད་པ་དང། ཚིག་དོན་ལེགས་པར་བརྡའ་མི་སྤྲོད་པ་ལ་སོགས་པའི་སྐྱོན་རྣམས་དོར་ནས། རྒྱུད་སྡེ་འཆད་པ་ན་མཐའ་དྲུག་དང་
ཚུལ་བཞི་རྒྱན་བདུན་ལ་སོགས་པའི་སྐབས་ཕྱེ་སྟེ་འཆད། མདོ་འཆད་པ་ན་ཕུན་སུམ་ཚོགས་པ་ལྔས་གླེང་བསླངས་ཏེ་འཆད། བསྟན་བཅོས་འཆད་པ་ན་འཆད་ཐབས་ཀྱི་མན་ངག་ལྔའི་སྒོ་ནས་འཆད། མཚན་ཉིད་ཀྱི་གཞུང་འཆད་པ་ན་ལུང་རིགས་ཀྱི་
དགག་གཞག་རྣམ་པར་བསྐྱངས་ཏེ་ཚིག་ཕྲ་མོའི་སྐྱོན་ཚུན་ཆད་ཀྱང་བཅད་དེ་འཆད། ལམ་རིམ་དང་བློ་སྦྱོང་སོགས་འཆད་པ་ན་མྱོང་བ་ལ་བསྐོར་ཏེ་གདུལ་བྱའི་སེམས་སྟེང་དུ་ཕན་པའི་མན་ངག་གིས་བརྒྱན་ཏེ་འཆད་པར་མཛད་པ་སོགས་ཆོས་གང་དང་གང་འཆད་
ཀྱང་ཚིག་གི་ཟུར་གསལ་ཞིང། དོན་གོ་བདེ་བ། སློབ་མ་རྣམས་ཀྱི་བབློའི་རིམ་པ་དང་འཚམས་པ་སོགས་བཤད་པའི་རྒྱན་དུ་མ་དང་ལྡན་པའི་སྒོ་ནས་དུས་བཞིན་དུ་འདོམ་པར་མཛད་པས། ཉན་པ་པོ་སྲྣམྶ་ཀྱི་བློ་གྲོས་ཀྱི་པདྨོ་ཁ་འབྱེད་ཅིང་དགེ་བའི་ལོ་ཏོག་སྨིན་
པར་བྱེད་པའི་སྨྲ་བའི་ཉི་མ་ཆེན་པོར་གྱུར་པ་ཡིན་ཏེ། མདོ་སྡེ་རྒྱན་ལས། བློ་བཟང་སྐྱོ་བ་མེད་ལྡན་བརྩེ་བ་ཅན། །སྙན་པར་རབ་གྲགས་ཆོག་བཟང་ཤེས་ལྡན་པ་ཡི། །བྱང་ཆུབ་སེམས་དཔའ་ལེགས་པར་སྨྲ་བ་ཡིན་པ་སྟེ། །བཤད་པས་སྐྱེ་བོའི་ནང་ན་ཉི་
[110A]༄༅། །མ་བཞིན་དུ་ལྷ་མ། །ཞེས་གསུངས་པ་ལྟར་རོ། །བཞི་པ་ཆོས་བཤད་པའི་འབྲས་བུ་སློབ་མ་ཇི་ལྟར་བྱུང་བའི་ཚུལ་ནི། རྗེ་འདིས་བཀའ་དང་བསྟན་བཅོས་མཐའ་དག་གི་དགོངས་དོན་ཇི་ལྟ་བ་བཞིན་ཐུགས་སུ་ཆུད་ནས་
སྐལ་བ་དང་ལྡན་པའི་གདུལ་བྱ་རྣམས་ལ་དཔེ་མཁྱུད་དང་སྐྱོ་ངལ་སྤངས་ཏེ་སྟོན་པར་མཛད་པས་གསུང་གི་བདུད་རྩི་ལས་སྐྱེས་པའི་སློབ་མ་གནམ་གྱི་སྐར་མ་དང། སའི་དྲེགས་པ་ལྟར་བགྲང་གིས་མི་ལངས་མོད། འོན་ཀྱང་འདིར་ཆེ་ལོང་ཙམ་ཞིག་བརྗོད་པ་ལ་
བསྟན་བའི་མངའ་བདག་ཏུ་གྱུར་པ་དང། བསྟན་འཛིན་གྱི་སྐྱེས་བུར་གྱུར་པ་དང། བསྟན་པ་ལ་སྲི་ཞུ་བྱེད་པའི་ཡོན་བདག་ཏུ་གྱུར་པ་གསུམ། དང་པོ་ནི། ལྷ་དང་བཅས་པའི་འཇིག་རྟེན་མཐའ་དག་གི་མགོན་སྐྱབས་དང་དཔུང་གཉེན་གཅིག་པུར་
གྱུར་པ་མཆོག་གི་སྤྲུལ་པའི་སྐུ་བད་དཀར་འཛིན་པ་ངག་དབང་ཡེ་ཤེས་རྒྱ་མཚོའོ། །གཉིས་པ་ལ། རྒྱལ་བ་གཉིས་པའི་གདན་སར་བཞུགས་པའི་ཁྲི་ཆེན། འགྲོ་བ་དུ་མའི་འདྲེན་པར་གྱུར་པའི་བླ་ཆེན། ཆོས་ཀྱི་གདན་ཁྲིས་མངོན་པར་མཐོ་བའི་
མཁན་ཆེན། སྒྲུབ་པའི་རྒྱལ་མཚན་འཛིན་པའི་རྣལ་འབྱོར་བ། འཆད་ཉན་གྱི་རྒྱལ་མཚན་བསྒྲེང་བའི་སློབ་དཔོན། ལུང་དང་རིགས་པ་སྨྲ་བའི་བཤེས་གཉེན། རིག་པའི་གནས་ལྔ་ལ་སྦྱངས་པའི་པཎྜི་ཏ་དང་བདུན་ནོ། །དང་པོ་ནི། མདོ་སྔགས་
ཐུབ་བསྟན་ཡོངས་སུ་རྫོགས་པའི་བཤེས་གཉེན་ཐུགས་སྲས་དམ་པ་ཁྲི་ཆེན་དགེ་འདུན་ཕུན་ཚོགས། བྱང་ཆུབ་ཀྱི་སེམས་ལ་དབང་འབྱོར་བའི་ཁྲི་ཆེན་དཔལ་ལྡན་གྲགས་པ། དབང་ལུང་མན་ངག་གི་བང་མཛོད་འཛིན་པ་ཁྲི་ཆེན་རྒྱལ་མཚན་སེང་གེ་

[110B] །གཉིས་པ་ནི། བར་ཁམས་བསྟན་པའི་སྒྲོན་མེ་བྲག་ཡབ་སྤྲུལ་པའི་སྐུ་བློ་བཟང་བསྟན་པ། དེ་མོ་སྤྲུལ་པའི་སྐུ་རིན་པོ་ཆེ་ནམ་མཁའ་འཇམ་དབྱངས། བྱང་སེམས་
བདེ་མཐོང་པའི་རྣམ་འཕྲུལ་སེམས་དཔའ་སྤྲུལ་པའི་སྐུ་རིན་པོ་ཆེ། མདོ་སྨད་བསྟན་པའི་གསལ་བྱེད་ལ་མོ་ཞབས་དྲུང་བློ་བཟང་བསྟན་པའི་རྒྱལ་མཚན། ལུང་རྟོགས་བསྟན་པའི་གསལ་བྱེད་ཐུའུ་བཀྭན་ཧུ་ཐོག་ཐུ་ངག་དབང་ཆོས་ཀྱི་རྒྱ་མཚོ། བསྟན་
འགྲོའི་དཔལ་མགོན་ཁྲི་ཆེན་བློ་གྲོས་རྒྱ་མཚོའི་མཆོག་གི་སྤྲུལ་པའི་སྐུ་རིན་པོ་ཆེ་བློ་བཟང་བསྟན་པའི་ཉི་མ། བསྟན་པའི་གསལ་བྱེད་ཆེན་པོ་སྨིན་གྲོལ་ནོ་མོན་ཧན་སྤྲུལ་པའི་སྐུ་རིན་པོ་ཆེ། འགྲོ་བ་དུ་མའི་འདྲེན་མཆོག་རོང་པོ་ནོ་མོན་ཧན། མཐོན་པོའི་རིགས་
སུ་འཁྲུངས་པ་རྒྱལ་མཁན་པོ་ཨ་ཆི་ཐུ་ནོ་མོན་ཧན། ཐོས་པའི་མཛོད་འཛིན་བཀའ་འགྱུར་བ་ནོ་མོན་ཧན་སོགས་ཏེ་ལུང་དང་ལས་ཀས་མངོན་པར་མཐོ་བའི་བླ་ཆེན་མང་དུ་མཆིས་སོ། །གསུམ་པ་ནི། རྒྱལ་མཁན་པོ་ཨེར་ཏེ་ནི་བློ་བཟང་ཚངས་དབྱངས་
སྤོས་ཁང་མཁན་ཆེན་ངག་དབང་བློ་བཟང། འབྲུག་ལ་མཁན་ཆེན་བློ་བཟང་སྙན་གྲགས། དཔལ་འཁོར་ཆོས་སྡེའི་མཁན་ཆེན་རྡོ་རྗེ་འཆང་དགེ་འདུན་རྒྱ་མཚོ། དཔལ་ཆོས་མཁན་ཆེན་འཇམ་དབྱངས་རྒྱ་མཚོ་སོགས་གདན་ས་ཆེན་པོའི་ཁྲིལ་བྱོན་པའི་
མཁན་ཆེན་ཤིན་ཏུ་མང་ངོ། །བཞི་པ་ནི། རྗེ་ཐང་སག་པ་དངོས་གྲུབ་རྒྱ་མཚོ། གྲུབ་པའི་དབང་ཕྱུག་བློ་བཟང་འཇམ་དཔལ་རྒྱ་མཚོ། མཁར་རྡོ་སྒོམ་ཆེན་བཟོད་པ་རྒྱ་མཚོ། ཁྱ་དགེ་དཔོན་སློབ་བློ་གྲོས་རྒྱ་མཚོ་སོགས་ཚེ་འདིའི་འཁྲི་བ་བཙན་ཆོད་དུ་

[111A]༄༅། །སྤངས་ཏེ་དཔེན་པའི་གནས་སུ་སྒྲུབ་པ་རྩེ་གཅིག་ཏུ་མཛད་པའི་རྣལ་འབྱོར་བ་ཆེས་མང་བ་ཡོད་དེ། །ལྔ་བ་ལ་གཉིས། དབུས་གཙང་དུ་མཛད་པ་དང། མདོ་སྨད་དུ་འཆད་ཉན་མཛད་པའི་སློབ་དཔོན་ནོ། །དང་
པོ་ནི། བཀྲ་ཤིས་ལྷུན་པོའི་ཐོས་བསམ་གླིང་དཔོན་སློབ་དཔལ་ལྡན་ཡེ་ཤེས། འབྲས་སྤུངས་སྒོ་མང་དུ་འཆད་ཉན་མཛད་པའི་སློབ་དཔོན་ཀྱང་གྲུབ་པའི་དབང་ཕྱུག་ཆེན་པོ་བློ་བཟང་ཤེས་རབ། གནས་བརྟན་ཆེན་པོ་བློ་བཟང་ཕུན་ཚོགས། རིག་པའི་
དབང་ཕྱུག་ཆན་པོ་ངག་དབང་ནམ་མཁའ། གཞུང་ལུགས་རྒྱ་མཚོའི་མངའ་བདག་བློ་བཟང་དམ་ཆོས། ལུང་རིགས་སྨྲ་བའི་དབང་ཕྱུག་བློ་བཟང་ཆོས་གྲགས། སྦྱངས་པའི་ཡོན་ཏན་མཐར་ཕྱིན་པ་སངས་རྒྱས་རྡོ་རྗེ་རྣམས་སོ། །གཞན་ཡང་བློ་གསལ་གླིང་
དཔོན་སློབ་བློ་བཟང་སྦྱིན་པ། སེར་བྱེས་དཔོན་སློབ་བློ་བཟང་ནོར་བུ། དགའ་ལྡན་ཤར་རྩེའི་དཔོན་སློབ་བྱམས་པ་རིག་འཛིན་སོགས་ཏེ་གཞན་ཡང་མང་ངོ། །གཉིས་པ་ནི། གདན་ས་ཆེན་པོ་སྐུ་འབུམ་དུ་མཁས་ཤིང་གྲུབ་པའི་དབང་ཕྱུག་ཆེན་པོར་ཁོ་དཔོན་
སློབ་ཤེས་རབ་ཆོས་འབྱོར། མཚན་སྒྲོགས་མཁན་པོ་དགེ་འདུན་དོན་གྲུབ། གྲུབ་པའི་དབང་ཕྱུག་མི་ཉག་ཆོས་རྗེ་ངག་དབང་བློ་གྲོས་དང་གསུམ། དགོན་ལུང་དུ་མཁས་གྲུབ་དམ་པ་ལྡན་མ་ཞབས་དྲུང། གསེར་ཁོག་དགོན་དམ་ཆོས་གླིང་དུ་གྲུབ་པའི་
དབང་ཕྱུག་ཆེན་པོ་སྤུ་དཔོན་སློབ་ངག་དབང་དཔལ་ལྡན། ཐང་རིང་དུ་མཐའ་བྲལ་དབུ་མའི་རྣལ་འབྱོར་བ་བློ་བཟང་དགེ་ལེགས། ལ་མོ་བདེ་ཆེན་དུ་མཁས་པ་ཆེན་པོ་དཔོན་སློབ་གྲགས་པ་རྒྱ་མཚོ། ཅོ་ནེ་དགོན་དུ་དཔོན་སློབ་གྲགས་པ་བཤད་སྒྲུབ། གཡེར་

[111B] བྲག་དཀར་དགོན་དུ་མཁས་པ་ཆེན་པོ་རབ་འབྱམས་པ་ངག་དབང་འཇམ་དབྱངས་སོགས་དགོན་ཆེན་དང་དགོན་ཕྲན་རྣམས་ཀྱི་བླ་མ་དང་སློབ་དཔོན་མཛད་པ་ཆེས་མང་བ་ཡོད་དོ་
རྗེ་རང་གི་གདན་སར་འཆད་ཉན་མཛད་པའི་སློབ་དཔོན་ཀྱང་དགེ་བའི་བཤེས་གཉེན་རབ་འབྱམས་པ་གྲགས་པ། མང་དུ་ཐོས་པ་རྒྱ་མཚོའི་ཕ་རོལ་ཏུ་སོན་ཀྱང་ཁེངས་པ་དང་བྲལ་བ་ཐུགས་སྲས་ཆེན་པོ་རྗེ་ངག་དབང་བཀྲ་ཤིས། གྲུབ་པའི་དབང་ཕྱུག་ཆེན་པོ་ཞལ་
སྔ་ནས་བློ་བཟང་དོན་གྲུབ། ཡོངས་འཛིན་དམ་པ་ངག་དབང་བསྟན་འཛིན་སོགས་དང། རྒྱུད་ཀྱི་འཆད་ཉན་མཛད་པའི་སློབ་དཔོན་ཀྱང་ཧོར་རབ་འབྱམས་པ་བློ་གསལ། རབ་འབྱམས་པ་ངག་དབང་མཁས་མཆོག་རབ་འབྱམས་པ་དགེ་འདུན་རྒྱལ་མཚན་
རབ་འབྱམས་པ་ངག་དབང་དཔལ་ལྡན། རབ་འབྱམས་པ་འཇམ་དབྱངས་དཔལ་ལྡན་རྣམས་སོ། །དྲུག་པ་ནི། གཞུང་ལུགས་རྒྱ་མཚོའི་དོན་ལ་གཞན་དྲིང་མི་འཇོག་པའི་བཤེས་གཉེན་ཆེན་པོ་སྥོ་མེ་གྲགས་པ་རྒྱ་མཚོ། ཐོས་བསམ་སྒོམ་གསུམ་
མཐར་ཕྱིན་པ་བྱ་བྲལ་རབ་འབྱམས་པ་ཆོས་སྐྱོང་རྒྱ་མཚོ། གཞུང་ལུགས་འབུམ་ཕྲག་གིས་མགྲིན་པ་བརྒྱན་པ་རྒྱལ་མོ་རོང་པ་ནམ་མཁའ་ལྷུན་གྲུབ། རིག་པ་སྨྲ་བའི་ཁྱུ་མཆོག་ཆེན་པོ་ལ་མོ་ངག་དབང་འཕྲིན་ལས། སྨྲ་བའི་དབང་ཕྱུག་ཆེན་པོ་རབ་འབྱམས་
པ་དོན་གྲུབ་སོགས་གཞུང་ལུགས་རབ་འབྱམས་ལ་སྦྱངས་པ་དང། དཀའ་བཅུ་དང། དཀའ་བཞི་དང། དབུ་ཕར་ལ་སྦྱངས་པའི་བསྔགས་འོས་ཡོན་ཏན་གྱི་ནོར་བུའི་གདེང་ཀ་མངོན་པར་མཐོ་ཞིང། ལུང་དང་རིགས་པའི་གཏེར་མཛོད་ལ་དབང་བསྒྱུར་བའི་

[112A]༄༅། །བཤེས་གཉེན་ཀླུའི་དབང་པོ་འབུམ་ཕྲག་དུ་མ་རང་རང་གི་གདུལ་བྱ་རྒྱ་མཚོའི་གླིང་ན་ལེགས་བཤད་འདོད་དགུའི་ཆར་པ་འབེབས་བཞིན་བཞུགས་པ་ནི། ཇི་སྐད་དུ། སློབ་དཔོན་དཔའ་བོས། ཁྱོད་ཀྱི་སློབ་མ་བཟང་པོའི་ཤིད་
དགེ་བའི་མེ་ཏོག་ཆེར་རྒྱས་པ། །དཔྱིད་ཀའི་ཤིང་ནི་མེ་ཏོག་གིས། །བརྒྱན་པ་ལྟ་བུར་མཛེས་པ་ལགས། །ཞེས་གསུངས་པ་ལྟར་རོ། །བདུན་པ་ནི། མཁྱེན་རབ་ཀྱི་དབང་ཕྱུག་སྒྲ་ཚད་པ་བློ་བཟང་རིན་ཆེན། མཁས་པའི་དབང་པོ་འཇམ་དབྱངས་གཞོན་ནུ་
དགྱེས་པའི་རྡོ་རྗེ། ལོ་ཆེན་བློ་བཟང་འོད་ཟེར་གསུམ་མོ། །གསུམ་པ་ཡོན་བདག་ནི། མཚོ་སྔོན་གྱི་རྒྱལ་པོ་ཨ་ཁུ་བཱ་ཐུར་ཐའི་ཇི། བོད་ཡུལ་དབུས་ཀྱི་རྒྱལ་པོ་མཛད་པ་ལྷ་བཟང་ཧན། ས་སྐྱོང་ཆེན་པོ་དགའ་ལྡན་ཨེར་ཏེ་ནི་ཇུ་ནད། དཔོན་པོ་བློ་བཟང་
བསྟན་སྐྱོང། མེར་གན་དའི་ཆིང། ཨེར་ཁེ་དའི་ཆིང། ཨེར་ཏེ་ནི་བོ་ཤོག་ཐུ། རྒྱལ་མོ་བཀྲ་ཤིས་ཚེ་རིང། དཔོན་མོ་རྣམ་རྒྱལ་སྒྲོ་ལམ། དཔོན་མོ་བཀྲ་ཤིས་རྣམ་རྒྱལ་སོགས་རྒྱལ་པོ་དང་རྒྱལ་ཕྲན་དཔོན་མོར་བཅས་པ་རྣམས་དང། བོད་ཀྱི་དཔོན་
ཆེན་དང་དཔོན་ཕྲན་དུ་མས་གཙོས་མཆོག་དམན་གྱི་འགྲོ་བ་ས་ཆེན་པོའི་རྡུལ་ལྟར་བགྲང་ལས་འདས་པ་མཆིས་སོ། །གཉིས་པ་རྩོད་པ་ལུང་རིགས་ཀྱི་རྡོ་རྗེས་རྒོལ་བ་ངང་པའི་ལོག་རྟོག་གི་བྲག་རི་བཤིགས་ཚུལ་ནི། དེ་ཡང་སྦྱིར་རྩོ་དར་ཞེས་བྱ་བ་ནི། མདོ་རྒྱུད་
དཔང་དུ་བཞག་ནས་རང་ལུགས་བཞག་པ་དང། གཞན་ལུགས་སུན་འབྱིན་པར་བྱེད་པ་ཞིག་ལ་ཟེར་བས། དེ་ཡང་རྗེ་འདིས་མདོ་སྔགས་ཀྱི་རྩོད་པ་ཅི་འདྲ་ཞིག་མཛད་ཀྱང། པཎྜི་ད་ན་ཤཱི་ལའི་རྩོད་པ་ཤན་འབྱེད་ཀྱི་བསྟན་བཅོས་ལས། རང་ཉིད་རྒྱལ་

[112B] །གཞན་དག་ཕམ་པར་འདོད་པའི་ཞེ་སྔང་དང། །རང་གཞན་གྲུབ་མཐའི་གཞུང་ལ་རྨོངས་པ་གསུམ། །རྩོད་པའི་བསམ་པ་དུག་ཅན་ཡིན་པས་སྤོང། །ཞེས་པ་ལྟར་རང་ཉིད་རྒྱལ་ཞིང་གཞན་ཕམ་པར་འདོད་པའི་རྩོད་པའི་བསམ་པ་ངན་
པ་རྣམས་དོར་ནས། རང་ཉིད་རྟོགས་པ་འཕེལ་ཞིང་གཞན་གྱི་ལོག་རྟོག་སེལ་བའི་ཕྱིར། འབྲེལ་ཟླ་སྒྲུབ་པ་དང། འགལ་ཟླ་འགོག་པ་དང། མཚུང་ཟླ་བ་སྒྲེ་བ་སོགས་རྩོད་པའི་ཡན་ལག་རྒྱན་དུ་མ་དང་ལྡན་པའི་སྒོ་ནས་རང་དང་གཞན་གྱི་གཏི་མུག་གཅོད་
པ་འཁོར་ལོ་ལྟ་བུ་དང། སུན་འབྱིན་པའི་རླུང་གིས་མི་གཡོ་བ་ལྷུན་པོ་ལྟ་བུ་དང། ཚིག་དོན་ལམ་རྨོངས་པ་ཐུབ་པའི་དབང་པོའི་སྲས་ལྟར་རྩོད་པར་མཛད་པའི་ཚོ་རྒོལ་པ་ཇི་ལྟ་བུ་ཞིག་ཡིན་ཀྱང་མི་སྨྲ་བའི་བརྟུལ་ཞུགས་ལྷུར་ལེན་པ་ནི། ཇི་སྐད་དུ། སློབ་དཔོན་
དཔའ་བོས། ཁྱོད་ཀྱི་གསུང་ནི་གཅིག་ཙམ་གྱིས། །ཕ་རོལ་ཚར་གཙོད་མཛད་པ་ན། །གཞན་དག་མི་སྨྲའི་ཚུལ་གནས་པ། །དགུན་གྱི་ཁུ་བྱུག་ལྟ་བུ་ལགས། །ཞེས་གསུངས་པ་ལྟར་རོ། །དེར་མ་ཟད་སྨྲ་བདན་པའི་ལོག་རྟོག་གི་ཚང་ཚིང་མཐའ་དག་ཐལ་
འགྱུར་དང་རང་རྒྱུད་ཀྱི་རིགས་པའི་མེ་ལྕེ་རྣོན་པོས་བསྲེགས་ཏེ་ཡིད་ཆེས་ལུང་གི་ཆུ་ཀླུང་འབུམ་ཕྲག་འབེབས་པར་བྱེད་པའི་རྩོད་པའི་བསྟན་བཅོས་མང་དུ་མཛད་པའི་སྒོ་ནས་རྒྱལ་བའི་བསྟན་པ་ཆེས་ཆེར་གསལ་བར་མཛད་དོ། །ཞལ་ནས་ཀྱང། དཔལ་ལྡན་ཆོས་
གྲགས་ལྟ་བུ་ཞིག་ཡོང་ན་ངའི་རྩོད་ཟླ་ཡོང། དེ་མིན་ན་དེང་སང་རྩོད་ཟླ་ཐུབ་པ་མི་འདུག་ཅེས་ཞལ་ཕོའང་མཛད་པར་གྲགས། གསུམ་པ་རྩོམ་པ་ལེགས་བཤད་ཀྱི་འཕྲེང་པས་ཐུབ་བསྟན་ལྷའི་ཁང་བཟང་མཛེས་པར་བྱས་པའི་ཡོན་ཏན་ནི། དེ་ཡང་མདོ་སྔགས་

[113A]༄༅། །རིག་གནས་སོགས་ཀྱི་གཞུང་ཅི་འདྲ་ཞིག་བརྩམས་ཀྱང། བརྗོད་བྱ་རྒྱ་ཆེ་ལ་དོན་ཟབ་བཞིས་འབྱུང་ཞིང། ཁྱད་པར་དུ་མདོ་དང་སྔགས་ཀྱི་བཀའ་རྩོམ་རྣམས་ནི་རྗེ་ཡབ་སྲས་ཀྱི་དགོངས་པ་བཞིན་དཀའ་གནས་མཐའ་དག་
གསལ་བར་མཛད་པས་མཁས་པ་ཀུན་ལ་སྔོན་མང་པའི་ལེགས་བཤད་ཀྱི་བདུད་རྩིའི་དགའ་སྟོན་ཅི་ཡང་སྦྱིན་པར་མཛད་པ་དང། སྙན་དང་གས་ཀྱི་རྩོམ་པ་རྣམས་ཀྱང་སྐྱོན་བཅུ་དང་བྲལ་ཞིང། ཚིག་གི་སྡེ་བ་སྦྱོར་ལེགས་ལ། སྔ་ཕྱི་འབྲེལ་ཆགས་པས་མཁས་
བ་རྣམས་ཀྱི་ཡིད་འཕྲོག་པར་བྱེད། རྩོམ་པ་ཕུན་སུམ་ཚོགས་པའི་རྒྱུལ། རིག་པའི་གནས་ལྔ་ལ་མཁས་པ། རྫོགས་པའི་སངས་རྒྱས་ནས་བཟུང་སྟེ་དམ་པ་བར་མ་ཆད་པའི་བརྒྱུད་པའི་མན་ངག་དང་ལྡན་པ། ཡི་དམ་གྱི་ལྷའི་ཞལ་གཟིགས་པའམ། གསུང་
གི་གནང་པ་ཐོབ་པ་གསུམ་ཡོད་ཅིང། དེ་དག་རེ་རེས་ཀྱང་གཞུང་ཕུན་སུམ་ཚོགས་པ་རྩོམ་པར་ཆུས་པ་ལ། རྗེ་འདི་ལ་ནི་གསུམ་ཀ་ཚང་བ་ཡིན་ནོ། །ལེགས་བཤད་ཀྱི་རྩོམ་པའང་ནང་དོན་རིག་པའི་སྐོར་ལ་ཕར་ཕྱིན་གྱི་མཐའ་དཔྱོད་ཆེན་མོ། སྐབས་བརྒྱད་པའི་
མཐའ་དཔྱོད་རྒྱས་པ། དོན་བདུན་ཅུ། རྟེན་འབྲེལ། དྲང་ངེས་རྣམ་འབྱེད། བསམ་གཟུགས་གསུམ་གྱི་མཐའ་དཔྱོད། དབུ་མའི་མཐའ་དཔྱོད། ཆིག་གསལ་སྟོང་ཐུན། ཐལ་འགྱུར་པའི་ལུགས་ཀྱི་ཚདྨའི་རྣམ་བཞག་འདུལ་བའི་མཐའ་དཔྱོད་
སྤྱི་བསྟན་ཅོམ་འཕྲོ། མཛོད་ཀྱི་མཐའ་དཔྱོད། རྣམ་འབྲེལ་ལེའུ་དང་པོ་དང་གཉིས་པའི་མཐའ་དཔྱོད། བློ་རྟགས་གཉིས། གྲུབ་མཐའ་ཆེན་པོ་རྩ་འགྲེལ། ལམ་རིམ་ཆེན་མོའི་ཊཱ་ཀྐི་རྩོམ་འཕྲོ། དེའི་མཆན་འགྲེལ། ལམ་རིམ་གྱི་དམར་ཁྲིད། དགའ་ལྡན་

[113B] གསང་འདུས་དང་འཇིགས་བྱེད་གཉིས་ཀྱི་བསྐྱེད་རྫོགས་དང་བསྙེན་ཡིག་རེ། ཞི་ཁྲོ་སྦྲག་སྒྲུབ་ཀྱི་རྣམ་བཤད་རྒྱས་འབྲིང་བསྡུས་གསུམ། འཇིགས་བྱེད་ཀྱི་ཆོས་འབྱུང་ཆེན་མོ། རྟོག་བདུན་གྱི་ཊཱིཀྐ་རྩོམ་འཕྲོ་དེའི་མཆན་འགྲེལ། ཡི་
དམ་སྒྲུབ་སྐོར། བསྟོད་ཚོགས་ཀྱི་སྐོར། རབ་གནས་དང་གཟུངས་གཞུག་གི་སྐོར། དྲི་ལན་གྱི་སྐོར། གཏོར་མ་བརྒྱ་རྩའི་སྐོར། ཞལ་གདམས་མགུར་མ་དང་གསོལ་མཆོད་ཀྱི་སྐོར་བཅས་མང་དུ་མཛད་དོ། །ཕྱི་ནང་ཐུན་མོང་བའི་རིག་གནས་ཀྱི་སྐོར་ལ་
སྙན་དང་གས་ཀྱི་བསྟན་བཅོས་དབྱངས་ཅན་ཞལ་ལུང། ཀ་ལཱ་པ་དང་ཙཎྜ་པ་གཉིས་ཀྱི་ཊཱིཀྐ་རྩོམ་འཕྲོ། ལེགས་སྦྱར་གཅེས་པའི་གནད་བསྡུས་མགྲིན་པའི་ལྕགས་སྒྲོགས་རང་གྲོལ། བརྟགས་གསུམ་གྱི་རྣམ་དབྱེ་མཛད་ཅིང། རྗེ་འདི་ཉིད་སྒྲ་ལ་ཤིན་ཏུ་མཁས་
པས་སྡེ་སྲིད་སངས་རྒྱས་རྒྱ་མཚོས་ཀྱང་བསྔགས་བརྗོད་མཛད་པར་གྲགས་སོ། །གསོ་བ་རིག་པ་དང། སྐར་རྩིས་ཀྱི་སྐོར་ལ་ཤིན་ཏུ་མཁས་པའི་ཚུལ་མཛད་ཀྱང། བསྐུལ་བ་པོ་མ་བྱུང་བའི་དབང་གིས་རྩོམ་པ་མ་མཛད་དོ། །བཀའ་རྩོམ་ཆེ་ཆུང་ཀུན་བསྔོམ་ན་པོ་ཏི་
ཆེན་པོ་བཅུར་ལོང་བ་ཙམ་མཆིས་སོ། །གཉིས་པ་ཚུལ་བཞིན་སྒྲུབ་བརྟོགས་པའི་ཡོན་ཏན་ལ། བསླབ་པ་གསུམ་གྱི་ཡོན་ཏན་དང། མཁྱེན་བརྩེ་ནུས་གསུམ་གྱི་ཡོན་ཏན་ཞར་བྱུང་མཛད་པ་དང་ཕྱག་རྗེས་དང་ཐུགས་དམ་ནར་མའི་རིམ་པ་རྣམས་ཇི་ལྟར་མཛད་པའི་
ཚུལ་ལོ། །དང་པོ་ནི། ཚུལ་ཁྲིམས་ཀྱི་བསླབ་པའི་དབང་དུ་བྱས་ན། རྗེ་འདིས་ཐེག་པ་རང་རང་གི་གཞུང་ནས་བཤད་པ་ལྟར་གྱི་དགེ་བའི་བཤེས་གཉེད་མཚན་ཉིད་དང་ལྡན་པའི་དྲུང་དུ་སྔོམ་པ་གསུམ་གྱི་བཀའ་དྲིན་ནོད་པར་མཛད་དེ། སོ་སོར་ཐར་པའི་འདུལ་བ་

[114A]༄༅། །ནས་གསུངས་པའི་ཕམ་པ་བཞི་དང། ལྷག་མ་བཅུ་གསུམ། སྤང་ལྟུང་སུམ་ཅུ། སོ་སོར་བཤགས་པ་བཞི་ཉེས་བྱས་བརྒྱ་དང་བཅུ་གཉིས་འབའ་ཞིག་པ་དགུ་བཅུ་སོགས་ལུས་སེམས་ཡོངས་སུ་བསྲུང་བའི་དགེ་སློང་
གི་ཁྲིམས་ཉིས་བརྒྱ་ལྔ་བཅུ་རྩ་གསུམ་དང། བྱང་སེམས་ཀྱི་འདུལ་བ་ནས་གསུང་བའི་རྩ་ལྷུང་བཅོ་བརྒྱད་དང། ཉེས་བྱས་ཞེ་བརྒྱད་སོགས་བྱང་སེམས་ཀྱི་བསླབ་པའི་མི་མཐུན་ཕྱོགས་རྣམས་དང། རྡོ་རྗེའི་ཐེག་པའི་འདུལ་བ་ནས་གསུང་བའི་རྩ་ལྟུང་བཅུ་བཞི་དང་
སྦོམ་པོ་བརྒྱད་སོགས་སྡོམ་པ་གསུམ་གྱི་བཅས་པའི་འཚམས་ལས་ནམ་ཡང་འདའ་བ་མེད་པར་མཛད་ཅིང། བརྒྱ་ལ་གལ་ཏེ་གོས་ན་ཡང་རང་རང་གི་གཞུང་ནས་བཤད་པའི་བཤགས་བསྡམ་རྣམ་པར་དག་པས་ལྟུང་བ་དང་ཞག་ཏུ་མི་འགྲོགས་པར་མཛད་པས་འདུལ་བ་
འཛིན་པ་རྣམས་ཀྱི་མཆོག་ཏུ་གྱུར་པ་ཡིན་ནོ། །དེའི་དབང་གིས་དབུས་གཙང་ཁམས་གསུམ་གྱི་བླ་ཆེན་དང་མི་ཆེན་མང་པོས་ཀྱང་ཁེངས་པ་དང་དྲེགས་པའི་བརྟུལ་ཞུགས་དོར་ནས་རྗེ་འདིའི་ཞབས་ཀྱི་པདྨོ་སྤྱི་བོའི་རྒྱན་དུ་འཛིན་པར་མཛད་པ་ནི། ཕར་ཕྱིན་བསྡུས་པ་ལས་
རྐང་བས་བཀྲ་ཤིས་གྱུར་པའི་རྡུལ་དག་ཀྱང། །སྦྱི་གཙུག་དམ་པས་བླངས་ཤིང་ལྷ་དང་མིས། །ཕྱག་འཚལ་མགོས་གཏུགས་ཐོབ་པ་ཀུན་ཏུ་ཁྱེར། །དེ་ཕྱིར་ཚུལ་ཁྲིམས་དཔལ་ལྡན་རིགས་མཆོག་ཡིན། །ཞེས་གསུངས་པ་ལྟར་རོ། །ཏིང་ངེ་འཛིན་
གྱི་བསླབ་པ་ནི། ཐུན་མོང་བའི་དབང་དུ་བྱས་ན། སེམས་གནས་པ་དགུའི་སྒོ་ནས་ལུས་སེམས་ཤིན་སྦྱངས་དང་བཅས་པའི་ཏིང་ངེ་འཛིན་བརྟན་པོ་ལ་མངའ་བརྙེས་ཤིང། ཐུན་མོང་མ་ཡིན་པ་རིམ་གཉིས་ཀྱི་ཏིང་ངེ་འཛིན་རི་རྒྱུད་འདྲ་བ་ཐུགས་རྒྱུད་ལ་

[114B] མཚན་གྱི་རིང་ལའང་གཟིམས་དང་ཏིང་ངེ་འཛིན་གཉིས་བསྲེས་ནས་དགེ་སྦྱོར་མཛད་ཅིང། ཐུགས་དམ་གནང་བའི་སྐབས་ཉེ་འཁོར་དུ་དུད་ཆེན་བཏང་ཡང་མི་གསན་ཞེས་གྲགས། ལྷག་པ་ཤེས་རབ་ཀྱི་བསླབ་པ་ནི། ཐུན་མོང་བ་མཚན་
ཉིད་སོ་སོ་རིག་པ་ཡིད་བྱེད་ཀྱི་སྒོ་ནས་ཞི་ལྷ་གཟུང་དུ་འབྲེལ་བའི་ལྷག་མཐོང་གི་ཏིང་ངེ་འཛིན་བརྙེས་ཤིང། ཐུན་མོང་མ་ཡིན་པ་སྟོང་ཉིད་མངོན་སུམ་དུ་རྟོགས་པའི་ལྷག་མཐོང་དང། རྫོགས་པའི་རིམ་པའི་ལྷག་མཐོང་ཁྱད་པར་ཅན་བརྙེས་སོ། །གཉིས་པ་ལ་མཁྱེན་
པའི་ཡོན་ཏན་ནི། ཐུན་མོང་བ་འཇིག་རྟེན་གྱི་དར་རྒུད་དང། སེམས་ཅན་གྱི་བདེ་སྡུག་སོགས་མ་འོངས་པའི་འབྱུང་འགྱུར་རྣམས་ཀྱང་མངོན་སུམ་དུ་མཁྱེན་པའི་མངོན་པར་ཤེས་པ་ལྔ་དང་ལྡན་ལ། ཐུན་མོང་མ་ཡིན་པ་རྒྱལ་བའི་གསུང་རབ་རབ་འབྱམས་ཀྱི་དཀའ་གནད་
དང༑ ཐར་བ་དང་ཐམས་ཅད་མཁྱེན་པར་བསྒྲོད་པའི་ལམ་གྱི་རིམ་པ་རྣམས་ལ་ཚིག་སྤྱི་ཙམ་མ་ཡིན་པར་རིགས་པའི་ལམ་ནས་དྲངས་པའི་ངེས་ཤེས་བརྟན་པོ་བརྙེས་སོ། །བརྩེ་བའི་ཡོན་ཏན་ནི། ཐུན་མོང་བ་སྡུག་བསྔལ་གྱིས་ཉམ་ཐག་པའི་འགྲོ་བ་རྣམས་ལ་ལྷག་
པར་བརྩེ་ཞིང། ཐུན་མོང་མ་ཡིན་པ་སེམས་ཅན་ཐམས་ཅད་སྡུག་བསྔལ་དང་བྲལ་འདོད་ཁུར་དུ་འཁྱེར་བའི་སྙིང་རྗེ་ཆེན་པོ་བཅོས་མམ་ཡིན་པ་ཐུགས་རྒྱུད་ལ་འཁྲུངས་ཏེ་དགྲ་གཉེན་པར་མའི་འགྲོ་བ་མཐའ་དག་མས་བུ་གཅིག་པ་ལྟར་སྐྱོང་བར་མཛད་པ་ནི། བསྟོད་པ་
བརྒྱ་ལྔ་བཅུ་པ་ལས། ཁྱོད་ནི་མ་བཅོལ་ལེགས་མཛད་པ། །ཁྱོད་ནི་རྒྱུ་མེད་བཞིན་དུ་བྱམས། །ཁྱོད་ནི་མ་འདྲིས་མཛའ་བཤེས་ཏེ། །འབྲེལ་བ་མེད་པའི་གཉེན་འདུན་ལགས། །ཞེས་གསུངས་པ་ལྟར། རྗེ་འདི་ཉིད་མཆོག་དམན་པར་མའི་འགྲོ་བ་
[115A]༄༅། །མཐའ་དག་གི་མགོན་དང་སྐྱབས་དམ་པར་གྱུར་པ་ཡད། བྱམས་པ་དང་སྙིང་རྗེ་བྱང་ཆུབ་ཀྱི་སེམས་རིན་པོ་ཆེའི་དབང་གིས་ཡིན་ཏེ། བརྒྱ་ལྔ་བཅུ་བ་ལས། མཐོ་ལ་ཕྲག་དོག་མི་མཛད་ཅིང། །དམའ་ལ་རྔན་ཅན་མི་མཛད་
ལ༑ །མཉམ་ལ་འགྲན་པ་མི་མངའ་བས། །ཁྱོད་ནི་འཇིག་རྟེན་གཙོ་བོར་གྱུར། །ཅེས་སོ། །ནུས་པའི་ཡོན་ཏན་ནི། རིམ་གཉིས་ཀྱི་རྣལ་འབྱོར་བརྟན་པོ་ལ་མངའ་བརྙེས་པས། ཕྱི་ནང་གི་རྟེན་འབྲེལ་མཐའ་དག་ལ་དབང་འབྱོར་ཞིང། གདོན་དྲག་པོ་དང་
འབྱུང་བཞི་འཁྲུགས་པའི་ནད་ཚབ་ཆེན་གྱིས་ཟིན་པ་རྣམས་ཀྱང་བུམ་ཆུ་དང་བྱིན་རླབས་གནང་བ་ཙམ་གྱིས་གསོ་བར་མཛད་ལ། ཁྱད་པར་དུ་གཞན་ཕྱོགས་ཀྱིས་གྲུབ་ཆེན་དུ་རློམ་པ་མང་པོས་གྲུབ་མཐའི་ཀུན་སློང་གིས་རྗེ་འདི་ལ་དམིགས་ཕུག་པས་མཐུ་བྱ་དམན་ན་
གཏད་སོགས་ངན་སྔགས་ཀྱི་ལས་མང་དུ་བྱས་ཀྱང་རྗེའི་དལ་གནོད་པ་ཕྲ་མོ་ཙམ་ཡང་འབྱུང་བ་ལྟ་ཅི། ར་སྤུའི་འུར་རྡོར་བོའི་མགོ་ཟེར་བའི་དཔེ་ལྟར་ཁོ་རང་ཚོ་བརླག་པའི་རྒྱུར་གྱུར་ཏོ། །གསུམ་པ་ལ་མཛད་པ་ཕྱག་རྗེས་ནི། སྐུ་གསུང་ཐུགས་ཀྱི་མཛད་པ་
མཐའ་དག་བསྟན་པ་དང་འགྲོ་བའི་དོན་འབའ་ཞིག་མཛད་པ་མ་གཏོགས་རང་དོན་གྱི་འཁྲིབ་ཅུང་ཟད་ཙམ་ཡང་མི་མངའ་ཞིང། སྦྱིན་བདག་གིས་ཕུལ་བའི་དད་རྫས་རྣམས་ཀྱང། བླ་མའི་དུས་མཆོད། སྐུ་གསུང་ཐུགས་རྟེན་གསར་བཞེངས། མཆོད་པ་
སྙན་དར། ན་བཟའ་སོགས་ཀྱི་རྒྱུར་གཏོང་བ་དང། ཕྱག་དཔེ་སོ་སོར་གོས་དར་གང་བཟང་གིས་ན་བཟའ་ཉིས་བརྩེག་སུམ་བརྩེག་གནང། ལྷག་ཏུ་རྗེ་རིན་པོ་ཆེའི་གསུང་གང་ཡིན་ལ་གོས་ངར་སྤུས་གང་ལེགས་ཀྱིས་ན་བཟའ་ལྔ་བརྩེག་བདུན་བརྩེག་སོགས་

[115B] གླེགས་བམ་ཐམས་ཅད་ཀྱི་སྟེང་དུ་བཞུགས་སུ་བཅུག་སྟེ་ཉིན་རེ་བཞིན་མཎྜལ་སོགས་མཆོད་པའི་རྣམ་གྲངས་གང་རྒྱས་འབུལ་བར་མཛད། ཕྱག་རྫས་ལྷག་མ་རྣམས་ཀྱིས་དགེ་འདུན་གྱི་སྡེ་ལ་བསྙེན་བཀུར་དང། དབུལ་ཕོངས་ལ་སྦྱིན་གཏོང་
སོགས་བསྟན་པ་དང་སེམས་ཅན་གྱི་དོན་ཁོ་ནའི་ཆེད་དུ་གཏོང་བ་མ་གཏོགས་དེང་སང་གི་བླ་ཆེན་རྣམས་ཀྱི་ཕྱག་བཞེས་ལྟར་ཉེ་དུ་སྐྱོང་བ་དང། སྦྱིན་བདག་གི་ངོ་འཛིན་སོགས་ཆོས་བརྒྱད་དང་འདྲེས་པའི་རང་དོན་སྒྲུབ་པར་མི་མཛད་དོ། །ཐུགས་དམ་གྱི་རིམ་པ་ནི་
ཞོགས་ཀ་སྔ་མོ་བཞེངས་ནས་ལྟུང་བཤགས་ཚར་ལྔ་རེའི་རིང་ལ་ཕྱག་མཛད། སྤྱན་འདྲེན་ཁྲུས་གསོལ་རྒྱས་པ། མཎྜལ་གང་མང། ལམ་རིམ་གྱི་ཁྲིད་རྒྱས་བསྡུས་གང་ལྕོག་ར། བདེ་གསང་འཇིགས་གསུམ་གྱི་བསྐྱེད་རྫོགས་སོགས་ཁྲིད་དམིགས་
དུ་མ་སྐྱོང་བར་མཛད། ཕྱི་དྲེའི་ཆ་ལ་འཇིགས་བྱེད། མགོན་པོ། ཆོས་རྒྱལ། རྣམ་སྲས་སོགས་ལྷག་པའི་ལྷ་དང། ཆོས་སྐྱོང་གི་གཏོར་འབུལ་གད་རྒྱས་མཛད། མགོན་པོའི་སྤོས་སྤྱོར་སྔ་དྲོ་དང་ཕྱི་དྲོའི་དུས་གཉིས་ཀར་ཆག་མེད་དུ་གནང་
མཚན་མོ་གཟིམས་པའི་སྐབས་སུ་ཕྱག་ཕྲེང་དང་ཕྱག་འཁོར་བསྣམས་ནས་ཙོག་པུར་བཞུགས་བམ་གཏོགས་ཕལ་པའི་ཉལ་ལུགས་གཏན་ནས་མི་མཛད་པར་མཚན་གྱི་རིང་ལ་ཕྲེང་བ་ཤག་ཤག་འདྲེན་ཞིང། ཕྱག་འཁོར་བསྐོར་ནས། ཡི་དམ་གྱི་ལྷ་དུ་
མའི་བཟླས་བརྗོད་དང་བསྙེན་བསྒྲུབ་གནང་ཞིང། ཞོགས་ཀ་ནམ་ལང་བ་ན་ཕྱག་ཕྲེང་ཐམས་ཅད་ལ་གྲངས་གསོག་པ་ཡིན་ཞེས་རྗེ་ཉིད་ཀྱི་གསོལ་དཔོན་དབྱིག་ཀྱ་རབ་འབྱམས་པ་འཇམ་དབྱངས་ལས་དངོས་སུ་ཐོས། དེ་ལྟར་བསྔགས་པར་འོས་པའི་ཡོན་

[116A]༄༅། །ཏན་གྱི་ཕྲེང་བས་མངོན་པར་བརྗིད་པའི་མཁས་གྲུབ་ཆེན་པོ་འདི་ནི་ཕྱག་ན་རྡོ་རྗེའི་རྣམ་འཕྲུལ་དུ་ཤེས་བར་བྱ་སྟེ། སྤྲུལ་སྐུ་གྲགས་པ་རྒྱལ་མཚན་གྱི་མ་འོངས་ལུང་བསྟན་ལས། ཕྲེང་རྡོག་འགའ་ཞིག་འཛིན་པ་ཕྱག་རྡོར་གྱི།།
སྤྲུལ་པ་དགེ་སློང་གཅིག་ཙམ་འབྱུང་བར་འགྱུར། །ཁམས་གསུམ་ཆོས་ཀྱི་རྒྱལ་པོ་བཙོང་ཁ་པའི། །མདོ་སྔགས་དམ་ཆོས་སྤྲིན་བར་ཉི་མ་འདྲ། །སྐལ་ལྡན་པདྨོའི་ཚལ་སྨིན་འགྱུར་བ་ལ། །སྐབས་དེར་ཉི་མའི་གཉེན་ནི་ཁོ་བོ་ཙ་མ། །ཞེས་སོ། །གཞན་
རྣམས་ནི་གོ་སླ་ལ། ཕྲེང་རྡོག་འགའ་ཞིག་འཛིན་པ་ནི་རྗེ་འདིས་དུས་རྒྱུན་ཕྱག་ཕྲེང་བཅུ་གསུམ་ཙམ་བསྣམས་པ་ལ་གོ་བར་བྱའོ། །མདོར་ན་རྗེ་འདི་ནི་གཞོན་ནུའི་དུས་ནས་ཐེག་པ་མཆོག་གི་རིགས་ཡོངས་སུ་སད་པ། བརྩོན་འགྲུས་རླབས་ཆེ་བས་ཐོས་བསམ་
སྒོམ་གསུམ་མཐར་ཕྱིན་པ། མཁྱེན་པ་ནམ་མཁའ་ལྟར་ཡངས་པས་རིགས་པའི་གནས་མཐའ་དག་ཐུགས་སུ་ཆུད་པ། སྒྲུབ་པ་ལ་སྙིང་རུས་ཆེ་བས་ཡི་དམ་གྱི་ལྷ་ནམ་མཁའི་སྐར་ཚོགས་དང་མཉམ་པའི་ཞལ་གཟིགས་པ། ནོར་རྫས་ལ་སྲེད་པ་དང་བྲལ་
བས་ལོངས་སྤྱོད་གང་ཡོད་རྣམ་དཀར་གྱི་ཕྱོགས་སུ་གཏོང་བ། གཞན་དོན་ལ་སྐྱོབ་སྤངས་པས་གདུལ་བྱ་མཐའ་དག་རྗེས་སུ་འཛིན་པ། མཁས་བཙུན་བཟང་གསུམ་གྱི་རྣམ་ཐར་མཆོག་ཏུ་གསལ་བས་སྙན་གྲགས་ཉི་ཟླ་ལྟར་ཁྱབ་པ། ལྷག་པའི་བསམ་
པ་མཆོག་ཏུ་དེག་བས་འཕྲིན་ལས་ཀྱི་འཇུག་པ་གང་གའའི་རྒྱུན་ལྟར་རིང་བ་སོགས་སྨྲ་བསམ་གྱི་རབ་ལས་འདས་པའི་ཡོན་ཏན་ཆད་མེད་བ་མངའ་བའི་སྒོ་ནས་དབུས་གཙང་ཁམས་གསུམ་དུ་འཆད་རྩོད་རྩོམ་གསུམ་གྱིས་རྒྱལ་བའི་བསྟན་པ་རིན་པོ་ཆེ་ཉིན་མོ་ལྟར་

[116B] གཏན་ཚིགས་འདི་ལས་ནི་ཐུབ་བསྟན་ཡོངས་སུ་རྫོགས་པའི་བདག་པོར་ཤེས་པར་བྱོས་ཤིག་སྨྲས་པ། རྣམ་དཔྱོད་གྲུ་གཟིངས་རྒྱ་ཆེན་བརྩོན་པའི་རླུང་གིས་བསྐུལ་བ་ལས། །རང་གཞན་གྲུབ་མཐའ་རྒྱ་མཚོའི་ཕ་རོལ་ཉིད་དུ་
བདེར་སོན་ཏེ། །ལྔ་རིགས་རབ་དཀར་ནོར་བུའི་མཛོད་ལ་དབང་འབྱོར་དེད་དཔོན་ཁྱོད། །ལེགས་བཤད་འདོད་དགུའི་ཆར་འབེབས་འདི་ཀོ་སྐལ་བཟང་སྙིང་གི་དཔྱིད། །འཆད་པའི་རོ་འཛིན་རྣམ་པར་བརྐྱངས་ཚེ་ཐོགས་མེད་སྐུ་མཆེད་མི་སྨྲའི་བརྟུལ་ཞུགས་ཅི་
ཡང་འཛིན། །རྩོད་པ་རལ་གྲིའི་འཁོར་ལོ་གདེངས་ཚེ་སྨྲ་ངན་མཐའ་དག་སྙིང་དང་ལྷན་ཅིག་འདར་བ་བརྟེན། །རྩོམ་པ་སྙན་དངགས་མ་ལོང་ངོས་སུ་ངོ་མཚར་ཚིག་རྒྱན་གཟུགས་བརྙན་འབུམ་ཕྲག་གཅིག་ཆར་འཆར། །མཁས་པའི་ཡིད་འཕྲོག་རིན་ཆེན་
གསུམ་གྱིས་མངོན་པར་མཛེས་སླད་ཁྱོད་ནི་རྒྱལ་བའི་གདུང་འཚོ་བ་ཉིད། །མཁྱེན་པ་རིན་ཆེན་འབྱུང་གནས་ཉིད་ཡིན་བ་ཚྭའི་མཚོ་ཆེན་དེ་མ་ཡིན། །བརྩེ་བ་ཆུ་ཤེལ་དབང་པོ་ཉིད་ཡིན་ནག་ཕྱོགས་འགྲིབ་པ་དེ་མ་ཡིན། །མ་ཐུ་སྟོབས་རྡོ་རྗེའི་གཟེགས་མ་
ཉིད་ཡིན་གནམ་ལྕགས་ཕྲེང་བདེ་མ་ཡིན། །འཕྲིན་ལས་ནོར་བུའི་ཅོད་པན་ཉིད་ཡིན་འཆིང་བུའི་ཆུན་པོ་དེ་མ་ཡིན། །མཁས་མཁས་གཅམ་བུའི་བསྟོད་པ་མ་ཡིན་ཟབ་ཟབ་ཡོན་ཏན་རྒྱ་མཚོས་བརྗིད། །བཙུན་བཙུན་མུ་ཅོར་སྒྲོགས་པ་མ་ཡིན་ལྷག་ལྷག་ཁྲིམས་
ཀྱིས་རྟག་ཏུ་བསྔམས། །བཟང་བཟང་ཆོས་བརྒྱད་གཡོ་ཐབས་མ་ཡིན་མང་མང་འགྲོ་ལ་བྱམས་པས་འཁྱུད། །དེ་དེ་རང་འདོད་བརྗོད་པ་མ་ཡིན་ངེས་ངེས་གཏན་ཆིགས་དུ་མས་གྲུབ། །དུས་མཐར་ཐུབ་བསྟན་སྤེལ་བའི་ཉེར་སྤྱད་ཀུན། །མགོན་པོ་ཁྱོད་ཀྱིས་

[117A]༄༅། །བདག་གིར་མཛད་པ་ན། །ཐུབ་པའི་དབང་པོ་དེ་སྲས་སློབ་མར་བཅས། །ཞི་བའི་དབྱིངས་སུ་རོལ་པར་གྱུར་ཏམ་སྙམ། །ཞེས་མཁས་ཤིང་གྲུབ་པའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་
ཐར་པ་ངོ་མཚར་སྐལ་བཟང་འཇུག་ངོགས་ཞེས་བྱ་བ་ལས་རྣམ་པར་ཐར་པ་སྤྱིའི་དོན་བསྡུ་བའི་ལེའུ་སྟེ་དགུ་པའོ།།    ༈    །།དེ་ནས་དགུང་ལོ་དོན་བཞི་པ་ལྕགས་མོ་གླང་གི་ལོའི་ཧོར་ཟླ་དང་པོའི་ཚེས་པ་བཞི་ནས་སྨྱུང་ཚུལ་བསྟན་ཏེ། སྨྱུང་
ཟུག་ཆེར་མེད་ཀྱང་གཟིམས་ཡང་ཡང་འབབ་པ་བྱུང། གཟིམས་ཁང་གི་སྟེང་དུ་རྒྱལ་མཚན་གསར་དུ་ཚུགས་གསུང་བ་ལྟར་བཙུགས། ཚེས་བཅུའི་ཉིན་བླ་མ་རྣམས་ཀྱིས་གཙོ་བྱས་གྲྭ་མང་གིས་དངོས་འབྱོར་གྱི་འབུལ་བ་དང་བཅས་ཞབས་བརྟན་ཕུལ་ཏེ་བསྟན་
འགྲོའི་མགོན་དུ་ཡུན་རིང་བཞུགས་དགོས་ཞེས་ཞུ་བ་ནན་ཆེར་ཕུལ་བ་ལ། ངོ་འཛིན་ཙམ་དུ་ད་ལོ་དགུ་བཅུའི་བར་དུ་སྡོང་རྒྱུ་ཡིན་གསུང། རིམ་གྱིས་སྐུ་ཉམས་ཞན་དུ་སོང་བའི་སྟབས་བླ་བྲང་གཞུང་ནས་ཀྱང་མང་ཇ་གང་མང་དང། གྲྭ་མང་གིས་ཀྱང་སྤྱི་བསྡུས་
ཀྱི་མང་འགྱེད་ཀྱི་ཐོགས་ཞབས་བརྟན་རྒྱ་ཆེར་སྒྲུབ། ཉེར་གཅིག་ནས་གནམ་གང་གི་བར་སློབ་མ་བསྙེན་སོང་ཁ་ཤས་ཀྱིས་མགོན་པོའི་གཏོར་ཆེན་དང་སྤྲེལ་ནས་ཤ་ས་ན་བྱེ་ཆུང་ལས་ཉེ་བ་བསྒྲུབ། ཉིན་གཅིག་ཞལ་ནས། རྒྱལ་འགོང་གཅིག་གིས་རྒྱུན་དུ་གྲྭ་
མང་ལ་ཡང་གནོད། ང་ལ་ཡང་གནོད་པ་བྱེད་ཀྱིན་འདུག་ཅིང་ད་སྔ་ཕན་ལ་སྙིང་རྗེ་བསྒོམ་པ་ཡིན། ད་ཁོས་བར་དོ་བར་དུ་ངའི་རྗེས་འདེད་རྩིས་འདུག་ཅིང། བར་དོའི་སྐབས་སུ་མགོན་རྒན་གྱིས་ཁྱོད་ལ་ངའི་གདོང་ཙམ་ཡང་མཐོང་འཇུག་མི་ཡོང། ཡིན་ཀྱང་

[117B] ངས་རྟ་མགྲིན་འགྲུབ་ཡོད་པས་མྱུར་དུ་འགྲུབ་ཡོང་གསུངས་ཤིང། ཕུན་ཚོགས་
ལྷ་བྲིས་པ་དང། བསམ་བློ་སྒོམ་པ་དང། དཀའ་བཅུ་བློ་བཟང་དར་རྒྱས་དང། དཀའ་བཅུ་རྒྱ་མཚོ་བཞི་ལ་གཟིམས་ཁང་མདོར་སྒྲུབ་ཏུ་བཅུག་ཚེས་གཅིག་གི་ཉིན་ད་རྟགས་ཐོན་འདུག་པས་མནན་པ་ཆོག་གསུང་བ་ལྟར་ཁོ་རང་ཚོས་ཀྱང་ཚུལ་དང་
མཐུན་པར་བསྒྲུབ། ཚེས་པ་གཉིས་ཀྱི་ཉིན་ས་སྐྱོང་ཆེན་པོ་དགའ་ལྡན་ཨེར་ཏེ་ནི་ཇུ་ནང་གི་ཨུར་གེ་ནས་ཞབས་བརྟན་རྒྱས་པ་ཕུལ་ཏེ་ཡུན་རིང་དུ་བཞུགས་དགོས་པའི་གསོལ་བ་བཏབ། ཚེས་གསུམ་གྱི་ཉིན་ཐུབ་བསྟན་ཡོངས་སུ་རྫོགས་པའི་བཤེས་
གཉེན་ཆེན་པོ་རྗེ་ཉིད་ཀྱི་ཐུགས་སྲས་དམ་བརྗེ་ངག་དབང་བཀྲ་ཤིས་པའི་ཞལ་སྔ་ནས་ཀྱིས་ཞབས་བརྟན་ཕུལ་ནས་གསོལ་བ་འདེབས་པར་མཛད་པ་ལ། ཞལ་ནས། ཅུང་ཟད་རེ་ན་བ་ལ་སྐྱོན་མེད། རེ་ཞིག་བསྡད་ཆོག་གསུང་ནའང། སྐུ་ཁམས་ཇེ་
ཞན་དུ་སོང་བའི་སྟབས་ཀྱིས་སྐུ་འཁོར་བ་རྣམས་ཡིད་མ་ཆེས། སྐབས་དེར་སྲས་མོ་ཀུན་དགའ་རབ་བརྟན་སྨྱུང་ནས་སྐྱབས་འཇུག་ཞུས་པར་ཨ་ཙམ་ཞེས་གསུངས་ཤིང་བརྩེ་བའི་ཉམས་མཛད། ཚེས་ལྔའི་ཞོགས་ཀ་ཕྱག་མཛུབ་ཀྱིས་བརྡ་མཛད་ནས་པོ་ཏི་ཕ་
ཀི་ཁྱེར་ཤོག་གསུང་བ་ལྟར་ཕུལ་བས་རྭ་པོ་ཏ་ཡིན་འདུག་པར་མགོ་ནས་བཟུང་སྟེ་ཤོག་སྡེབ་རེ་རེ་ནས་རྫོགས་པར་གཟིགས། དེ་ནས་རྗེ་ཉིད་ཀྱི་སྐུ་མཆེད་རབ་འབྱམས་པ་བློ་གྲོས་ཀྱིས་སྐུ་ཁམས་ངན་ན་དེད་རྣམས་ལ་ཞལ་བཀོད་ཞིག་གནང་དགོས་ཞུས་པས་

[118A]༄༅། །ལན་མ་གནང། དེ་ནས་རྗེ་ངག་དབང་བཀྲ་ཤིས་པས་བདག་ཅག་སློབ་མ་རྣམས་ལ་ཞལ་བཀོད་ཞིག་གནང་དགོས་ཞུས་པས། ཞལ་འཛུམ་འཛུམ་པ་ཞིག་གནང་ནས་ཁྲི་བས་འཆད་ཉན་གྱིས། བླ་མ་གཞན་ཚོས་རང་
རང་གི་གྲྭ་ཚང་སྐྱོངས། ལས་སྣ་གཞན་རྣམས་ཀྱིས་རང་རང་ལ་གང་བབ་པའི་ལས་ཀ་དེ་གྱིས། ཆས་ཀའི་ལྷག་མ་རྣམས་དབོན་པོ་གཉིས་ཀྱིས་བདག་པོ་གྱིས་ཞེས་གསུང་གནང་བ་ལ་བརྟེན་ནས་ཐམས་ཅད་ཀྱིས་མི་བཞུགས་པར་ཐག་བཅད། རབ་
འབྱམས་པ་ངག་དབང་དཔལ་ལྡན་གྱིས་རྗེ་ཉིད་ཀྱི་དག་པའི་ཞིང་གང་ཡིན། ངེད་ཚོའི་ཞིང་གང་དུ་སྨོན་ལམ་འདེབས་ཞུས་པས། སངས་རྒྱས་བྱང་སེམས་ཀྱི་ཞིང་གང་ཡིན་པ་དེ་ཡིན་མོད། འོན་ཀྱང་གཙོ་བོ་བདེ་བ་ཅན་ཡིན་པས་དེ་ལ་སྨོན་ལམ་ཐོབ་
འདུ་ཁང་དུ་ཞིང་བཀོད་ཀྱི་ལོགས་བྲིས་ཀྱང་ཡོད་པས་ཁྱེད་རང་ཚོས་ཀྱང་ཞིང་བཀོད་རེ་བཞེངས་ན་ལེགས་ཞེས་གསུང། དེ་ནས་རྗེ་ངག་དབང་བཀྲ་ཤིས་ཀྱིས་ད་དུང་བསྟན་པ་དང་འགྲོ་བའི་དོན་ལ་དགོངས་ནས་སྤྲུལ་སྐུ་ཞིག་འབྱོན་དགོས། ཡུལ་ཕྱོགས་
གང་དུ་ཨང་ཉན་བྱས་ན་ཞུས་པས་སྐྱེས་ལ་ངེས་པ་མེད་གསུང། དེ་ནས་གྲྭ་མང་ལ་ཕྱག་དབང་གནང་དགོས་ཞུས་པ་བཞིན་མཇལ་ཀ་གནང་བར་འགའ་ཞིག་གིས་སྐུ་མདུན་དུ་དུས་པས་དམ་ཡོང་ཞེས་ཕྱག་གིས་བརྡ་མཛད་དེ་མཚམས་བཅད། དེ་ནས་ཧིཀ་མཐོན་
པོ་ཞིག་མཛད་དེ་ཟབ་མོའི་ཐུགས་དམ་ལ་རྩེ་གཅིག་ཏུ་བཞུགས་པར་གྱུར་ཏོ། །དེ་ལྟར་ལྕགས་མོ་གླང་གི་ལོའི་ཧོར་ཟླ་གཉིས་པའི་ཚེས་པ་ལྔའི་ཉི་དྲོས་ཀྱི་དུས་ལ་བབས་པ་ན་སྐྱེ་བོ་རྟག་འཛིན་ཅན་རྣམས་ཆོས་ལ་བསྐུལ་བའི་ཕྱིར་དུ་སྟོང་པ་གསུམ་རིམ་གྱིས་མངོན་

[118B] །དེའི་མོད་ལ་སྐུའི་ཤ་ཚུགས་ཞིག་པ་དང་ལྷོད་པ་དང་
གཉེར་མ་སོགས་ཀྱི་ཁང་ཁུང་དུ་གྱུར་པ་སོགས་ཡེ་མེད་པར། སྐུ་ལུས་ཆུང་ཞིང་གཞོན་ཤ་ཆགས་པ་འོད་ཀྱི་ཕུང་པོ་དུ་མ་སྤྲོ་བའི་ལྷ་བུ་གཞོན་ནུ་ངག་གི་ལུས་ལྟ་བུར་གྱུར་ཅེས་གྲག་གོ་སྨྲས་པ། ལུང་རྟོགས་འོད་བརྒྱའི་དྲ་བ་རབ་གསལ་ཞིང། །ཐུབ་
བསྟན་གླིང་བཞི་གསལ་བའི་གཉེན་གཅིག་པུ། །མཁས་གྲུབ་ཉིན་བྱེད་དུས་ཀྱི་དབང་གིས་ནི། །ཆོས་དབྱིངས་ནུབ་རིའི་རྩེལ་འཛེགས་པར་གྱུར། །དེ་ཚེ་ནོར་གྱི་བློ་གྲོས་མ། །སྒྲིབ་བྱེད་མུན་པའི་གོས་འཆང་ཞིང། །རླུང་གིས་བསྐྱོད་པའི་འཁྲི་ཤིང་
ལྟར༑ ༑མྱ་ངན་ཆུ་གཏེར་འཁྲུག་པས་འདར། །ཐུབ་བསྟན་པད་མོའི་ཚལ་གནས་པའི། །བློ་གསལ་རྐང་དྲུག་ལྡན་རྣམས་ཀྱིས། །ལེགས་བཤད་མ་གྲིན་པའི་གླུ་དབྱངས་ཀྱང། །སྐད་ཅིག་ཉིད་ལ་འགྲིབ་པར་གྱུར། །ཐར་ལམ་སྟོན་པའི་དམིགས་
བུ་ཁྱོད། །དག་པའི་ཞིང་ཁམས་གཞན་གཤེགས་ན། །བདག་ཅག་མགོན་པོ་སུས་བྱ་ཞེས། །སློབ་མས་ཚོགས་རྣམས་སྤྲེ་སྔགས་འདོན། །སྐལ་བཟང་མཁར་ཉལ་ཚོགས་ཀྱིས་ནི། །མགོན་པོ་དག་པའི་ཞིང་མཆོག་ཏུ། །སྤྱན་དྲངས་འཇའ་འོད་
མེ་ཏོག་གིས། །སྐྱེ་བོ་འདི་དག་བསླུ་ཞིང་འབྲིང། །ཨ་ཧོ་ཆོས་རྣམས་སྟོང་བ་ལ། །སུ་ཞིག་སྐྱེ་ཞིང་སུ་ཞིག་གཤེགས། །བདེ་ཞིང་སྡུག་པའི་མཚན་མ་གང། །དངོས་པོར་ཞེན་རྣམས་བློ་རེ་རྨོངས། །སྐྱེ་དང་འཇིག་པ་མ་དམིགས་ཀྱང། །རྟག་

[119A]༄༅། །དང་ཆད་པ་སྤངས་པའི་ཕྱིར། །སྐྱེ་ཞིང་འཇིག་པའི་ཆོ་འཕྲུལ་སྟོན། །ཀྱེ་མ་སྟོང་པའི་དབྱིངས་འདི་མཚར། །དེ་ཕྱིར་གཉིས་མེད་འཁོར་ལོའི་མགོན་པོ་དེ། །སྣང་སྟོང་སྒྱུ་མའི་གར་གྱིས་རྩེན་པ་ལ། །མྱ་ངན་མི་རིགས་སླར་ཡང་
དེ་ཡི་ཚུལ། །དྲན་པས་ཟབ་མོའི་རྣལ་འབྱོར་ཉམས་སུ་ལོང། །ཞེས་མཁས་ཤིང་གྲུབ་པའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་ངོ་མཚར་སྐལ་བཟང་འཇུག་ངོགས་ཞེས་བྱ་བ་ལས་སྐུ་མྱ་ངན་ལས་འདས་པའི་ཚུལ་བསྟན་པའི་
ལེའུ་སྟེ་བཅུ་པའོ།།    ༈    །།དེ་ལྟར་ཐམས་ཅད་སྟོང་པ་འོད་གསལ་གྱི་དབྱིངས་ལ་བདུན་ཕྲག་གཅིག་གི་རིང་སྙོམས་པར་ཞུགས་པའི་མཐར་ཐུགས་དམ་གྲོལ་ཏེ། རྟགས་སུ་ཤངས་བུག་གཡས་གཡོན་ནས་བྱང་སེམས་དཀར་
དམར་གྱི་རྒྱུན་འབབ་པ་དང། ཕྱི་རོལ་དུ་ཡང་ནམ་མཁའི་ངོས་ཀུན་སྤྲིན་དང་རྡུལ་དང། ཁུག་སྣ་སོགས་ཀྱིས་རྙོག་པ་མཐའ་དག་དང་བྲལ་ཞིང། བཻ་ཌཱུརྱའི་མེ་ལོང་ལྟར་གསལ་བ་ལ་འཇའ་ཚོན་གྱི་དྲ་བས་ཁྱབ་པར་གྱུར་ཅིང། ཤིན་ཏུ་དྲི་ཞིམ་པའི་ལྷའི་
བདུག་སྤོས་ཀྱི་དྲི་ངད་དཔག་ཚད་ཀྱི་བར་དུ་ལྡང་བ་དང། སྐབས་འགའ་ཞིག་ཏུ་ཁ་དོག་སྣ་ཚོགས་པའི་མེ་ཏོག་གི་ཆར་འབབ་པ་དང། རླུང་དྲག་ཏུ་ལྡང་བའི་དཔྱིད་དུས་ཡིན་ཀྱང་བསེར་བུའི་རྒྱུ་བ་ཕྲ་མོ་ཙམ་ཡང་མི་ལྡང་བ་སོགས་ཕྱི་ནང་གི་མངོན་པར་བྱང་ཆུབ་
པའི་རྟགས་ཡ་མཚན་པ་དུ་མ་རྒྱུད་སྡེ་ལས་བཤད་པ་བཞིན་བྱུང་ངོ། །དེའི་ཚེ་རྗེ་ཉིད་ཀྱི་བཀའ་དྲིན་ལ་བརྟེན་པའི་སྐྱེ་པོ་རྣམས་ནི་དམུས་ལོང་དམིགས་བུ་དང་བྲལ་བ་ལྟར་ཤིན་ཏུ་བཟོད་པར་དཀའ་བའི་སྡུག་བསྔལ་དྲག་པོའི་རླུང་གིས་སྦར་བའི་མྱ་ངན་གྱི་མེ་ལྕེས་སྙིང་

[119B] འདྲེན་བྱེད་ཀྱི་བུ་གནས་མཆི་མའི་དོ་ཤལ་མུ་ཏིག་གི་ཕྲེང་བ་ལྟ་རུ་འཛག་པ་དང་བཅས་བཀའ་དྲིན་རྗེས་དྲན་གྱི་བསྟོད་པ་དང། གསོལ་འདེབས་ལྷུར་ལེན་པར་བྱེད་དོ། །དེ་ནས་ལུས་ཅན་ཀུན་གྱི་བསོད་ནམས་
བསགས་པའི་ཞིང་མཆོག་སྐུ་གདུང་རིན་པོ་ཆེའི་དྲུང་དུ་མཆོད་པའི་ཚོགས་བསམ་གྱིས་མི་ཁྱབ་པ་ཉེ་བར་བསྟར་ཏེ། དཀའ་བོཏ་རབ་འབྱམས་ལ་ནང་བྱན་ཆུད་པའི་སྡེ་སྣོད་འཛིན་པ་རྣམས་ཀྱིས་སྤྱན་འདྲེན་ཁྲུས་གསོལ་དང། ལྟུང་བཤགས། སྤྱི་
བཤགས། སྨོན་ལམ་རྣམ་ལྔ། ལམ་རིམ་བསྡུས་དོན་སོགས་ཆོས་སྤྱོད་དང། དཔལ་རྡོ་རྗེ་འཇིགས་བྱེད་དང། གསང་བ་འདུས་པ་གཉིས་ཀྱི་དཀྱིལ་འཁོར་སྒྲུབ་ཅིང་མཆོད་པ་སོགས་རྗེ་བཙུན་དམ་པ་དེ་ཉིད་ཀྱི་ཟག་མེད་ཀྱི་ཐུགས་དགོངས་ཡོངས་
སུ་རྫོགས་པའི་འདུ་བྱས་ཀྱི་དགེ་བརླབས་པོ་ཆེ་བདུན་ཕྲག་བདུན་གྱི་རིང་ཡང་དག་པར་སྒྲུབ་པ་ལ། ཕྱག་མཛོད་ནས་ཁུར་བླངས་ཏེ་བསྙེན་བཀུར་དང་ཞབས་ཏོག་གྱ་ནོམ་པས་མཉེས་བར་བྱས། ཚོགས་ནས་ཀྱང་དགེ་འདུན་རྣམས་ཀྱིས་གཞན་གྱིས་བསྐུལ་བ་ལ་མི་
ལྟོས་པར་ཐུགས་དགོངས་རྫོགས་ཆེད་ཆོས་སྤྱོད་ཀྱི་བགྱི་བ་ལ་ཉིན་མཚན་ཁོར་ཡུག་ཏུ་གཞོལ་བར་མཛད་ཅིང། མང་འགྱེད་ཀྱང་ལེགས་པ་ཕུལ། ཉེ་སྐོར་གྱི་དགོན་གྲུབ་སྡེ་རྣམས་དང། སྐུ་འབུམ། དགོན་ལུང། བ་ཙན་པོ་དགོན། བྱ་ཁྱུང་
བདེ་ཆེན་སོགས་མདོ་སྨད་ཕྱོགས་ཀྱི་དགོན་སྡེ་ཆེ་ཁག་རྣམས་སུ་མང་འགྱེད་ཀྱི་བསྙེན་བཀུར་ལེགས་པར་ཞུས། དབུས་གཙང་དུ་དགོངས་རྫོགས་སྒྲུབ་པར་ཨེལ་ཆི་ཆེད་མངགས་ཀྱི་གདོང། པཎ་ཆེན་རིན་པོ་ཆེར་ལྗགས་བསྔོ་ཞུ་རྟེན་ཁ་བཏགས་
[120A]༄༅། །མཎྜལ། གསེར་གྱི་སྤོས་ཕོར། གན་གོས་སེར་པོའི་སྐུ་བེར། རིན་པོ་ཆེའི་ཕྲེང་བ་རྒྱན་ལྡན། གསེར་དངུལ་གོས་དར་སོགས་རྒྱ་ཆེ་ཞིང་དབངས་མཐོ་བ་དང། གོང་ས་རིན་པོ་ཆེར་ཡང་དེ་བཞིན་དུ་ཕུལ། སེ་འབྲས་
དགེ་གསུམ། བཀྲ་ཤིས་ལྷུན་པོ། རྒྱུད་སྟོད་སྨད་གཉིས་བཅས་ལ་མང་ཇ་དང་དངུལ་ཞོ་འགྱེད། སྒོ་མངལ་དངུལ་ཞོ་ལྔ་རེའི་འགྱེད། ཧ་གདོང་ཁམ་ཚན་ལ་དངུལ་ཞོ་འགྱེད། དགེ་འཕེལ་དང། ཕ་བོང་ཁའི་རི་ཁྲོད་རྣམས་ལ་དངུལ་ཞོ་འགྱེད་
དགའ་ལྡན་ཁྲི་རིན་པོ་ཆེའི་ཐོག་དྲངས་བླ་མ་དང་སྤྲུལ་སྐུ་ཆེ་ཁའི་རིགས་ལ་ལྗགས་བསྔོ་ཞུ་རྟེན་གྱི་ནོམ་པ་ཕུལ། རྗེ་རང་གི་གདན་ས་ཆོས་གྲྭ་ཆེན་པོ་བཀྲ་ཤིས་འཁྱིལ་དུའང་གྲྭ་སློབ་དང་སྦྱིན་བདག་རྣམས་ཀྱིས་ཁུར་བླངས་ཏེ་ཟླ་མཆོད་དང། དུས་མཆོད་
མ་ཆག་པར་ད་ལྟའི་བར་དུ་འཕེལ་རྒྱས་སུ་བྱུང་ངོ། །རྗེ་འདི་ལ་དད་པ་ཐོབ་པའི་བླ་ཆེན། དཔོན་ཆེན་སོགས་མཆོག་དམན་དུ་མས་གདུང་འབུལ་གྱི་ཞལ་འདེབས་དང། མཆོད་པའང་རྒྱ་ཆེ་བར་ཕུལ་ཞིང། ཁྱད་པར་སའི་དབང་ཕྱུག་ཆེན་པོ་དགའ་ལྡན་
ཨེར་ཏེ་ནི་ཇུ་ནང་དང། མིའི་དབང་མོ་རྣམ་རྒྱལ་སྒྲོལ་མ་གཉིས་ཀྱི་དད་པས་ཀུན་ནས་བསླངས་ཏེ་གདུང་འབུལ་དང་མཆོད་པ་བསམ་གྱིས་མི་ཁྱབ་པ་ཕུལ་ཏེ་དགོངས་རྫོགས་རླབས་ཆེན་སྒྲུབ་པར་མཛད་དོ། །དེ་ཡང་དཔོན་རིན་པོ་ཆེ་ཡབ་ཡུམ་འདི་གཉིས་ནི་རིགས་རུས་
མངོན་པར་མཐོ་ཞིང་ལུགས་གཉིས་ལ་མཁྱེན་པའི་སྤྱན་ཡངས་པ། དཀོན་མཆོག་གསུམ་ལ་མི་ཕྱེད་པའི་དད་པ་ཐོབ་ཅིང་བསྟན་པ་དང་བསྟན་འཛིན་དང་བཅས་པར་སྲི་ཞུ་བྱེད་བ་ལ་སྙིང་སྟོབས་མཆོག་ཏུ་དགེ་བ། སྟོབས་འབྱོར་མངའ་ཐང་རྨུགས་འཛིན་གྱི་དཔལ་

[120B] དགེ་བཅུའི་བཀའ་ཁྲིམས་ཤིན་ཏུ་དམ་ཡང་སྡིག་པའི་ལས་ལ་མི་དགྱེས་པ། ཕ་རོལ་ཟིལ་གྱིས་གནོན་པའི་བརྟུལ་ཞུགས་
ཡོན་ཏན་དུ་མ་དང་ལྡན་པ་ཞིག་ཡིན་ཞེས་གཟུར་གནས་མཐའ་དག་མགྲིན་གཅིག་ཏུ་གླེང་ངོ། །དེ་ལྟར་དགོངས་རྫོགས་རྣམས་ལེགས་པར་གྲུབ་ཟིན་ནས་ཕལ་ཆེར་གྱིས་བྱིན་རླབས་ཀྱི་ཆེད་སྐུ་གདུང་རིལ་པོར་འཇོག་དགོས་ཟེར། འགའ་ཞིག་གིས་རིལ་
བོར་བཞག་ན་སྤྲུལ་སྐུ་འབྱོན་པ་ལ་གནོད་ཅེས་འཐེན་ཁྱེར་བྱུང་ཡང། མིའི་དབང་མོ་རྣམ་རྒྱལ་གྱི་གསུངས་ལྟར་སྐུ་གདུང་རིལ་པོར་འཇོག་པར་ཐག་བཅད་དེ་དྲི་བཟང་གི་ཆུས་ལེགས་པར་བཀྲུས་ནས་གུར་ཀུམ་དང་ཙན་དན་སོགས་དྲི་བཟང་གི་ཕྱེ་མ་དང་བཅས་
སྣམ་འབྱར་གྱིས་ལེགས་པར་གཡོགས་ནས་ཟངས་ཀྱི་བུམ་པའི་ནང་དུ་བཅུག་སྟེ། མིའི་དབང་པོ་ཡབ་ཡུམ་གཉིས་ཀྱི་ཐོག་དྲངས་གྲྭ་སློབ་སྦྱིན་བདག་རྣམས་ཀྱིས་མཐུན་རྐྱེན་སྦྱར་བ་ལ་བརྟེན་དངུལ་སྲང་ཆིག་སྟོང་ལས་བྱང་ཆུབ་མཆོད་རྟེན་བཟོ་དབྱིབས་དང་
བཀོད་པ་ཁྱད་པར་འཕགས་ཤིང། རིན་པོ་ཆེ་སྣ་ཚོགས་པའི་ཕྲ་རྒྱན་གྱིས་མཛེས་པ་གསར་དུ་བཞེངས་པའི་ནང་དུ་གཞལ་དུ་མེད་པའི་ཡོན་ཏན་གྱི་ཕུང་པོ་དུ་མའི་ཟམ་ཏོག་སྐུ་གདུང་རིན་པོ་ཆེ་བཞུགས་སུ་བཅུག་ནས་ལུང་དང་རིགས་པ་སྨྲ་བའི་ཁྱུ་མཆོག་ཆེན་པོ་
ཐུགས་སྲས་དམ་པ་རྗེ་ངག་དབང་བཀྲ་ཤིས་པའི་ཞལ་སྔ་ནས་ཀྱིས་གཙོ་མཛད། དགེ་འདུན་འདུས་པའི་ཚོགས་ཀྱིས་རབ་ཏུ་གནས་པའི་ཆོ་ག་རྒྱས་པར་མཛད་དེ་བྱིན་རླབས་ཀྱི་གཟི་འོད་ཕྱོགས་བརྒྱད་སྒྲོགས་ལུས་ཅན་ཀུན་ལ་ཕན་པ་དང་བདེ་བའི་དངོས་པོ་

[121A]༄༅། །ཡིད་བཞིན་དུ་འཇོ་པའི་སྲིད་བ་གསུམ་གྱི་མཆོད་སྡོང་གཅིག་པུར་གྱུར་ཏོ། །ཞེས་མཁས་ཤིང་གྲུབ་པའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་ངོ་མཚར་སྐལ་བཟང་འཇུག་ངོགས་
ཞེས་བྱ་བ་ལས་དགོངས་རྫོགས་ཀྱི་རྣམ་དཀར་དང། སྐུ་གདུང་ཇི་ལྟར་སྒྲུབ་བའི་ལེའུ་སྟེ་བཅུ་གཅིག་པའོ།།    ༈    །།སྨྲས་པ། ཟབ་ཡངས་རྣམ་དཔྱོད་ལྷུན་པོའི་རྩེར་འཁྲུངས་རབ་དཀར་ཀུན་སློང་རྩ་བ་འདོད་དགུའི་ས་
བོན་འབུམ་ཕྲག་འཛིན། །དོན་བཟང་སྡོང་པོ་ཁྱད་འཕགས་ངོ་མཚར་ཚིག་གི་ཡལ་འདབ་རབ་རྒྱས་དགེ་བའི་གྲིབ་བསིལ་ཕྱོགས་བཅུར་འབབ། །མཚུངས་མེད་རྒྱ་ཆེན་སྙན་དངགས་མེ་ཏོག་ཁ་ཕྱེ་ཟེའུ་འབྲུ་རབ་གསལ་ཡ་མཚན་གཏམ་གྱི་
ཆར་བ་ཡིས། །སྐལ་བཟང་འཆི་མེད་རེ་སྐོང་རྣམ་ཐར་དཔག་བསམ་ཤིང་ཆེན་ལྷར་བཅས་སྐྱེ་དགུའི་དཔལ་དུ་དེང་འདིར་གྲུབ། །འདི་ནི་འོད་ཟེར་སྟོང་ལྡན་ཉི་མ་མིན་ཡང་ཐར་འདོད་རྣམས་ལ་ཞི་བའི་ཕྱོགས་ཀུན་གསལ་བར་སྟོན། །རབ་འབར་
མེ་ལྕེའི་ཕྲེང་པ་མ་ཡིན་ཕྲག་དོག་ལྡན་པ་ཀུན་གྱི་སྙིང་གི་ཆུ་གཏེར་ཁོལ་བར་བྱེད། །དམར་སེར་རལ་པའི་ཁུར་འཆང་སེང་གེ་མིན་ཡང་མཁས་རློམ་དྲེགས་ལྡན་གཉིས་འཐུང་མཐའ་དག་ཟིལ་གྱིས་གནོན། །པདྨ་རྒྱས་པའི་དགའ་ཚལ་ཉིད་མིན་བློ་
གསལ་རྐང་དྲུག་ཚོགས་རྣམས་རབ་དགའི་དབྱངས་སྙན་དར་དིར་སྒྲོགས། །བསྔགས་འོས་ཡོན་ཏན་ལྕིད་བྲལ་བ། །མཁས་རློམ་ཁེངས་ལྡན་ཤིང་བལ་ཡང། །གཅམ་བུའི་ཚིག་གི་དྲི་བཞོན་གྱིས། །མཐོན་པོའི་དབྱིངས་སུ་འདེགས་བྱེད་

[121B] ༑ཟབ་ཅིང་རྒྱ་ཆེའི་ཡོན་ཏན་གྱི། །གཏེར་གྱུར་མཁས་གྲུབ་གཙུག་གི་རྒྱན། །ཁྱོད་ཀྱི་ངོ་མཚར་མཛད་པ་ནི། །ཤིན་ཏུ་བསྟོད་ཅིང་བསྔགས་བར་འོས། །འཁོར་སློབ་བཟང་ཟིང་རྙེད་བཀུར་རབ་རྒྱས་ཆུ་འཛིན་ལང་ལོང་གཡོ་བ་དང། །མཐུ་
བྱད་དཔུང་འཇུག་གནམ་ལྕགས་ཕྲེང་བས་གཞན་སྡེའི་བྲག་རི་བཤིག་པ་སོགས། །ཆེན་པོའི་གཏམ་གྱིས་འབྲུག་སྒྲ་ཟབ་མོ་སྙན་པའི་དབྱངས་ཀྱིས་བསྒྲག་སྒྱུར་ཀྱང། །སྲིད་པའི་འཁོར་ལོ་རྣམ་པར་བསྐོར་བའི་ངང་ཚུལ་ཉིད་དུ་བདག་གིས་རྟོགས།།
ཐུབ་བསྟན་སྒོར་ཞུགས་དུར་སྨྲིག་རྒྱལ་མཚན་ཉེར་བླངས་ཏེ། །དམ་པའི་ཞབས་བསྟེན་ཐོས་དང་བསམ་པས་སྒྲོ་འདོགས་བཅད། །གྲུབ་པ་མཆོག་བརྙེས་བསྟན་འགྲོའི་ཕན་བདེ་སྤེལ་མཛད་པ། །འདི་ལྟའི་རྣམ་ཐར་ཞི་བའི་གྲོང་འཇུག་འབབ་
སྟེགས་ཡིན། །རྣམ་ཐར་རབ་སྙན་རྒྱུད་མང་དང་མཚུངས་རྣ་བའི་བུ་གར་སོན་མ་ཐག་མི་བསྲུན་སྐྱེ་བོ་ཕྲག་དོག་འཛིན་ཡང་རང་གི་ལས་ཀྱིས་ནོངས་པ་སྟེ། །བདུད་རྩིའི་ཟིལ་མངར་རབ་རྒྱས་འོ་མའི་རྒྱུན་བཟང་ཉེ་བར་བཏུང་བ་ཡིས། །མི་བཟད་
དུག་ནི་འཕེལ་བར་བྱེད་གང་ལྟོས་འགྲོའི་སྐྱོན་དུ་ཟད་པ་བཞིན། །འདི་ན་ཆེན་པོར་རློམ་རྣམས་ཀྱི། །རྣམ་ཐར་ཚིག་ཚོགས་རྒྱ་ཆེ་ཡང། །གསེར་གྱི་ནི་སྒྲུད་བཞིན་དུ། །ཆགས་སྡང་སྤེལ་བའི་ས་བོན་ཉིད། །ཐོག་མ་བར་དང་མཐར་དགེ་བ། །
རྨད་བྱུང་དམ་པའི་རྟོགས་བརྗོད་ནི། །ཐོས་པ་ཙམ་གྱིས་གང་གི་སྙིང། །དང་པའི་ནོར་གྱིས་ཕྱུག་པར་བྱེད། །ཆོས་བརྒྱད་རླབས་འཁྲུག་དམན་པའི་སྤྱོད་ཚུལ་བ་ཚྭའི་མཚོ་ཆེན་ཇི་ལྟར་རྒྱས་ཀྱང་ཐར་འདོད་སྐོམ་པ་སེལ་མི་ནུས། །མཁས་བཙུན་

[122A]༄༅། །བཟང་པོའི་རོ་དང་བཅུད་ལྡན་དམ་པའི་རྟོགས་བརྗོད་བདུད་རྩིའི་ཐིགས་པ་གཅིག་གིས་སྐྱེ་དགུའི་དབུགས་འབྱིན་བྱེད། །དེ་སླད་ཡ་མཚན་གཏམ་གྱི་གླེང་མོ་འདི་ཡི་ཚིག་ཕྲེང་ཆ་ཤས་རེས་ཀྱང་སྐལ་བཟང་སྙིང་གི་ཡོལ་གོ་
རུ༑ ༑ཀུན་དགའི་ཚོར་བ་མཆོག་གི་བདུད་རྩི་ཅི་ཡང་བླུགས་པས་བདེ་ཆེན་གསར་བའི་རྩེ་དགས་ཕྱོགས་ཀུན་འགེངས་སམ་སྙམ། །རྣམ་ཐར་ཕལ་ཆེར་མུ་ཏོའི་ཕྱེ་བཞིན་སྣ་ཚོགས་གཏམ་གྱི་སྦྱོར་བས་གང། །འགའ་ཞིག་གཞན་སྨོད་ཚེར་མ་
རྣོན་པོས་སྙིང་ལ་མི་བཟད་ཟུག་རྡུ་སྦྱིན། །ལ་ལ་རྒྱུ་རྫས་ཕར་ཕྱིན་ཚུར་བླངས་བཀོད་པའི་དེབ་ཡིག་ལྟ་བུ་སྟེ། །ཀྱེ་མ་ཐོས་བསམ་བསྒོམ་པའི་དཔལ་ལྡན་རྣམ་ཐར་ཉིན་སྐར་བཞིན་དུ་མཐོང། །མང་དུ་ཐོས་པའི་བྱི་དོར་གྱིས། །བསམ་པའི་གཟི་
འོད་རབ་འབར་ཞིང། །སྒོམ་བྱུང་འདོད་དགུའི་ཆར་འབེབས་པ། །འདི་འདྲ་ཡིད་བཞིན་ནོར་བུའོ། །གང་འདི་རྙོག་བྲལ་དད་པའི་མཚོར། །ངལ་གསོ་ཡོན་ཏན་མཛོད་འཛིན་པ། །སྐལ་བཟང་གདེངས་ཅན་ཚོགས་རྣམས་ཀྱིས། །
རལ་པའི་རྩེ་མོར་གུས་པས་ལོངས། །བདག་བློ་མགྲིན་སྔོན་རལ་པའི་གསེབ་ལས་སྙན་དངགས་དབུ་བའི་འཛུམ་དཀར་ཅན། །རྟོགས་བརྗོད་གང་གའའི་ཀླུང་ཆེན་འདི་ཕ་བ་འགྲོ་བ་དུག་ཅན་ཚོགས་རྣམས་ཀྱི། །མི་ཤིས་སྡིག་པའི་དྲི་མ་དག་

[122B] །ཕན་བདེའི་མཆོད་སྦྱིན་ཅི་ཡང་སྟོབ་པས་དགེ་ལེགས་སྣང་བ་འབར་གྱུར་ཅིག་བུ་རམ་ཤིང་བསྟན་རབ་གསལ་མཁའ་དབྱིངས་བཀྲ་ཤིས་རྟོགས་བརྗོད་ཉི་ཟླའི་དཀྱིལ་འཁོར་མཆོག་གིས་མངོན་པར་བརྒྱན་པ་
ལས༑ ༑ཕྱོགས་ཀུན་རྣ་བ་བདུད་རྩི་ཉིད་བྱེད་བཀྲ་ཤིས་ངོ་མཚར་སྙན་ཚིག་འོད་ཟེར་མཁའ་དང་མཉམ་པར་སྤྲོ་བ་ཡིས། །སྐལ་བཟང་འཇིག་རྟེན་ཀུན་གཞིའི་མེ་ཏོག་བཀྲ་ཤིས་དག་སྣང་ཟེའུ་འབྲུ་ཁ་ཕྱེ་རོ་འཛིན་གསེར་རྒྱས་པའི་རྩེར། །སྨྲ་
བའི་རྐང་དྲུག་རྡུལ་ལྟར་རབ་དཀྲིགས་བཀྲ་ཤིས་བསྔགས་བརྗོད་རོལ་མོའི་སྒྲ་ཡིས་རྒྱ་མཚོའི་གོས་ཅན་ཁྱབ་གྱུར་ཅིག་ཅེས་མཁས་ཤིང་གྲུབ་པའི་དབང་ཕྱུག་ཀུན་མཁྱེན་འཇམ་དབྱངས་བཞད་པའི་རྡོ་རྗེའི་རྣམ་པར་ཐར་པ་ངོ་མཚར་སྐལ་བཟང་
འཇུག་དོགས་ཞེས་བྱ་བ་འདི་ནི། དུས་གསུམ་རྒྱལ་བ་ཀུན་གྱི་མཁྱེན་བརྩེའི་བདག་ཉིད་སྙིགས་མའི་དུས་འདིར་བཤད་སྒྲུབ་གསེར་གྱི་འཁོར་ལོ་ཆེན་པོས་ཐུབ་བསྟན་གླིང་བཞིའི་ཁྱོན་ལ་འདོད་དགུར་ལོངས་སྤྱོད་པའི་ཆོས་ཀྱི་འཁོར་ལོས་
སྒྱུར་བ་ཆེན་པོ་མཁས་ཤིང་གྲུབ་པའི་དབང་ཕྱུག་ཐམས་ཅད་མཁྱེན་པ་ངག་དབང་བྱམས་པའི་ཞལ་སྔ་ནས་ཀྱིས་འདི་ལྟ་བུ་ཞིག་གྱིས་ཞེས་གསུང་གི་མེ་ཏོག་སྤྱི་བོར་སྩལ་བ་དང་དུ་བླངས་ནས། ཤར་མདོ་སྨད་རྨ་ཆུའི་འགྲམ་དུ་སྐྱེས་

[123A]༄༅། །པའི་མང་དུ་ཐོས་པའི་དགེ་སློང་ཞྭ་སེར་ཅོད་པན་འཛིན་པ་དཀོན་མཆོག་འཇིགས་མེད་དབང་པོས་ས་སྟག་ཟླ་བ་བདུན་པའི་ཡར་ཚེས་ཀྱི་ཉིན་མཁས་འགྲུབ་བྱེ་བའི་བསྟི་གནས་ཆོས་གྲྭ་ཆེན་པོ་དཔལ་ལྡན་འབྲས་སྤུངས་སུ་སྦྱར་བ་
ལས༑ སླར་ཡང་མདོ་སྨད་དུ་དབྲི་བསྣན་བྱས་ཏེ་གྲུབ་པར་བགྱིས་པ་ཛ་ཡནྟུ།། །།

[123B][BLANK PAGE]



