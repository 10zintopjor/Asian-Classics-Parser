༄༅། །འདོད་ལྷ་སྣ་ཚོགས་ཀྱི་སྒྲུབ་ཐབས་ཀྱི་མཇུག་ཏུ་བྱ་བའི་སྨོན་ལམ་ཤིས་བརྗོད་སོགས་སྨོན་ལམ་གྱི་སྐོར་བཞུགས།།

[001] །ཨོཾ་སསྟི། རྣམ་དག་དེ་བཞིན་གཤེགས་པའི་གསུང་རབ་ལས། །འབྱུང་བའི་ལེགས་ཚོགས་རྩ་བ་མཐར་ཐུག་པ། །སྐྱེས་བུ་གསུམ་གྱི་ཉམས་ལེན་དམ་པ་ཡིས། །བདག་ཡིད་
རབ་ཏུ་དག་བར་བྱེད་པར་ཤོག་དེ་ནས་བྱང་ཆུབ་སེམས་དང་སྟོང་ཉིད་ཀྱིས། །རང་སེམས་ཡོངས་སུ་རྣམ་པར་བརྒྱན་བྱས་ཏེ། །སེམས་ཅན་སྒྲོལ་བའི་ཁུར་ཆེན་ཁྱེར་བ་ཡིས། །རྒྱལ་སྲས་སྤྱོད་པ་ཀུན་
ལ་སློབ་ནུས་ཤོག་ཐེག་པ་ཆེན་པོའི་གསོ་སྦྱོང་དང་འབྲེལ་བའི། །འཕགས་མཆོག་ཐུགས་རྗེའི་གཏེར་གྱི་ཆོ་ག་ལས། །རབ་དྲངས་སྨྱུང་བར་གནས་པའི་བྱ་བ་ཆེར། །ཞུགས་ལས་སྡིག་སྒྲིབ་སྦྱོང་ལ་
ངེས་རྙེད་ཤོག་དཔལ་ལྡན་བླ་མའི་དྲུང་དུ་སྡོམ་པའི་རྒྱུན། །ལེགས་པར་མནོས་ཏེ་སྦྱོར་དང་དངོས་གཞི་ཡི། །སྤང་བླང་བསྲུང་བའི་བཅས་པ་ལ་གནས་པས། །འཕགས་མ་ཆོག་རྣལ་འབྱོར་བསྒོམ་

[002A]༄༅། །ལས་མྱུར་འགྲུབ་ཤོག་མཚན་བཅས་མཚན་མེད་རྣལ་འབྱོར་ཡང་དག་གིས། །བྱ་བའི་རྒྱུད་ཀྱི་ནུས་མཐུའི་ཐབས་མཁས་ལས། །བྱུང་བའི་དངོས་གྲུབ་རིམ་པས་སྤྱན་རས་གཟིགས། །
གོ་འཕང་དམ་པ་རིང་མིན་ཐོབ་པར་ཤོག་དེ་ལྟར་ཚེ་འདིར་འགྲུབ་པར་མ་གྱུར་ན། །འཆི་ཚེ་སྤྱན་རས་གཟིགས་དབང་འཁོར་བཅས་ཀྱིས། །ལེགས་བསུས་ཞིང་མཆོག་བདེ་བ་ཅན་ཕྱིན་ནས། །ལམ་
མཆོག་མ་ལུས་ཡོངས་སུ་རྫོགས་པར་ཤོག།    ༈    །བཅོམ་ལྡན་སྤྱན་རས་གཟིགས་ཀྱི་དཀྱིལ་འཁོར་པ། །ཁ་ཅིག་མེ་ཏོག་སྣ་ཚོགས་ཆར་འབེབས་ཤིང་
བཀྲ་ཤིས་གདངས་སྙན་གླུ་རུ་ལེན་པ་སོགས། །ཤིས་པ་སྩོལ་བའི་ལས་ལ་བརྩོན་པ་འདི། །ཤེས་པར་གྱིས་ལ་ཡིད་བདེ་སྐྱེད་ཅིག་དང། །ཤིས་བརྗོད་འཕྲེང་བ་བདག་གིས་བསྒྲག་པར་བྱ། །ཀཻ་ལ་
ཤ་ཡི་རི་བོ་ཟླ་འོད་འབུམ། །རྟག་ཏུ་འགྲོགས་པའི་དཔལ་ལྡན་སྙིང་རྗེའི་གཏེར། །མཐའ་ཡས་སྤྲུལ་པས་རོལ་མཛད་ལྷག་པའི་ལྷ། །འཕགས་མཆོག་སྤྱན་རས་གཟིགས་ལ་ཕྱག་འཚལ་ལོ། །ལམ་འདིའི་

[002B] །རྩ་བ་བརྒྱུད་པའི་བླ་མ་དམ་པ་མཆོག་བྱིན་རླབས་སྩོལ་མཛད་ཕན་བདེའི་གཏེར་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒུད་པ་ཀུན་སེལ་ཞིང། །བདེ་ལེགས་
ཡར་ངོའི་ཟླ་ལྟར་འཕེལ་གྱུར་ཏེ། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་གང་དུ་ཞུགས་པས་ཐར་པའི་ས་བོན་མཆོག་སྐྲུན་བྱེད་ཐར་པའི་གྲོང་ཁྱེར་དཀྱིལ་འཁོར་གཙོ། །འཕགས་མཆོག་ལྷ་ཚོགས་འཁོར་དང་བཅས་པ་ལ། །དགེ་
མཚན་ཇི་སྙེད་མཆིས་པའི་བཀྲ་ཤིས་དེས། ་་་དེ་ཉིད་ཞལ་ལས་འོངས་པའི་གདམས་པའི་ཕུལ། །སྨྱུང་བར་གནས་པའི་ཚོ་ག་ལ་སོགས་པའི། །ཕྱོགས་འདིའི་དམ་ཆོས་དཀོན་མཆོག་ཐམས་ཅད་ལ། ་་་་མཐའ་ཡས་ཞིང་ན་ལམ་བཟང་
འདི་ཉིད་ཀྱི། །དམ་ཆོས་འཆད་ཅིང་འཛིན་དང་སྟོན་པ་སོས། །ལེགས་ཚོགས་སྤེལ་བྱེད་དགེ་འདུན་ཆེ་རྣམས་ལ། ་་་་ནམ་མཁའི་ཁྱོན་ལྟར་ཡངས་པའི་ཕོ་བྲང་མཆོག་ཅེས་སོགས། སྨྱུང་གནས་ཀྱི་སྨོན་ལམ་ཤིས་བརྗོད་དང་བཅས་པ་འདི་ནི་དཀའ་བཅུ་
ཀླུ་སྒྲུབ་རྒྱ་མཚོས་བསྐུལ་ཏེ་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈    དེ་ལྟར་བཅོམ་ལྡན་འདས་མ་གདུགས་དཀར་གྱི། །ཏིང་འཛིན་རབ་ཏུ་བརྟན་པར་བྱས་པ་
ཡི༑ ༑མཐུ་ལས་བདུད་སྡེ་འབྱུང་པོའི་ཚོགས་ཐམས་ཅད། །རྩད་ནས་འབྱིན་པའི་ཏིང་འཛིན་འགྲུབ་པར་ཤོག་སྟོང་པ་ཡི་གེ་སྒྲ་དང་ཕྱག་མཚན་གཟུགས། །ལྷ་དྲུག་རྣམ་པར་རྫོགས་པའི་འཕྲུལ་འཁོར་གྱིས། །ཐ་མལ་མཚན་བཅས་སྣང་བའི་བུད་ཤིང་

[003A]༄༅། །རྣམས། །རྩད་ནས་འབྱིན་པའི་ཏིང་འཛིན་འགྲུབ་པར་ཤོག་རིག་སྔགས་ཟབ་མོའི་དབྱངས་ཀྱི་ཏིང་ངེ་འཛིན། །རྣོན་པོས་ནད་གདོན་བགེགས་ཚོགས་སྟོང་ཕྲག་རྣམས། །ཕྱེ་མར་བྱས་པའི་མཐུ་ལས་རྡོ་རྗེ་འཆང། །གང་གི་
ཞབས་ཟུང་སྲིད་མཐར་བརྟན་གྱུར་ཅིག་སྟོང་ཕྲག་རྡོ་རྗེའི་ཐོག་དང་མཚུངས་པའི་ཟོར། །གཡོ་མེད་མཉམ་གཞག་དྲག་པོས་འཕངས་པ་ཡིས། །དཔལ་ལྡན་བླ་མའི་སྐུ་ཚེ་འཕྲིན་ལས་ལ། །གནོད་བྱེད་ཐམས་ཅད་རྩད་ནས་འབྱིན་པར་ཤོག་དེ་ལྟར་
འབར་བའི་དགེ་བས་བདག་ཅག་གི་རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །སྐུ་ཚེ་བརྟན་ཞིང་འཕྲིན་ལས་སྲིད་པའི་མཐར། །རྒྱས་ཤིང་བཞེད་དོན་མ་ལུས་འགྲུབ་གྱུར་ཅིག་བདག་ཀྱང་གནས་སྐབས་གདོན་བགེགས་འབྱུང་པོ་ཡི། །བར་
གཅོད་མ་ལུས་དྲུངས་ནས་འབྱིན་པ་དང། །དཔལ་ལྡན་བླ་མས་དགྱེས་བཞིན་རྗེས་བཟུངས་ཏེ། །རྫོགས་པའི་སངས་རྒྱས་གོ་འཕང་ཐོབ་པར་ཤོག་ཅེས་དང། བཀྲ་ཤིས་ནི།    ༈    །བླ་མ་རྡོ་རྗེ་འཆང་
དབང་མ་ལུས་དང། །ཁྱད་པར་བཅོམ་ལྡན་འདས་མའི་བྱིན་རླབས་ཀྱི། །བརྒྱུད་པའི་བླ་མ་མཆོག་གི་བཀྲ་ཤིས་ཤོག་དབུ་སྟོང་ཕྱག་སྟོང་སྤྱན་ནི་བྱེ་བ་བརྒྱ། །སྟོང་ཕྲག་མངའ་བའི་བཅོམ་ལྡན་གདུགས་དཀར་གྱི། །ལྷ་ཚོགས་མ་ལུས་འཁོར་དང་
བཅས་པ་ཡི། །མི་ཕྱེད་འབར་བའི་བཀྲ་ཤིས་དེང་འདིར་ཤོག་མཚན་བཅེས་མཚན་མེད་རིག་སྔགས་གྲུབ་ཆེན་སོགས། །སྟོན་པའི་རྒྱུད་དང་བསྟན་བཅོས་མ་ལུས་པའི། །ངོ་མཚར་དགེ་ལེགས་བྱེད་པ་ཇི་སྙེད་པའི། །བཀྲ་ཤིས་དམ་པ་དེང་འདིར་འབར་

[003B]དེ་ཉིད་ཉམས་ལེན་བྱེད་པའི་དགེ་འདུན་གྱི། །སྡེ་རྣམས་སྦྱི་དང་ཁྱད་པར་གནས་མཆོག་འདིར། །བཞུགས་པའི་དགེ་འདུན་དཀོན་མཆོག་ཐམས་ཅད་ཀྱི། །བཀྲ་ཤིས་དམ་པས་ཀུན་ཏུ་མཛེས་གྱུར་ཅིག་ནམ་མཁའི་ཁྱོན་ལྟར་སོགས་བྱ། ཞེས་པ་འདི་ནི་
   ༈   
དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཁྱབ་བདག་རྡོ་རྗེ་འཆང་དང་གསང་བའི་བདག་སེངྒེའི་གདོང་ཅན་གྲུབ་མཆོག་སཱ་ཝཱ་རི། །ཤ་ཝ་རི་དང་ཛཱ་ཝ་རི་པའི་ཞབས། །བལ་པོ་པཎྜི་ཏ་ལ་གསོལ་བ་འདེབས། །འཇིག་རྟེན་མིག་གྱུར་ཆོས་ཀྱི་བཟང་པོ་
དང༑ ༑རིན་ཆེན་གྲུབ་དང་ཆོས་ཀྱི་རྒྱལ་མཚན་ཞབས། །ཤེས་རབ་རྡོ་རྗེ་ལ་སོགས་བླ་མ་ལ། །གསོལ་བ་འདེབས་སོ་བྱིན་གྱིས་བརླབ་ཏུ་གསོལ། །ཤཱཀྱའི་རྒྱལ་པོ་ཕྱག་ན་རྡོ་རྗེ་དང། །རབ་གསལ་ཟླ་བ་སྒྲ་གཅན་འཛིན་གྱི་ཞབས། །ཀུན་དགའ་སྙིང་པོ་ཕྲཛྙཱ་ལཱ་
ལི་ཏ། །པྲཛྙཱ་བོ་དཧི་རྣམས་ལ་གསོལ་བ་འདེབས། །མུཀྟི་ཀོ་ཀ་ཆོས་སྐྱོང་ཇོ་བོ་རྗེ། །སྒོམ་ཆེན་དཔལ་དང་ཡེ་ཤེས་གཉལ་པ་རྗེ། །ཉི་མ་འོད་དང་རྡོ་རྗེ་སེངྒེའི་ཞབས། །བྱང་ཆུབ་འོད་ཀྱི་ཞབས་ལ་གསོལ་བ་འདེབས། །ཉི་མ་རྒྱལ་མཚན་ཡེ་ཤེས་རྒྱལ་མཚན་དང། །
ཆོས་འཕགས་རྒྱལ་མཚན་འཕགས་འོད་ཡོན་ཏན་རྗེ། །མཁས་པའི་དབང་པོ་བུ་སྟོན་རིན་ཆེན་གྲུབ། །རྒྱལ་མཚན་གྲགས་པ་ལ་སོགས་རྣམས་ལ་འདུད། །ཁྱད་པར་གསང་བའི་བདག་པོ་འཇམ་པའི་དབྱངས། །དབང་ཕྱུག་བརྒྱད་ཀྱི་བདག་པོ་བློ་བཟང་གྲགས། །

[004A]༄༅། །མཁས་གྲུབ་ཀུན་གྱི་གཙུག་རྒྱན་དགེ་ལེགས་དཔལ། །གྲུབ་དབང་བཟང་པོ་རྒྱལ་མཚན་རྣམས་ལ་འདུད། །ངག་དབང་བློ་གྲོས་ཚུལ་ཁྲིམས་རིན་ཆེན་དང། །དགེ་འདུན་བཀྲ་ཤིས་བསོད་ནམས་བཟང་པོའི་དཔལ། །ནམ་མཁའ་རྒྱལ་
མཚན་གྲུབ་དབང་ཀུན་གྱི་རྗེ། །རྗེ་བཙུན་བླ་མ་རྣམས་ལ་གུས་པས་འདུད། །དཔལ་འབྱོར་བསོད་ནམས་ལྷུན་གྲུབ་འཕྲིན་ལས་མཚན། །དཔལ་འབྱོར་ལྷུན་གྲུབ་ཆོས་དབྱིངས་རང་གྲོལ་དང། །ཀུན་གཟིགས་ལྔ་པ་འཇམ་དབྱངས་གྲགས་པའི་ཞབས། །བློ་
བཟང་ཆོས་འཕེལ་རྣམས་ལ་གསོལ་བ་འདེབས། །མཁན་ཆེན་བློ་བཟང་ཆོས་འཕེལ་དཔལ་བཟང་པོ། །རྩ་བའི་བླ་མ་དཔལ་ལྡན་ཡེ་ཤེས་ཞབས། །བདུད་སྡེའི་དཔུང་འཇོམས་འཁོར་ལོ་ཆེན་པོ་དང། །བདེ་ཆེན་སྟེར་མཛད་མཛེས་ལྡན་ལྷ་མོར་འདུད་
བླ་མ་ལྷ་ཚོགས་ཁྱེད་རྣམས་མཆོད་པ་དང། །བསྟོད་ཅིང་བསྒོམས་དང་བཟླས་བརྗོད་བགྱིས་པ་ཡིས། །བདུད་སྡེའི་གཡུལ་ལས་རྣམ་པར་རྒྱལ་བ་ཡི། །དངོས་གྲུབ་རིང་མིན་བདེ་བླག་ཉིད་དུ་སྩོལ། །ཁྱད་པར་བློ་བཟང་དཔལ་ལྡན་ཡེ་ཤེས་ཞབས། །སྐུ་
མཆེད་འཁོར་དང་བཅས་པ་ཞབས་བརྟན་ཅིང། །བདག་ཅག་རྣམས་ཀྱང་ཚེ་རབས་ཐམས་ཅད་དུ། །འབྲལ་མེད་རྗེས་སུ་འཛིན་པར་བྱིན་གྱིས་རློབས། །སྐྱེ་བ་ཀུན་ཏུ་ཡང་དག་བླ་མ་དང། ཞེས་སོགས་བྱ། སྨོན་ལམ་ནི། དགེ་བ་འདི་ཡིས་མྱུར་དུ་བདག་འཁོར་ལོ་
ཆེན་པོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡིས་ལ་འགོད་པར་ཤོག་རབ་དཀར་བྱང་ཆུབ་སེམས་དང་དམིགས་མེད་ཀྱི། །སྙིང་རྗེ་ཟུང་དུ་འཇུག་པའི་ཐུན་མོང་ལམ། །ཕ་མཐར་སོན་ཏེ་རྒྱལ་བའི་སྲས་པོ་ཡི། །སྤྱོད་པ་རྒྱ་མཚོ་ཀུན་

[004B]དེ་ནས་རྣམ་དག་རྡོ་རྗེ་སློབ་དཔོན་གྱིས། །དཀྱིལ་འཁོར་གཙོ་བོ་དྲག་པོ་གསུམ་འདུལ་གྱི། །ངོ་བོར་བཞེངས་པའི་མདུན་བར་དབང་བཞིའི་ཆུས། །བདག་རྒྱུད་བརླན་པའི་སྐལ་བཟང་ཐོབ་པར་ཤོག་རང་ཉིད་ཁྲོ་བོའི་དབང་པོ་ཕྱག་
གཉིས་པའི། །སྐུར་བཞེངས་ཕྱོགས་སྐྱོང་རྣམས་ལ་བསྒོས་པ་ལས། །བདུད་དང་བགེགས་ཀྱི་ཚོགས་རྣམས་བསྲུང་བ་དང། །ཐུན་མོང་དངོས་གྲུབ་མ་ལུས་འགྲུབ་པར་ཤོག། །སྔོན་འགྲོ་ཚོགས་གསོག་སྦྱོར་བའི་ཆོ་ག་ཡིས། །བསོད་ནམས་ཚོགས་ཀུན་མ་ལུས་
རྫོགས་པ་དང། །ཡེ་ཤེས་ས་ཡི་སྟོང་ཉིད་བསྒོམས་པ་ཡིས། །འཆི་བ་སྦྱོང་ཞིང་ཆོས་སྐུ་འགྲུབ་པར་ཤོག་དེ་ལས་ལོངས་སྤྱོད་རྫོགས་སྐུ་ཧཱུཾ་ཡིག་ཏུ། །ལངས་པས་བར་དོ་སྦྱོང་ཞིང་ལོངས་སྐུ་འགྲུབ། །བསྲུང་བའི་འཁོར་ལོར་བཅས་པའི་གཞལ་ཡས་ཁང། །
བསྐྱེད་པས་དག་པའི་ཞིང་ཁམས་སྦྱོང་བར་ཤོག་དེ་དབུས་བཅོམ་ལྡན་དྲག་པོ་འཁོར་ལོ་ཆེ། །བཅོ་བརྒྱད་ལྷ་ཡི་ཚོགས་རྣམས་བསྒོམས་པ་ལས། །སྐྱེ་བ་སྤྲུལ་སྐུའི་ལམ་ཁྱེར་སྦྱོང་བ་དང། །བདུད་དང་བགེགས་ཚོགས་རྩད་ནས་འབྱིན་པར་ཤོག་སྐུ་གསུང་
ཐུགས་ཀྱི་རྡོ་རྗེ་ཡི་གེ་གསུམ། །གངྒའའི་ཀླུང་གི་བྱེ་སྙེད་སངས་རྒྱས་ཀྱི། །གསང་བ་གསུམ་དང་དབྱེར་མེད་བསྒོམས་པ་ཡིས། །དེ་ལྟའི་སྐུ་མཆོག་འགྲུབ་པའི་རྒྱུར་འགྱུར་ཤོག་ཡེ་ཤེས་དགུག་གཞུག་མཆོད་དང་བསྟོད་པ་དང། །བཟླས་བརྗོད་ཕྲ་རགས་རྣལ་འབྱོར་
ལ་གནས་པའི། །ཏིང་འཛིན་རྣམས་ཀྱིས་ཉོན་མོངས་དྲུངས་ཕྱུང་ནས། །རྫོགས་པའི་རིམ་པའི་སྨིན་བྱེད་དུ་འགྱུར་ཤོག་གཞན་ཡང་སྦྱན་སྲེག་རལ་གྲི་འཁོར་ལོ་དང། །མིག་སྨན་རིལ་ལུ་བུམ་བཟང་ས་འོག་གི་དངོས་གྲུབ་ཞི་རྒྱས་དབང་དྲག་བཅས་པ་ཡང། །

[005A]༄༅། །བསྒྲུབས་ཏེ་བསྟན་པ་རིན་ཆེན་སྤེལ་བར་ཤོག་དེ་ལྟར་བསྐྱེད་པའི་རིམ་པ་ལེགས་བསྒོམས་ནས། །བདག་རྒྱུད་སྨིན་ནས་རྫོགས་པའི་རིམ་པ་མཆོག་བྱིན་རླབས་བཞི་ལྡན་ལེགས་པར་བསྒོམས་པ་ལས། །ཉོན་མོངས་གཡོ་བྱེད་མ་
ལུས་འཇོམས་པར་ཤོག་ཁ་སྦྱོར་ཉི་ཟླའི་འཕྲོ་འདུ་འབར་བ་ཡིས། །བགེགས་རིགས་སྟོང་ཕྲག་བརྒྱད་ཅུ་འཇོམས་བྱེད་པའི། །ཡེ་ཤེས་མེ་ལྕེ་རབ་ཏུ་འབར་བ་ལས། །དབེན་གསུམ་མཐར་ཕྱིན་སྐུ་མཆོག་འགྲུབ་པར་ཤོག་ས་བོན་རབ་ཏུ་འབར་བ་
བསྲེག་གསོ་བས། །ཐབས་དང་ཤེས་རབ་ཡོངས་སུ་དག་པ་ལས། །བདེ་ཆེན་བདག་ཉིད་དཔལ་ལྡན་འཁོར་ལོ་ཆེ། །ཟུང་འཇུག་གོ་འཕང་མངོན་དུ་འགྱུར་བར་ཤོག་དེ་ནས་ནམ་མཁའ་ཇི་སྲིད་འགྲོ་བ་ཡི། །རེ་བ་སྐོང་བྱེད་ཡིད་བཞིན་ནོར་བུ་དང། །དཔག་
བསམ་ཤིང་དང་བུམ་བཟང་ཇི་ལྟ་བར། །འགྱུར་བར་སངས་རྒྱས་ཀུན་གྱི་བྱིན་གྱིས་རློབས། ཞེས་དང། བཀྲ་ཤིས་ནི། ནམ་མཁའི་དབྱིངས་ཀུན་ཁྱབ་པའི་དཀྱིལ་འཁོར་བ། །བཀྲ་ཤིས་མེ་ཏོག་ཆར་འབེབས་དབྱངས་སྙན་སྒྲོག་ཀུན་ཏུ་དགེ་ལེགས་སྦྱིན་པར་
བྱེད་པ་ནི། །ཤེས་པར་གྱིས་ལ་ཡིད་བདེ་རབ་ཏུ་བསྐྱང། གང་གི་ཞབས་ཟུང་སྦྱི་བོར་རེག་པ་ལས། །ཉོན་མོངས་མི་ཤེས་རྒུད་པ་ཀུན་སེལ་ཞིང། །དངོས་གྲུབ་ཐམས་ཅད་བདེ་བླག་སྩོལ་མཛད་པ། །དཔལ་ལྡན་བླ་མ་རྣམས་ཀྱི་བཀྲ་ཤིས་ཤོག་སྟོང་ཕྲག་
བརྒྱད་ཅུ་བགེགས་ཀྱི་འཚེ་བ་ཀུན། །ཐལ་མོ་གཅིག་གིས་བརླག་པར་མཛད་པ་ཡི། །འཁོར་ལོ་ཆེན་པོ་བཅོ་བརྒྱད་ལྷ་ཚོགས་ཀྱིས། །དགེ་མཚན་མ་ལུས་ངེད་འདིར་ཆར་དུ་ཕོབ། །གསུམ་འདུལ་རྒྱུད་དང་བཤད་རྒྱུད་ཆ་མཐུན་རྒྱུད། །སངས་རྒྱས་ཀུན་

[005B] །དམ་པའི་ཆོས་དང་དགེ་ལེགས་ཅི་མཆིས་པ། །དེ་ཡིས་དེང་འདིར་མི་མཐུན་རྒུད་ཚོགས་ཆོམས། །འདི་ཉིད་ཉམས་སུ་བླངས་ལ་རིམ་གཉིས་ཀྱི། །གྲུབ་མཆོག་བརྙེས་དང་ལམ་ལ་ཞུགས་སོགས་ཀྱི། །དགེ་འདུན་དཀོན་
མཆོག་ཇི་སྙེད་མཆིས་པ་ཡིས། །བཀྲ་ཤིས་རྒྱ་མཚོ་བདག་བཅག་རྣམས་ལ་སྩོལ། །ནམ་མཁའི་ཁྱོན་ལྟར་ཡངས་པའི་ཕོ་བྲང་མཆོག། ཅེས་སོགས་བྱའོ། ཞེས་འཁོར་ལོ་ཆེན་པོ་འཆི་བདག་འཇོམས་པ་ལྷ་བཅོ་བརྒྱད་ཀྱི་དཀྱིལ་འཁོར་ཆེན་པོའི་བླ་བརྒྱུད་གསོལ་འདེབས། སྨོན་ལམ་ཤིས་བརྗོད་
དང་བཅས་པ་འདི་ནི་ཤངས་དགའ་ལྡན་བདེ་ཆེན་རབ་རྒྱས་གླིང་གི་རྡོ་རྗེ་སློབ་དཔོན་པ་དཀའ་བཅུ་མཁས་མཆོག་བཀྲ་ཤིས་ཀྱིས་བསྐུལ་བ་ལྟར་དཔལ་འཁོར་ལོ་ཆེན་པོའི་རྣལ་འབྱོར་པ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་དགེ་ཚུལ་བློ་བཟང་མཁས་མཆོག་གོ་བཀྲ་ཤིས་



﻿
[001A]༄༅། །བླ་མ་སྣ་ཚོགས་ཀྱི་བརྟན་བཞུགས་སྨོན་ཚིག་འཁྲུངས་རབས་རྣམས་ཆབས་གཅིག་ཏུ་བསྡེབས་པ་བཞུགས་

[001B] །ཨོཾ་སསྟི། སྲིད་དང་ཞི་བ་ཀུན་ལས་རྣམ་འངས་ཤིང། །སྟོབས་བཅུ་མི་འཇིགས་བཞི་ཡི་བདག་ཉིད་ཅན། །སྐྱོན་བྲལ་ཡོན་ཏན་ཀུན་རྫོགས་དཔལ་མངའ་བའི། །ཐུབ་དབང་ལྷ་ཡི་ལྷ་
དེས་དགེ་ལེགས་སྩོལ། །ཐུབ་བསྟན་འཛིན་མའི་ཁྱོན་ཀུན་གསལ་བྱའི་ཕྱིར། །སྐྱེས་རབས་ཕྲེང་བ་ཚར་དུ་དངར་བ་རྣམས། །སྙན་དངགས་སྙིམ་པ་ལེགས་བཤད་མེ་ཏོག་གིས། །ཡང་དག་བཀང་སྟེ་དེང་འདིར་
མཆོད་པར་བགྱི། །ཕྱག་སྟོང་མངའ་བ་ཡེ་ཤེས་རྡོ་རྗེ་ཡི། །མཐུ་སྟོབས་འཁོར་ལོའི་རྩིབས་ཀྱིས་ས་ཆེན་ཁྱོན། །ཡོངས་སུ་བསྒྱུར་ཚེ་ཆོས་ཀྱི་བློན་པོ་ཆེ། །བློ་གྲོས་མཆོག་ཏུ་མངའ་ལ་གསོལ་བ་འདེབས། །ལྷ་
སྔགས་རྣལ་འབྱོར་རོལ་པ་ཆེན་པོ་ཡིས། །མི་བསྲུང་སྡེ་བརྒྱད་དྲེགས་པ་ཟིལ་མནན་ནས། །མི་འགྱུར་མཆོག་གི་ཏིང་འཛིན་བཟང་མངའ་བ། །གྲུབ་བ་མཆོག་བརྙེས་ཁྱོད་ལ་གསོལ་བ་འདེབས། །མདོ་སྨད་

[002A]༄༅། །ས་ཡི་ཐིག་ལེར་རྒྱལ་བའི་བསྟན། །སྤེལ་མཛད་ཐར་པའི་ལམ་སྟོན་ས་མཁན་ཆེ། །རིམ་གཉིས་ཟབ་མོའི་དཔལ་ལ་དབང་འབྱོར་བའི། །བཀྲ་ཤིས་དཔལ་ལྡན་མགོན་པོར་གསོལ་བ་འདེབས།།
ནགས་ཁྲོད་དབེན་པར་ཟབ་མོའི་བསམ་གཏན་གྱིས། །ཉོན་མོངས་ཐ་རྒོད་གྱོང་པོ་ཡོངས་བཏུལ་ནས། །བདེ་སྟོང་ཟུང་འཇུག་གོ་འཕང་མཆོག་བརྙེས་པ། །རྣལ་འབྱོར་དབང་ཕྱུག་ཞབས་ལ་གསོལ་བ་འདེབས། །
འཆང་རྩོད་རྩོམ་དང་ཁྱད་པར་རྟེན་འབྲེལ་གྱི། །མན་ངག་སྣ་ཚོགས་བསྟན་པས་གདུལ་བྱ་ཡི། །ཕྱི་ནང་ཟུག་རྡུ་དྲུངས་ནས་འབྱིན་མཛད་པ། །མགོན་པོ་བློ་གྲོས་ཞབས་ལ་གསོལ་བ་འདེབས། །རིགས་ལམ་ཟབ་
མོས་ཕས་རྒོལ་རི་དྭགས་ཚོགས། །སྐྲག་མཛད་ཆོས་ཀྱི་སེངྒེའི་ང་རོ་ཡིས། །སྐལ་ལྡན་གདུལ་བྱའི་གཏི་མུག་ཉེར་སེལ་བ། །སངས་རྒྱས་འོང་ཟེར་ཞབས་ལ་གསོལ་བ་འདེབས། །བློ་བཟང་རིང་ལུགས་ལེགས་
པར་བཤད་པའི་ཚོགས། །སྤེལ་བས་རང་གཞན་དོན་གཉིས་ལྷུན་གྲུབ་ཅིང། །ཐུབ་པའི་ལུགས་བཟང་ཀུན་ནས་རྒྱས་མཛད་བ། །བསྟན་པའི་རྒྱལ་མཚན་ཞབས་ལ་གསོལ་བ་འདེབས། །མཐའ་བྲལ་དོན་ཀུན་

[002B] །ཤིང་རྟ་ཆེན་པོའི་ལུགས་བཟང་རྒྱས་མཛད་ཅིང། །ཟབ་ལམ་རྡོ་རྗེའི་རྣལ་འབྱོར་ལེགས་བརྙེས་པ། །ཀུན་དགའ་བསྟན་འཛིན་ཞབས་ལ་གསོལ་བ་འདེབས། །གཞོན་ནུའི་དུས་ནས་གཞུང་ལུགས་རྒྱ་མཚོ་ལ། །བློ་གྲོས་ལང་ཚོ་
ཡོངས་སུ་རྒྱས་པ་ཡིས། །ཆོས་ཀུན་དགའ་བའི་དཔལ་སྟེར་གྲགས་པའི་བསྟན། །འཛིན་མཛད་རྗེ་བཙུན་བླ་མར་གསོལ་བ་འདེབས། །མགོན་ཁྱོད་འཇིག་མེད་རྡོ་རྗེ་སེངྒེའི་ཁྲིར། །བསྐལ་བརྒྱར་གཡོ་མེད་བརྟན་བར་ལེགས་བཞུགས་ནས། །ཟབ་དང་རྒྱ་ཆེའི་
ཆོས་ཀྱི་བདུད་རྩིའི་ཆར། །གདུལ་བྱའི་ཞིང་སར་རྒྱུན་ཆད་མེད་བར་ཕོབས། །ཆོས་ཉིད་རྟེན་འབྲེལ་བསླུ་བ་མེད་པ་དང། །སངས་རྒྱས་བྱང་སེམས་རབ་འབྱམས་དཀྱིལ་འཁོར་ལྷ། །ཀུན་གྱིས་ཇི་ལྟར་སྨོན་པའི་རེ་བ་རྣམས། །བདེ་བླག་ཉིད་དུ་འགྲུབ་པའི་བཀྲ་
ཤིས་སྩོལ། ཞེས་ཉང་ཚང་ཧུ་ཐོག་ཐུའི་སྐྱེས་རབས་བརྟན་བཞུགས་དང་བཅས་པ་འདི་ནི་ཕྱག་མཛོད་བློ་བཟང་ཤེས་རབ་ཀྱིས་བསྐུལ་བ་ལྟར། ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སསྟི། བློ་བཟང་རྒྱལ་བ་གཉིས་པའི་རིང་ལུགས་ཆེ། །བསྟན་
པ་རིན་ཆེན་ལུང་རྟོགས་དཔལ་འབྱོར་གྱིས། །ལེགས་པར་སྤེལ་བའི་རྒྱལ་མཚན་འཛིན་མཁས་པ། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་མགོན་ཁྱོད་གཞུང་ལུགས་རྒྱ་མཚོའི་གནས་རྣམས་ལ། །ཐོས་བསམ་བསྒོམ་པའི་ལུས་སྟོབས་ཆེར་རྒྱས་
ཏེ༑༑ འཆད་དང་རྩོད་དང་རྩོམ་པའི་སེངྒེའི་སྒྲ། །ཀུན་ནས་ཆད་པ་མེད་པར་ཡང་དག་སྒྲོགས། །བསྟན་བསྲུང་རྒྱ་མཚོའི་ཚོགས་ཀྱིས་འཕྲིན་ལས་བཞིས། །བར་གཅོད་བདུད་སྡེའི་ཚོགས་རྣམས་ཀུན་བཅོམས་ནས། །ཇི་ལྟར་སྨོན་པའི་དོན་རྣམས་མ་ལུས་བ། །འབད་

[003A]༄༅། །པ་མེད་པར་ལྷུན་གྱིས་འགྲུབ་པར་མཛོད། ཅེས་སྐུ་སྐྱེ་བློ་བཟང་དཔལ་འབྱོར་རྒྱལ་མཚན་གྱི་རིང་འཚོའི་བརྟན་བཞུགས་གསོལ་འདེབས་འདི་ལྟ་བུ་ཞིག་དགོས་ཞེས་ཇ་སག་ཏཱ་ཆེན་པ་ཐུར་བཀྲ་ཤིས་ཚེ་རིང་དང། ཏཱ་བླ་མ་ཡེ་ཤེས་རབ་རྒྱས། དགེ་སློང་ཧུར་ཚན་ང་སོ་སངས་རྒྱས་
ཡེ་ཤེས། དགེ་སློང་དབུ་མཛད་སངས་རྒྱས་མཁས་གྲུབ། དགེ་སློང་མཆོད་དཔོན་པ་ཡེ་ཤེས་བསྙེན་སྒྲུབ་རྣམས་ནས་བསྐུལ་བ་ལྟར། ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སསྟི། གང་གི་མཁྱེན་རབ་ཀུན་གསལ་ཨཱ་དརཤར། །ཇི་སྙེད་ཆོས་ཚུལ་
སྣང་བྱེད་རབ་བཀྲ་བས། །འགྲོ་ཀུན་ཕན་བདེའི་འོད་བརྒྱས་གསལ་མཛད་པ། །མགོན་ཁྱོད་སྲིད་ཞིའི་གཙུག་ན་མངོན་པར་རྒྱལ། །ཟླ་ཤེལ་མཚན་བཟང་འཆང་བའི་འདབ་ལྡན་རྗེས། །རྨོངས་པའི་མུན་འཁྲིགས་བྱ་ལམ་གནས་པའི་ཚོགས། །དམ་ཆོས་བདུད་རྩིའི་རོ་
ཡིས་ཚི་མས་མཛད་པ། །རྒྱལ་སྲས་ཆེན་པོའི་ཞབས་ལ་གསོལ་བ་འདེབས། །སྦྲང་རྩིའི་རྒྱལ་མཚན་ཞིང་ནས་བདེ་བར་གཤེགས། །ཀླུ་ཡི་དབང་ཕྱུག་རྒྱལ་པོས་དབུགས་དབྱུང་བ། །ཉེར་སྩལ་ཡན་ལག་བཞི་ཡི་དཔུང་ལྡན་པ། །ས་སྐྱོང་དབང་ཕྱུག་བརྙེས་ལ་
གསོལ་བ་འདེབས། །བདག་འཛིན་བཙན་ཐབས་གཅོད་ཕྱིར་ཕུང་པོ་ལྔ། །ཐབས་ཤེས་ཟུང་འཇུག་ཟན་དུ་བསྐྱུར་བ་ཡིས། །རང་གཞན་དོན་གཉིས་ལྷུན་གྱིས་གྲུབ་མཛད་པ། །གྲུབ་བརྙེས་ཐོད་སྨྱོན་ཞབས་ལ་གསོལ་བ་འདེབས། །ཀུན་སྤང་གྲོང་ཁྱེར་ཉམས་དགར་ཟླ་
ཞུན་འགྲོས། །བཅུ་གཉིས་ཁྱིམ་དུ་རོལ་པའི་ལྷན་སྐྱེས་བདེས། །ཆོས་ཀུན་ཡོངས་སྔོམས་དཔལ་ལྡན་འབྲི་ཁུང་པ། །འཇིག་རྟེན་མགོན་པོའི་ཞབས་ལ་གསོལ་བ་འདེབས། །འཇམ་དཔལ་གཤིན་རྗེ་གཤེ་བོའི་ཏིང་འཛིན་གྱིས། །ཕྱི་ནང་སྣང་སྲིད་ཆོས་ཀུན་ཟིལ་

[003B] །མངོན་སྤྱོད་རྡོ་རྗེའི་མེ་ཡིས་བསྟན་དགྲའི་ཚོགས། །ཟིལ་གནོན་ཤཱཀྱ་འབུམ་ལ་གསོལ་བ་འདེབས། །སྟོབས་འཕྲོག་གདོང་བཞི་མཧཱ་ཀཱ་ལ་ཡིས། །རྣམ་བཞིའི་ལས་ཀྱིས་བཞེད་པའི་དོན་མཐའ་དག་སྒྲུབ་མཛད་མཐུ་སྟོབས་དབང་ཕྱུག་རྣལ་འབྱོར་ཆེ།།
ན་བཟའི་མཚན་ཅན་ཞབས་ལ་གསོལ་བ་འདེབས། །གཉིས་སྣང་སྤྲོས་པའི་སྣང་བ་མ་ལུས་པ། །ཆོས་དབྱིངས་ངང་དུ་ཟད་པའི་མཉམ་གཞག་ལས། །བཞེངས་པའི་རྗེས་ཐོབ་སྒྱུ་མའི་རྣམ་རོལ་ཅན། །དཔོན་སྒོམ་ཆོས་ཀྱི་རྡོ་རྗེར་གསོལ་བ་འདེབས། །གཞུང་ལུགས་
རབ་འབྱམས་མང་དུ་ཐོས་པའི་གནད། །རྣམ་དག་ལུང་དང་རིགས་པས་གདུལ་བྱ་ལ། །སྤེལ་བས་རང་གཞན་དོན་གཉིས་ལྷུན་འགྲུབ་པ། །ཀླུ་སྒྲུབ་རྒྱ་མཚོའི་ཞབས་ལ་གསོལ་བ་འདེབས། །འཆད་རྩོད་རྩོམ་པའི་ལུས་སྟོབས་རབ་རྒྱས་ཤིང། །རྒོལ་ངན་ཚར་གཅོད་
རིགས་པའི་མཆེ་སྡེར་ཅན། །རྣམ་མང་གཞུང་བརྒྱའི་ཚིག་དོན་སྨྲ་མཁས་པ། །བློ་བཟང་རབ་བརྟན་ཞབས་ལ་གསོལ་བ་འདེབས། །བྱང་ཕྱོགས་གདུལ་བྱའི་ཡིད་ཀྱི་ཆུ་གཏེར་ངོགས། །སྐུ་བཞིའི་སྦྲང་རྩིའི་བཅུད་བཞད་ལེགས་བཤད་འོད། །འགྱེད་མཁས་གྲུབ་དང་
སྨྲ་བའི་བཅུ་གཉིས་བདག་ངག་དབང་ཆོས་ཀྱི་རྒྱ་མཚོར་གསོལ་བ་འདེབས། །གཞོན་ནུའི་དུས་ནས་མཁས་པའི་བྱ་བ་གསུམ། །འབད་མེད་རང་གིར་བཟུང་ནས་གསེར་ཞུན་གྱི། །ཅོད་པན་འཆང་བའི་རིང་ལུགས་གསལ་མཛད་རྗེ། །བློ་བཟང་ཆོས་ཀྱི་ཉི་མར་གསོལ་
བ་འདེབས། །ཕན་བདེའི་འབྱུང་གནས་སངས་རྒྱས་བསྟན་པའི་དཔལ། །རྒྱས་མཛད་མཁས་པའི་དབང་ཕྱུག་ཁྱོད་ཀྱི་ཞབས། །འཇིགས་བྲལ་ནོར་བུའི་འོད་འབར་གདོང་ལྔའི་ཁྲིར། །མི་འགྱུར་རྡོ་རྗེའི་ཁམས་སུ་བརྟན་གྱུར་ཅིག་མདོ་སྔགས་ཆོས་ཚུལ་བདུད་རྩིའི་

[004A]༄༅། །ཆུ་ཀླུང་བརྒྱ། །རྣམ་དག་ལུང་དང་རིགས་པའི་ཟླ་ཚེས་ལས། །འབེབས་མཁས་བདེ་འབྱུང་དབང་པོ་ཁྱོད་ཀྱི་སྐུ། །རབ་བརྟན་འཕྲིན་ལས་ཕྱོགས་བཅུར་རྒྱས་གྱུར་ཅིག་དེ་ལྟར་སྨོན་པའི་དོན་རྣམས་མ་ལུས་པ། །ཇི་བཞིན་འགྲུབ་པའི་མཐུན་རྐྱེན་
མཐའ་དག་ཀྱང། །ལེགས་ལྡན་ནག་པོ་འཁོར་དང་བཅས་པ་ཡིས། །གཡེལ་བ་མེད་པར་རྟག་ཏུ་འགྲུབ་གྱུར་ཅིག་ཅེས་གསེར་ཞུན་ཅོད་པན་འཆང་བའི་རིང་ལུགས་གསལ་མཛད་ཐུའུ་ཀྭན་ཧུ་ཐོག་ཐུ་བློ་བཟང་ཆོས་ཀྱི་ཉི་མའི་འཁྲུངས་རབས་གསོལ་འདེབས་འདི་ནི་གང་གི་སློབ་མ་ཞབས་དྲུང་
བློ་བཟང་ཐུབ་བསྟན་ཉི་མ། ཐོ་ཡོན་མཐུ་སྟོབས་ཉི་མ། ཨེར་ཏེ་ནི་དར་ཁན་དབོན་པོ་དོན་གྲུབ་དབང་རྒྱལ་བཅས་ནས་བསྐུལ་བ་ལྟར་གཞུང་འགའ་ཞིག་དང་ལེགས་པར་སྦྱར་ཏེ། ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སསྟི། སྔོན་གོམས་ཚོགས་
གཉིས་མ་ལ་ཡ་ཀླུང་གི་དྲི་བཞོན་ལས་འོངས་ཕུན་ཚོགས་དྲི་བསུང་གིས་གདུལ་བྱའི་ཚ་གདུང་ཀུན་ནས་སེལ་མཛད་པ། །དགེ་འདུན་རྣམ་རྒྱལ་ཞབས་ལ་གསོལ་བ་འདེབས། །རྒྱལ་བ་གཉིས་པའི་རིང་ལུགས་དྲི་མ་མེད། །ལེགས་བཤད་ལུང་རིགས་བྱེ་
བས་སྤེལ་མཁས་པ། །འཆད་དང་རྩོམ་པའི་བསྟན་པའི་རྒྱལ་མཚན་འཛིན། །བློ་བཟང་བསྟན་འཛིན་ཞབས་ལ་གསོལ་བ་འདེབས། །ཐུབ་བསྟན་ལེགས་བཤད་ལུང་རིགས་སྣ་ཚོགས་པས། །སྤེལ་མཛད་གདུལ་བྱ་རྣམས་ཀྱི་སྐྱབས་གྱུར་པ། །ངེས་དོན་
ཆོས་ཀྱི་སྒྲ་དབྱངས་སྒྲོག་པ་པོ། །བློ་གྲོས་ཡར་འཕེལ་ཞབས་ལ་གསོལ་བ་འདེབས། །བྱང་ཆུབ་སེམས་ཀྱིས་ཐུགས་རྒྱུད་རབ་བརླན་ཞིང། །སྡེ་བརྒྱད་དྲེགས་པའི་ཚོགས་ཀྱིས་བཀའ་ནོད་པ། །ཚུལ་ཁྲིམས་རྣམ་དག་མངོན་ཤེས་ཐོགས་མེད་མངའ། །དོན་

[004B] །གཞོན་ནུའི་དུས་ནས་མདོ་སྔགས་གཞུང་ལུགས་གནད། །མང་ཐོས་ལུང་དང་རིགས་པའི་འོད་ཟེར་གྱིས། །རྨོངས་པའི་དྲ་བ་རྩད་ནས་འཇོམས་མཛད་པ། །བློ་བཟང་ཐུབ་བསྟན་རྒྱ་མཚོར་གསོལ་བ་འདེབས། །མགོན་
ཁྱོད་འཇིག་བྲལ་རྡོ་རྗེའི་ཁྲི་འཕང་ཆེར། །ཡུན་རིང་བགྲང་བྱའི་བར་དུ་བརྟན་བཞུགས་ནས། །ཟབ་དང་རྒྱ་ཆེའི་ཆོས་ཀྱི་བདུད་རྩིའི་ཆར། །རྒྱུན་ཆད་མེད་པར་དབབ་པར་མཛད་དུ་གསོལ། །ཐེག་ཆེན་ཆོས་ཀྱི་སྒྲ་དབྱེངས་ཟབ་མོའི་གཏམ། །བསྒྲགས་པས་ས་འདི་
སྐལ་བཟང་ཉེར་འཚོའི་གཞིར། །ལྷུན་གྱིས་འགྲུབ་པའི་དགའ་སྟོན་ཉེར་སྩལ་ཏེ། །ཐུབ་བསྟན་སྙིང་པོ་ཕྱོགས་བཅུར་རྒྱས་གྱུར་ཅིག་ཅེས་སྨར་ཁམས་ཞབས་དྲུང་བློ་བཟང་ཐུབ་བསྟན་རྒྱ་མཚོའི་སྐྱེས་རབས་གསོལ་འདེབས་འདི་ནི་བཀྲ་ཤིས་འཕེལ་རྒྱས་གླིང་གི་བླ་མ་ལས་སྣེ་འདུས་སྤྱི་
བཅས་ནས་བསྐུལ་བ་ལྟར། ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ། །དགེ་ལེགས་འཕེལ།།    ༈    །།ཨོཾ་སསྟི། མགོན་པོ་ཚེ་དང་ཡེ་ཤེས་མཆོག་སྩོལ་བ། །རྣམ་པར་རྒྱལ་མཚེ་སྦྱིན་འཁོར་ལོ་མ། །ལ་སོགས་བྱིན་རླབས་ནུས་པའི་བདེན་
མཐུ་ཡིས། །དཔལ་ལྡན་བླ་མའི་སྐུ་ཚེ་རབ་ཏུ་སྤེལ། །བློ་བཟང་རྒྱལ་བ་གཉིས་པའི་ཐུབ་པའི་བསྟན། །དགེ་ལེགས་ཀུན་གྱི་འབྱུང་གནས་ནོར་འཛིན་གཞིར། །སྤེལ་མཛད་མགོན་པོ་གང་གི་ཞབས་པདྨོ། །བསྐལ་པ་རྒྱ་མཚོའི་བར་དུ་རབ་བརྟན་ཤོག་ལེགས་
པར་བཤད་པའི་ཆོས་ཀྱི་སྒྲ་ཆེན་པོ། །ཡོངས་སུ་བསྒྲགས་པས་གདུལ་བྱ་མ་ལུས་པ། །བསོད་ནམས་ཡེ་ཤེས་རྒྱ་མཚོའི་བདུད་རྩི་ཡིས། །ཀུན་ཏུ་ཚིམ་པའི་སྐལ་བཟང་ཅིར་ཡང་སྩོལ། །ཕྱག་དྲུག་མགོན་པོ་ལ་སོགས་བསྲུང་མའི་ཚོགས། །ཀུན་གྱིས་ལས་བཞིའི་

[005A]༄༅། །འཕྲིན་ལས་རྒྱ་མཚོ་ཡིས། །ཇི་ལྟར་སྨོན་པའི་དོན་རྣམས་མ་ལུས་པ། །གེགས་མེད་འགྲུབ་པའི་སྟོང་གྲོགས་གཉན་པོ་མཛོད། །ཕྱོགས་དུས་ཀུན་ནས་ཤིས་པ་ཇི་སྙེད་དང། །རབ་འབྱམས་རྒྱལ་བ་རྒྱ་མཚོའི་བདེན་པའི་མཐུས། །མི་མཐུན་ཕྱོགས་
རྣམས་ཀུན་ལས་རབ་རྒྱལ་ཏེ། །ཕུན་ཚོགས་དཔལ་འབྱོར་རྒྱས་པའི་བཀྲ་ཤིས་ཤོག་ཅེས་ཆ་ཀན་བདེ་ཡང་ཆིའི་སྤྲུལ་སྐུ་བློ་བཟང་ཐུབ་བསྟན་དགེ་ལེགས་ཀྱི་བརྟན་བཞུགས་འདི་ནི་མཁར་ཆེན་བསོད་ནམས་པའི་ལིའི་ཤོག་དགའ་ལྡན་དར་རྒྱས་སྒྲུབ་གླིང་གི་བླ་མ་རབ་འབྱམས་པ་སྐལ་བཟང་
བསྟན་དར་དང་ཏཱ་བླ་མ། ལས་བྱེད་པ་རྣམས་དང་གྲྭ་རིགས་བགྲེས་གཞོན། སྦྱིན་བདག་ཧོར་ཆེན་ཏཱ་ཝང། ཨེ་བུ་འཆི་མེད་རྡོ་རྗེ། ཧོར་ཆེན་དར་ཧན་ཆིང་ཝང། ཇུན་ཝང་ཨུལ་ཆི་ཐེ་མུར་ཨེར་ཁེ་དཔལ་བེ། ལྷག་པར་སྦྱིན་བདག་གི་གཙོ་བོར་གྱུར་པ་ཧར་ཆེན་ཐུ་མེད་ཐུ་རུན་ཇ་སག་དར་ཧན་པའི་ལི་བསོད་ནམས་
དཔལ་འབྱོར། གོ་ཆོ་ཁ་ཨ་ཀ་དཔལ་འབྱོར། གོ་ཆོ་ཁ་ཨ་ཀ་ཚེ་འཕེལ། ཏཱ་ཨ་ཀ་དགེ་འདུན་སྐྱབས། ཨེལ་ཨ་ཀ་དཀོན་མཆོག་དཔལ་བཟང་སོགས་སེར་སྐྱ་ཐུན་མོང་ནས་དགེ་སློང་དབུ་མཛད་ངག་དབང་རྒྱ་མཚོ་མངགས་ཏེ་བསྐུལ་བ་ལྟར། ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་
བའོ༑༑    ༈    ༑༑ཨོཾ་སསྟི། བླ་མ་ཡི་དམ་སངས་རྒྱས་བྱང་སེམས་དང། །དཔའ་བོ་མཁའ་འགྲོ་ཆོས་སྐྱོང་བསྲུང་མའི་ཚོགས། །ཀུན་གྱིས་ཡིད་ལ་སྨོན་པའི་རེ་བ་རྣམས། །ཇི་ལྟར་སྨོན་པ་བཞིན་དུ་འགྲུབ་པར་མཛོད། །འཇམ་དཔལ་དབྱངས་ཀྱིས་མཚན་
བཟང་ཉེར་བརླབས་པ། །བློ་གྲོས་སྒྱུ་འཕྲུལ་རྡོ་རྗེའི་འོད་རྣོན་གྱིས། །འགྲོ་འདིའི་རྨོངས་མུན་སེལ་མཛད་གང་དེ་ཡི། །ཡང་སྲིད་རྨད་བྱུང་མྱུར་དུ་གསལ་གྱུར་ཅིག་ཇི་སྙེད་ཤེས་བྱའི་གནས་རྣམས་མ་ལུས་པ། །རབ་རྣོན་ཤེས་རབ་དྲ་བར་ཉེར་ཆུད་པའི། །འཆད་རྩོད་

[005B] །འགྲོ་ཀུན་རྣ་བར་སྒྲོག་པའི་དཔལ་གྱུར་ཅིག་ཅེས་པ་འདི་ནི་ཨམ་བན་ཅང་ཅུན་དབང་སངས་རྒྱས་རྡོ་རྗེ་དང་མེར་ཁན་ནོ་མོན་ཧན་ཚེ་དབང་རྡོ་རྗེ། མེར་ཁན་ཆོས་རྗེ་བསྟན་འཛིན་དབང་པོ། ཨེར་ཏེ་ནི་ཆེ་ཆེན་ཕྱག་མཛོད་དམ་ཆོས་རབ་རྒྱས། ཨེར་ཁེ་ཐོན་ཚེ་བརྟན་
རྡོ་རྗེ་སོགས་ནས་འདི་ལྟ་བུ་ཞིག་དགོས་ཞེས་བསྐུལ་བ་ལྟར། ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སསྟི། རྒྱལ་བའི་མཁྱེན་རབ་ཀུན་འདུས་འཇམ་པའི་དབྱངས། །འགྲོ་ལ་རྗེས་བརྩེའི་དུར་སྨྲིག་ཟློས་གར་མཁན། །རྒྱལ་བ་གཉིས་
པ་ཡབ་སྲས་བརྒྱུད་པར་བཅས། །ཀུན་གྱིས་དགེ་ལེགས་ཆར་ཆེན་དེང་འདིར་སྩོལ། །ངག་གི་དབང་ཕྱུག་མགྲིན་པར་རབ་འགྱིང་བའི། །གྲགས་སྙན་ཕྱོགས་ཀྱི་འཁོར་ལོའི་ཁྱོན་གང་བས། །ཐུབ་བསྟན་འདབ་བརྒྱ་ཡོངས་སུ་བཞད་མཛད་པ། །རྗེ་བཙུན་བླ་མའི་ཞབས་ལ་
གསོལ་བ་འདེབས། །ངག་དབང་ལྷ་མོའི་ལེགས་བཤད་དཔལ་འབྱོར་གྱིས། །བློ་གྲོས་ལྷུན་གྲུབ་མཐུ་ལས་རྒྱལ་བའི་བསྟན། །བློ་བཟང་གསུང་གསང་རབ་ཏུ་རྒྱས་མཛད་པ། །ཐུགས་རྗེའི་གཏེར་ཆེན་ཁྱོད་ལ་གསོལ་བ་འདེབས། །ངག་དབང་བློ་གྲོས་བཟང་པོས་
སྟོབས་བཅུ་པའི། །རིང་ལུགས་བསྟན་པའི་རྒྱལ་མཚན་སྲིད་པའི་རྩེར། །བསྒྲེང་བས་གདུལ་བྱའི་དོན་གཉིས་མཆོག་མངའ་བའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཚེ་དང་ཡེ་ཤེས་མཆོག་སྩོལ་མགོན་པོ་ཡིས། །འཆི་མེད་བདུད་རྩིའི་རྒྱུན་བཟང་
རྟག་ཕབ་ནས། །སྐྱེས་ཆེན་འདི་ཡི་སྐུ་ཚེ་བསྐལ་བརྒྱའི་བར། །རབ་ཏུ་སྤེལ་བའི་དྲང་སྲོང་བདེན་ཆེན་སྩོལ། །ཆོས་ཀྱི་ཁྲི་འཕང་མཐོན་པོར་ལེགས་བཞུགས་ནས། །གདུལ་བྱ་རྣམས་ཀྱི་སྐལ་བ་ཇི་ལྟ་བར། །ལེགས་བཤད་བདུད་རྩིའི་བགོ་སྐལ་ཉེར་སྩལ་ཏེ། །ས་

[006A]༄༅། །བཅུ་ལམ་ལྔའི་འབྲས་བུ་བཞད་པར་མཛོད། །ཞྭ་སེར་རིང་ལུགས་སྣང་བྱེད་མཆོག་གི་འོད། །ཀུན་ནས་སྤྲོས་པས་ཉོན་མོངས་སྨག་རུམ་མུན། །ཀུན་གསལ་ཆོས་ཀྱི་དབྱིངས་དང་ཟུང་འཇུག་པའི། །བདེ་སྟོང་ལོངས་སྤྱོད་རྫོགས་པ་ཡང་དག་སྟོན།།
རྒྱལ་བསྟན་བསྲུང་མཛད་མཐུ་ལྡན་མ་ལུས་པས། །ལས་བཞིའི་འཕྲིན་ལས་ཡེ་ཤེས་མེ་ཆེན་གྱིས། །ནག་ཕྱོགས་བདུད་སྡེའི་བུད་ཤིང་ཀུན་བསྲེགས་ནས། །བཞེད་དོན་ཀུན་འགྲུབ་བཀྲ་ཤིས་རྒྱ་མཚོ་སྩོལ། །གང་དུ་སྤྱོད་པའི་ཡུལ་ཕྱོགས་མཐའ་དག་དང།། །
ས་སྐྱོང་སྦྱིན་བདག་འཁོར་དང་བཅས་པ་རྣམས། །ཚེ་བསོད་དཔལ་འབྱོར་ལོངས་སྤྱོད་མ་ལུས་པ། །ཡར་ངོའི་ཟླ་དང་དབྱར་གྱི་མཚོ་བཞིན་སྤེལ། ཞེས་པ་འདི་ནི་ཨ་བ་ཁ་ཇ་སག་པའི་སེ་རྟག་བརྟན་ཕུན་ཚོགས་ཤོག་ནས། དགོན་དགེ་འཕེལ་གླིང་གི་བླ་མ་ཞབས་དྲུང་པཎྜི་ཏ་ཧུ་
ཐོག་ཐུའི་སྐྱེས་རབས་གསོལ་འདེབས་འདི་ལྟ་བུ་ཞིག་དགོས་ཞེས་ཏཱ་བླ་མ་ངག་དབང་དཔལ་འབྱོར་སོགས་གྲྭ་རིགས་ཐུན་མོང་ནས་བསྐུལ་བ་ལྟར། ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་བ་ནི་གསོལ་དཔོན་བློ་བཟང་མཁས་མཆོག་གོ།    ༈    །།
ཨོཾ་སསྟི། ཚེ་དང་ཡེ་ཤེས་མཐའ་ཡས་མགོན་པོ་ཡིས། །འཆི་མེད་བདུད་རྩིའི་ཆར་ཆེན་རྟག་ཕོབ་ལ། །གང་འདིའི་སྐུ་ཚེ་མཛད་པ་འཕྲིན་ལས་རྣམས། །ཡར་ངོའི་ཟླ་ལྟར་འཕེལ་བའི་དངོས་གྲུབ་སྩོལ། །བློ་བཟང་རྒྱལ་བ་གཉིས་པའི་རིང་ལུགས་ཀྱི། །
ལེགས་བཤད་འཆད་རྩོད་རྩོམ་པའི་དཔལ་ལྡན་པ། །གང་གི་བསྟན་པ་འཛིན་མཛད་སྐྱེས་བུ་གང། །མི་འགྱུར་རྡོ་རྗེའི་ཁྲི་ལ་རྟག་བརྟན་ཤོག་འཕྲིན་ལས་གདུགས་དཀར་འཛིན་མའི་ཁྱོན་ཡངས་པོར། །ཁྱབ་པས་ཕན་བདེའི་སྣང་བརྟག་བཞད་ཅིང།།

[006B] །བྱང་ཆུབ་སྙིང་པོའི་ས་ལ་ཡོངས་རེག་ཤོག་བསྟེན་ཅིང་བསྒྲུབ་པའི་ཆོས་བསྲུང་ཐམས་ཅད་ཀྱིས། །སྨོན་པའི་དོན་ལ་ཉེ་བར་འཚེ་བའི་གེགས། །མ་ལུས་ཚར་ཆོད་འཕྲིན་ལས་རྣམ་བཞི་ཡིས། །བཞེད་དོན་མ་ལུས་
ཐོགས་མེད་འགྲུབ་པར་མཛོད། །ཇི་སྙེད་ཆོས་ཚུལ་ཀུན་ལ་གནས་པ་ཡི། །སྙིང་པོའི་མཆོག་གྱུར་ཤིས་པའི་ལྷ་ཡི་རྔ། །སྒྲོག་དང་ལྷན་ཅིག་འཆི་མེད་མནྡ་རའི། །རྒྱུན་བཟང་ལེགས་འཁྲིགས་ཀུན་ཏུ་དགེ་གྱུར་ཅིག། ཅེས་ཁལ་ཁ་གབས་རུ་ཇ་སག་ཐུ་རྒྱལ་པོའི་ཁུ་
བོ་ཅིན་ཏི་མུ་ནི་ཨེར་ཏེ་ནི་ཚེ་ཆེན་ནོ་ཡོན་མཁན་པོ་མིར་མཁན་པཎྜི་ཏ་ཁུ་ཐོག་ཐུ་བློ་བཟང་དཔལ་ལྡན་བསྟན་འཛིན་གྱི་རིང་འཚོའི་སྨོན་ཚིག་འདི་ནི། ཇ་སག་ཐུ་རྒྱལ་པོའི་ཚ་བོ་ཨེར་ཏེ་ནི་ཐོན་བློ་བཟང་ཚེ་རིང། ཇའི་སང་ནང་སོ་བསྟན་དར། མཆོད་དཔོན་པ་བློ་བཟང་རྒྱ་མཚོ། དབུ་མཛད་ཡེ་ཤེས་རྒྱ་མཚོ་
གཉེར་བ་བློ་བཟང་རྡོ་རྗེ། ཁྱཱ་བསོད་ནམས་རྡོ་རྗེ། ཇ་སག་ཐུ་རྒྱལ་པོའི་ཨེལ་མག་ཁེ་སྦེའི་ཇ་སག་གི་ཚ་བོ་ཐོན་སྒྲ་དབྱངས་དབུ་མཛད་བློ་བཟང་བསམ་འགྲུབ། ཐུ་ཤེ་ཡེ་གུང་བསོད་ནམས་རྡོ་རྗེའི་ཤོག་དགེ་སློང་དཔལ་ལྡན་དར་རྒྱས། ཐོན་དབུ་མཛད་བློ་བཟང་བཀྲ་ཤིས། གུང་ལྷ་ཆེན་སྲུང་
གི་ཤོག་ཏཱ་བླ་མ་ཡེ་ཤེས་རྒྱ་མཚོ། ཇ་སག་ཨུ་པ་ཤིའི་ཤོག་དེ་མ་ཆི་ཡེ་ཤེས་རྡོ་རྗེ། ཇ་སག་བཀྲ་ཤིས་ཚེ་རིང་གི་ཤོག་ཧུར་ཚ་ནང་སོ་སངས་རྒྱས་ཡེ་ཤེས། དབུ་མཛད་བློ་བཟང་དཔལ་འབྱོར་སོགས་ཀྱིས་བསྐུལ་བ་ལྟར། ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་
སྦྱར་བའི་ཡི་གེ་པ་ནི་གསོལ་དཔོན་བློ་བཟང་མཁས་མཆོག་གོ་དགེ་ལེགས་འཕེལ།།    ༈    །།ཐུབ་བསྟན་སྙིང་པོ་བློ་བཟང་རིང་ལུགས་ཆེ། །ཕྱོགས་བརྒྱར་སྤེལ་བའི་འཕྲིན་ལས་འོད་སྟོང་ཅན། །འཆད་རྩོད་རྩོམ་པའི་སྣང་བ་འགྱེད་མཁས་པ།།

[007A]༄༅། །རྗེ་བཙུན་བླ་མའི་ཞབས་ལ་གསོལ་བ་འདེབས། ཞེས་པ་འདི་ནི་གཞུང་བརྒྱ་སྨྲ་བ་ངག་དབང་རབ་རྒྱས་ཀྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སྭ་སྟི། རྣམ་འདྲེན་ཐུགས་སྲས་ཞི་བའི་
བློ་གྲོས་དང། །རྣམ་དག་འོད་གསལ་རབ་བརྙེས་ཞི་བའི་དབྱངས། །སུམ་རྩེན་གནས་སུ་རོལ་པའི་སྤྲིན་འཕྲེང་མ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །བོད་ཡུལ་རྨོངས་བའི་མུན་སེལ་སམྦྷོཊ། །གྲུབ་པ་མཆོག་བརྙེས་གཡུཊ་
སྙིང་པོའི་ཞབས། །རྒྱལ་སྲས་ཆེན་པོ་རིན་ཆེན་གསལ་བ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྒྱལ་བ་གཉིས་པའི་སྲས་མཆོག་གྲགས་པའི་མཚན། །མཁས་དང་གྲུབ་པའི་མཆོག་བརྙེས་འཇིགས་མེད་ཞབས། །དཔལ་ལྡན་
བླ་མ་ཟླ་བ་རྒྱལ་མཚན་ལ། །གསོལ་བ་འདེབས་སོ་བདག་སོ་བདག་རྒྱུད་བྱིན་གྱིས་རློབས། །མཁས་པའི་དབང་ཕྱུག་ཡོན་ཏན་རྒྱ་མཚོ་དང། །རླུང་སེམས་དབང་བསྒྱུར་རྒྱལ་བ་རྒྱ་མཚོའི་ཞབས། །མཁས་གྲུབ་ཆེན་པོ་མདོ་རྒྱུད་རྒྱ་མཚོ་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །ངག་གི་དབང་ཕྱུག་བསོད་ནམས་རྒྱ་མཚོ་དང། །ཁྱད་པར་སྙིགས་དུས་རྒྱལ་བསྟན་གསལ་མཛད་ཆེ། །ངག་དབང་འཇམ་དབྱངས་བསྟན་འཛིན་རྒྱ་མཚོ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས་
གཞན་ཡང་ཞིང་འདིར་སྐུ་ཡི་བཀོད་པ་ནི། །མཁས་དང་གྲུབ་བརྙེས་ས་སྐྱོང་ལ་སོགས་པ། །བཅུ་ཕྲག་བཞི་ཡིས་རྣམ་པར་རོལ་རྣམས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མགོན་ཁྱོད་འཇམ་མགོན་རྒྱལ་བ་གཉིས་པ་

[007B] ༑མདོ་སྔགས་བསྟན་པའི་སྒྲོན་མེ་རབ་འཛིན་ཅིང། །གདུལ་བྱ་རྣམས་ཀྱི་རེ་བ་སྐོང་བའི་ཕྱིར། །བསྐལ་བ་རྒྱ་མཚོའི་བར་དུ་བརྟན་པར་བཞུགས། །མཁས་བཙུན་བཟང་པོའི་རྣམ་ཐར་དྲི་མེད་མཁར། །འཆད་རྩོད་རྩོམ་པའི་ཆུ་ཡི་ཁུར་འཁྲིགས་ཏེ་
ལེགས་བཤད་དབྱར་རྔ་དལ་གྱིས་རྒོད་པ་དང། །ལྷན་ཅིག་དམ་ཆོས་ཆར་ཆེན་རྒྱུན་མར་ཕོབ། །དེ་ལྟར་གསོལ་བཏབ་བདེན་པའི་ཤིས་པའི་དབྱངས། །མཆོག་གི་རབ་སྤུད་འཆི་མེད་མནྔ་རའི། །ཆུན་པོ་གཡུར་དུ་ཟ་བའི་ངོ་མཚར་བརྒྱ། །ཀུན་ནས་འབར་
བའི་བཀྲ་ཤིས་ཡོངས་ཁྱབ་ཤོག།  ཅེས་རྒྱལ་བརྟན་གསལ་མཛད་སྟོང་འཁོར་སྤྲུལ་པའི་སྐུ་ངག་དབང་འཇམ་དབྱངས་བསྟན་འཛིན་རྒྱ་མཚོའི་འཁྲུངས་རབས་གསོལ་འདེབས་འདི་ནི་གང་གི་མཛེད་པ་དགེ་སློང་བློ་བཟང་བློ་གོས་དང་བྱམས་པ་འབུམ་གླིང་པ་སྐུ་སྐྱེ་བློ་བཟང་བསྟན་སྐྱོང། བཀའ་བཅུ་ངག་དབང་
བསྟན་འཛིན་བཅས་ཀྱིས་ནན་གྱིས་བསྐུལ་བའི་དོར། ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ། །དགེ་ལེགས་འཕེལ།།     ༈    །།ཨོཾ་སྭ་སྟི། ཚེ་དང་ཡེ་ཤེས་དཔག་མེད་མགོན་པོ་དང། །ཡིད་བཞིན་འཁོར་ལོ་གཙུག་ཏོར་རྣམ་རྒྱལ་མ། །ཚེ་བདག་ཡེ་
ཤེས་མགོན་པོ་ལ་སོགས་པས། །འཆི་མེད་ཚེ་ཡི་ཆར་ཆེན་དེང་འདིར་ཕོབས། །བཤད་སྒྲུབ་ལེགས་བཤད་རིན་ཆེན་དུ་མའི་གཏེར། །གང་གི་ཐུགས་ཀྱི་བུམ་བཟང་ཡོངས་བལྟམས་པའི། །དམ་ཆོས་འདོད་དགུའི་ཆོས་ཀྱི་དཔལ་ཆེན་པོ། །སྐལ་
བཟང་འགྲོ་ལ་རབ་ཏུ་རྒྱས་མཛད་རྒྱལ། །མགོན་ཁྱོད་ཉི་བུའི་གཡུལ་ལས་རྣམ་རྒྱལ་བའི། །རྡོ་རྗེའི་སྲོག་གི་ཀ་བ་ཉེར་ཚུགས་ཏེ། །ཡུན་རིང་བགྲང་བྱར་གདུལ་བྱའི་ཚོགས་རྣམས་ལ། །བཤད་དང་སྒྲུབ་པའི་དགའ་སྟོན་ཅིར་ཡང་སྩོལ། །ཕྱག་དྲུག་

[008A]༄༅། །མགོན་པོ་ལས་ཀྱི་གཤིན་རྗེ་དང། །ཚངས་པ་རྒྱལ་ཆེན་ཁམས་གསུམ་བདུད་འདུལ་སོགས། །མཐུ་ལྡན་སྲུང་མ་རྣམས་ཀྱིས་དམ་པ་འདིའི། །བཞེད་དོན་འཕྲིན་ལས་མ་ལུས་ལྷུན་གྱིས་སྒྲུབས། །བདག་ཅག་དེང་ནས་ཚེ་
རབས་ཐམས་ཅད་དུ། །ཁྱོད་ཀྱིས་དགྱེས་བཞིན་རྗེས་སུ་བཟུང་བ་ལས། །ས་བཅུ་ལམ་ལྔའི་བགྲོད་པ་མཐར་ཕྱིན་ཏེ། །ཟུང་འཇུག་སྐུ་བཞིའི་གོ་འཕང་མྱུར་ཐོབ་ཤོག་ཕྱོགས་དུས་ཀུན་ན་བཀྲ་ཤིས་དགེ་མཚན་གྱིས། །དཔལ་དང་ལེགས་
ཚོགས་ཇི་སྙེད་མཆིས་པ་དེས། །དེང་འདིར་བདེ་ལེགས་ཕུན་སུམ་ཚོགས་པ་ཡི། །ཕན་དང་བདེ་བའི་དགའ་ཆེལ་བཞད་གྱུར་ཅིག་བླ་མ་ཡི་དམ་སངས་རྒྱས་བྱང་སེམས་དང། །དཔའ་བོ་མཁའ་འགྲོ་དམ་ཅན་བསྟན་བསྲུང་ཚོགས། །ལྷ་དང་
དྲང་སྲོང་རིག་འཛིན་བདེན་པའི་མཐུས། །བསམ་དོན་གེགས་མེད་ལྷུན་གྲུབ་བཀྲ་ཤིས་སྩོལ།  ཞེས་ཞབས་དྲུང་པཎྜི་ཏ་བསྐལ་བཟང་རབ་རྒྱས་ཀྱི་རིང་འཚོའི་གསོལ་འདེབས་འདི་ནི་གང་གི་གྲྭ་རིགས་རབ་འབྱམས་བསྐལ་བཟང་ཤེས་རབ་དང། ཐོན་བསམ་འགྲུབ། དབུ་མཛད་
ཆོས་དཔལ་བཟང་པོ་སོགས་ཀྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།     ༈    །།ཨོཾ་སྭ་སྟི། དཀོན་མཆོག་རིན་ཆེན་རྣམ་གསུམ་བྱིན་རླབས་དང། །ལྷ་དང་སྲུང་མའི་འཕྲིན་ལས་རྣམ་བཞི་ཡིས། །ཞི་བར་
གཤེགས་པ་བསྟན་པ་རྒྱ་མཚོ་ཆེ། །ཡང་སྲིད་འཁྲུལ་བྲལ་མྱུར་དུ་གསལ་གྱུར་ཅིག་བསླབ་གསུམ་ལུང་རྟོགས་རྒྱན་གྱིས་རབ་མཛེས་ཤིང། །འཆད་རྩོད་རྩོམ་དང་སྒྲུབ་པའི་འཕྲིན་ལས་ཀྱིས། །རྒྱལ་བའི་བསྟན་ལ་བྱ་བ་ཆེར་བྱས་ཏེ། །འགྲོ་

[008B]བསྟེན་ཅིང་སྒྲུབས་པའི་ཆོས་སྲུངས་ཐམས་ཅད་ཀྱིས། །ཡིད་ལ་ཇི་ལྟར་སྨོན་པའི་དོན་ཐམས་ཅད། །མ་ལུས་ཐོགས་པ་མེད་པར་རབ་སྒྲུབས་ཏེ། །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་པར་མཛེད།།
 ཅེས་གཙང་སྐུ་སྐྱེ་བསྟན་བརྒྱ་མཚོའི་སྐྱེ་སྲིད་གསལ་ཐབས་འདི་ནི་གུ་ཤྲཱི་བསྟན་འཛིན་ཆོས་ཀྱི་རྒྱལ་པོའི་གདུང་བརྒྱུད་དྲི་མ་མེད་པ་དང་སྟོབས་ཀྱིས་མངོན་པར་འཕགས་པ་མཚོ་སྔོན་ཇུན་དབང་ངག་དབང་དར་རྒྱས་ནས་བསྐུལ་མ་མཛད་པ་ལྟར། ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།། །།།
   ༈    དཔག་ཡས་ཚེ་དང་ཡེ་ཤེས་མཆོག་སྩོལ་བའི། །འཆི་མེད་རྔ་སྒུའི་དཀྱིལ་འཁོར་ལྷ་ཚོགས་དང། །ལྷ་དང་དྲང་སྲོང་གྲུབ་པའི་བདེན་ཆེན་གྱིས། །རྟག་ཏུ་དགེ་དང་ཤིས་པའི་ཆར་ཆེན་ཕོབས། །ངག་དབང་ལྷ་མོའི་མཁྱེན་རབ་བསིལ་སྦྱིན་འབུམ།།
མཐའ་ཡས་དགེ་འདུན་ཀུན་དའི་གཉེན་གཅིག་པུར། །སྦྲོ་མཁས་ཟླ་བ་གཞོན་ནུ་ཁྱོད་ཉིད་བཅས། །ཕྲག་པའི་རི་དྭགས་མཚན་མ་འཛིན་ཁྱོད་རྒྱལ། །ཁྱོད་ཉིད་སྔོན་གྱི་བསྐལ་པ་དཔག་མེད་ནས། །འཇམ་པའི་དབྱངས་ཀྱིས་རྗེས་སུ་བཟུང་བའི་མཐུས།།
འཕགས་པའི་ཡུལ་དང་ཁ་བ་ཅན་གྱི་ལྗོངས། །གྲུབ་བརྙེས་དུ་མའི་རྣམ་པར་རོལ་ལ་འདུད། །འཕྲོག་བྱེད་བརྒྱད་ཀྱི་དཔུང་པ་ལ་བཏེག་པའི། །རིན་ཆེན་ཁྲི་སྟེང་མི་ཕྱེད་སྐྱིལ་ཀྲུང་གིས། །རྡོ་རྗེའི་ཁམས་སུ་རྟག་ཏུ་བརྟན་བཞུགས་ནས། །ཟབ་དང་
རྒྱ་ཆེའི་ཆོས་ཀྱི་འཁོར་ལོ་བསྐོར། །གནས་སྐབས་བསམ་དོན་མ་ལུས་ཀུན་འགྲུབ་ཅིང། །ཕན་དང་བདེ་བའི་པད་ཚལ་རྣམ་པར་བཞད། །ཞྭ་སེར་རིང་ལུགས་ཕྱོགས་བཅུར་དར་བ་སོགས། །ཡིད་ལ་སྨོན་པའི་དོན་ཀུན་འགྲུབ་པར་མཛོད། །ཕྱག་

[009A]༄༅། །དྲུག་ཆོས་རྒྱལ་འདོད་ཁམས་དབང་མོ་དང། །རྣམ་མང་ཐོས་སྲས་ལ་སོགས་མཐུ་ལྡན་པའི། །དམ་ཅན་སྲུང་མ་རྣམས་ཀྱི་འཕྲིན་ལས་ཆེས། །བར་གཅོད་ཀུན་སོལ་མཐུན་པའི་རྐྱེན་རྣམས་སྒྲུབས། །མཆོག་དང་མཐུན་མོང་
དངོས་གྲུབ་མ་ལུས་པ། །སྩོལ་མཛད་དཀྱིལ་འཁོར་ལྷ་ཚོགས་འཁོར་ལོ་ཆེ། །རྣམ་བ་ཀུན་ཏུ་དགེ་བའི་བཀྲ་ཤིས་པའི། །ཕུན་ཚོགས་འདོད་དགུའི་དཔལ་ལ་རོལ་བར་ཤོག།  །ཅེས་གཡེར་གཤོང་སྤྲུལ་བའི་སྐུ་ཨེར་ཏེ་ནི་པཎྜི་ཏ་ཁོ་ཐོག་ཐུ་མཁན་བོ་དག་
དབང་དགེ་འདུན་ཟླ་བ་གྲགས་པའི་གསོལ་འདེབས་འདི་ནི། གུ་ཤྲཱི་བསྟན་འཛིན་ཆོས་ཀྱི་རྒྱལ་པོའི་གདུང་བརྒྱུད་དྲི་མ་མེད་པ་དད་སྟོབས་ཀྱིས་མངོན་པར་འཕགས་པ་མཚོ་སྔོན་ཇུན་དབང་ངག་དབང་དར་རྒྱས་ནས་བསྐུལ་མ་མཛད་པ་ལྟར། ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་
བའོ༑༑     ༈    ༑༑ཨོཾ་སྭ་སྟི། བདེ་ལྡན་ཞིད་མགོན་བུམ་བཟང་ལས་སྩལ་བཅུད། །ཕྱོགས་ལས་རྣམ་རྒྱལ་ཤིས་པའི་གླུ་དབྱངས་དང། །ལྷན་ཅིག་བདེན་ཆེན་ཉེར་སྩོལ་དཀྱིལ་འཁོར་ལྷས། །མགོན་འདིའི་སྐུ་ཚེ་བསྐལ་པ་རྒྱའི་
བར་དུ་སྤེལ། །དགེ་འདུན་འཕྲིན་ལས་རབ་རྒྱས་བླ་མ་མཆོག། །འཇིགས་བྲལ་གདོང་ལྔས་བཏེག་པའི་རིན་ཆེན་ཁྲིར། །ཞབས་ཟུང་མི་འགྱུར་རྡོ་རྗེ་ལྟར་བརྟན་ཅིང། །འཕྲིན་ལས་འཇུག་པ་མཁའ་དང་མཉམ་འགྱུར་ཤོག། མོས་ལྡན་
གདུལ་བྱས་གསོལ་བཏབ་བདེན་པ་དང། །ཚེ་སྦྱིན་ལྷ་ཚོགས་བྱིན་ཆེན་ཟབ་མོའི་དཔལ། །བསྟན་བསྲུང་རྒྱ་མཚོའི་འཕྲིན་ལས་ཟུང་འཇུག་མཐུས། །མགོན་ཁྱོད་བསྐལ་བརྒྱའི་བར་དུ་ཞབས་བརྟན་ཤོག་ཕན་བདེའི་གཉེན་གཅིག་

[009B] །ཁམས་དང་བསམ་བ་ཇི་བཞིན་བདག་ཅག་ལ། །ལེགས་པར་སྩལ་བས་དོན་གཉིས་ལྷུན་གྲུབ་པའི། །དགའ་སྟོན་རྒྱུན་ཆད་མེད་པར་འཕེལ་བར་མཛོད། །ཀུན་གསལ་ངོགས་ཁྱབ་བླ་མ་ཡི་དམ་ལྷ། །དཔའ་བོ་མཁའ་
འགྲོ་ཆོས་སྐྱོང་སྲུང་མའི་ཚོགས། །ཀུན་གྱི་བཀྲ་ཤིས་བདེན་པའི་ཤིས་པ་ཡིས། །ཕྱོགས་དུས་གནས་སྐབས་ཀུན་ཏུ་དགེ་གྱུར་ཅིག།  ཅེས་རྣལ་འབྱོར་གྱི་དབང་ཕྱུག་ཆེན་པོ་རོང་བོ་སྐལ་ལྡན་རྒྱ་མཚོའི་ཡང་སྤྲུལ་མཚུངས་མེད་ཆོས་ཀྱི་རྗེ་རོང་བོ་ནོ་མོན་ཁང་དགེ་འདུན་འཕྲིན་ལས་
རབ་རྒྱས་ཀྱི་བརྟན་བཞུགས་འདི་ནི་གང་གི་མཛོད་པ་རབ་འབྱམས་པ་དོན་གྲུབ་རྒྱ་མཚོ་དང། རབ་འབྱམས་པ་བློ་བཟང་ཚུལ་ཁྲིམས་གཉིས་ཀྱིས་བསྐུལ་བ་ལྟར། ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།སྦབས་པའི་བརྟུལ་ཞུགས་བསླབ་གསུམ་
ཟུང་འཇུག་ཆེས། །མཁས་བཙུན་བཟང་སྟོན་བློ་བཟང་ཡེ་ཤེས་སུ། ་རྒྱལ་བ་གཉིས་པའི་མདོ་སྔགས་ཆོས་ཚུལ་གྱི། །གནད་རྣམས་གསལ་མཛད་དཔལ་ལྡན་ཡེ་ཤེས་སུ། ་མགོན་ཁྱོད་འཇིགས་བྲལ་སེང་ཆེན་རྡོ་རྗེའི་ཁྲིར། །ཟུང་འཇུག་
སྐུ་བཞིའི་ངོ་བོར་རྟག་བཞུགས་ནས། །ཟབ་རྒྱས་ཆོས་ཀྱི་བདུད་རྩིས་བདག་ཅག་ལ། །ཕན་དང་བདེ་བའི་སྣང་བ་རབ་བཞད་མཛོད།  ཅེས་བ་འདི་ནི་རོང་སྟོན་སྐལ་ལྡན་རྒྱ་མཚོས་མཛད་པའི་པཎ་ཆེན་ཐམས་ཅད་མཁྱེན་བ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་
འཁྲུངས་རབས་གསོལ་འདེབས་ཀྱི་ཁ་སྐོངས་སུ་མཚུངས་མེད་ཆོས་ཀྱི་རེ་རོང་པོ་ནོ་མོན་ཁང་དགེ་འདུན་འཕྲིན་ལས་རབ་རྒྱས་ཀྱིས་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སྭ་སྟི། ཚེ་དང་ཡེ་ཤེས་མཆོག་སྩོལ་མགོན་

[010A]༄༅། །པོ་དང། །ཕྱག་དྲུག་ཆོས་རྒྱལ་འདོད་ཁམས་དབང་མོ་སོགས། །ཀུན་གྱིས་ཇི་ལྟར་སྨོན་པའི་དོན་ཐམས་ཅད། །བདེ་བླག་གཉིད་དུ་འགྲུབ་པའི་བཀྲ་ཤིས་སྩོལ། །བློ་བཟང་མཁྱེན་རབ་ཆུ་གཏེར་ཡངས་པ་ལས། །འཇམ་པའི་
དབྱངས་ཀྱི་བློ་གྲོས་འདབ་བརྒྱ་བས། །སྐལ་ལྡན་གདུལ་བྱའི་ཚོགས་རྣམས་ལེགས་བཤད་ཀྱི། །སྦྲང་རྩིས་ཚིམས་མཛད་མགོན་ཁྱོད་ཞབས་བརྟན་ཤོག་ཟབ་གསང་དམ་པའི་ཆོས་ཀྱི་བདུད་རྩིའི་ཆར། །ཕབས་པས་སྙིགས་དུས་འགྲོ་
བའི་ཚོགས་རྣམས་ལ། །ས་བཅུ་ལམ་ལྔའི་རིམ་པ་ལ་སོགས་པའི། །རྟོགས་པ་མཐའ་དག་སྐྱེ་བའི་དགའ་སྟོན་སྩོལ། །དེ་ཡི་མཐུ་ལས་བདག་ཅག་དད་ལྡན་རྣམས། །རྡོ་རྗེ་འཆང་དབང་གོ་འཕང་མ་ཐོབ་བར། །དེ་སྲིད་དཔལ་ལྡན་བླ་མས་
རྗེས་འཛིན་ཅིང། །གསུང་གི་བདུད་རྩི་དོམས་མེད་འཐུང་བར་ཤོག། ཤེས་དང་ཉོན་མོངས་སྒྲིབ་པ་ཀུན་ཟང་ནས། །བླ་མེད་རྫོགས་པའི་བྱང་ཆུབ་གོ་འཕང་ཆེ། །ཚེ་འདིར་ལེགས་ཐོབ་འགྲོ་བ་མ་ལུས་པ། །གང་དེར་འདྲེན་པའི་དཔལ་དུ་བདག་
གྱུར་ཅིག་གནས་སྐབས་ཚེ་རིང་ནད་མེད་དཔལ་འབྱོར་དང། །མངའ་ཐང་ལོངས་སྤྱོད་ཡར་དོའི་ཟླ་ལྟར་འཕེལ། །བར་དུ་གཅོད་བའི་མིང་ཡང་མི་གྲག་ཅིང། །མཐུན་རྐྱེན་ཐམས་ཅད་བདེ་བླག་ཉིད་དུ་སྩོལ། །བསྟེན་ཅིང་སྒྲུབ་པའི་ཆོས་སྲུང་ཐམས་ཅད་
དང༑ ༑ཡུལ་ལྷ་གཞི་བདག་གཉན་པོ་མ་ལུས་པ། །ལྷ་དང་དྲང་སྲོང་རིག་འཛིན་གྲུབ་པ་ཡིས། །བསམ་དོན་གེགས་མེད་འགྲུབ་པའི་འཕྲིན་ལས་མཛོད།  ཅེས་ཤར་རྩེ་ཞལ་སྔ་ནས་བློ་བཟང་འཇམ་དཔལ་འཇམ་པའི་དབྱངས་གོང་མ་ཆེན་པོའི་ལུང་གིས་ཇ་སག་

[010B]
བའི་ཡི་གེ་བ་ནི་ཉེ་འཁོར་བ་གསོལ་དཔོན་གངས་ཅན་མཁན་པོ་བློ་བཟང་མཁས་མཆོག་གོ་དགེ་ལེགས་འཕེལ།།    ༈    །།ཨོཾ་སྭ་སྟི། མཆོག་གསུམ་རིན་ཆེན་བདེན་པའི་བྱིན་རླབས་དང། །བསྟན་བསྲུང་དམ་ཅན་རྒྱ་མཚོའི་འཕྲིན་ལས་ཀྱིས། །ཇི་
ལྟར་ཡིད་ལ་སྨོན་པའི་རེ་བ་ཀུན། །མ་ལུས་ཐོགས་པ་མེད་པར་འགྲུབ་པར་མཛོད། །ཞི་བར་གཤེགས་པ་བློ་བཟང་དར་རྒྱས་ཀྱི། །ཡང་སྲིད་འཁྲུལ་པ་བྲལ་བ་མྱུར་གསལ་ནས། །རང་གི་གདུལ་བྱར་ཕན་དང་བདེ་བའི་དཔྱིད། །དམ་པའི་ཆོས་ཀྱི་བདུད་
རྩིའི་དགའ་སྟོན་སྩོལ། །ཕྱག་དྲུག་མགོན་པོ་ལ་སོགས་མཐུ་ལྡན་གྱིས། །ཉིན་མཚན་དུས་དྲུག་སྲུང་དང་སྐྱོབ་པ་ལ། །ནམ་ཡང་གཡེལ་བ་མེད་པའི་མཐུ་བསྐྱེད་ནས། །ལེགས་ཚོགས་གོང་དུ་སྤེལ་བའི་བཀྲ་ཤིས་སྩོལ།  ཞེས་མཚན་སྒྲོག་མཁན་པོ་
བློ་བཟང་དར་རྒྱས་ཀྱི་ཡང་སྲིད་མྱུར་གསལ་གྱི་སྨོན་ཚིག་འདི་ནི་གང་གི་མཛོད་པ་ཏཱ་བླ་མ་བློ་བཟང་རྒྱལ་མཚན་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།     ༈    །།བློ་བཟང་དོན་གཉིས་ལྷུན་གྲུབ་བཀྲ་ཤིས་གླིང། །སངས་རྒྱས་
བྱང་སེམས་ཀུན་གྱིས་བྱིན་བརླབས་ནས། །སྲིད་མཐར་རབ་རྒྱས་ཞྭ་སེར་རིང་ལུགས་ཆེ། །ཕྱོགས་དུས་གནས་སྐབས་ཀུན་ཏུ་འཕེལ་གྱུར་ཅིག་ །ཅེས་པ་འདི་ནི་ཁམས་དོན་གྲུབ་བཀྲ་ཤིས་འཕེལ་གྱི་རི་ཁྲོད་པ་རབ་འབྱམས་བ་བྱམས་པ་རྒྱ་མཚོས་འདི་ལྟ་བུ་ཞིག་དགོས་

[011A]༄༅། ། ཞེས་བསྐུལ་བལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།     ༈    །།སངས་རྒྱས་བྱང་སེམས་བདེན་པའི་བྱིན་རླབས་ཀྱིས། །དགེ་འདུན་ཆོས་ཀྱི་རྒྱལ་མཚན་གང་དེ་ཡི། །ཡང་སྲིད་མྱུར་གསལ་
བསྟན་དང་འགྲོ་བ་ལ། །ཕན་བདེའི་དགའ་སྟོན་དཔག་མེད་འགྱེད་གྱུར་ཅིག། ཅེས་པ་འདི་ནི་ཏྲེ་བོ་དཀར་མཛེས་ཁང་དམར་དགོན་གྱི་བླ་གྲྭ་མཐུན་མོང་ནས་བསྐུལ་བའི་ངོར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ན་མོ་དཀོན་
མཆོག་རིན་ཆེན་རྣམ་གསུམ་བདེན་པའི་མཐུས། །ཞི་བར་གཤེགས་པ་བློ་བཟང་སྙན་གྲགས་ཀྱི། །ཡང་སྲིད་མྱུར་གསལ་མཁས་བཙུན་བཟང་གསུམ་གྱི། །སྤྱོད་པ་བཟང་པོས་ཡོངས་སུ་མཛེས་གྱུར་ཅིག། རྒྱལ་བ་གཉིས་བའི་མདོ་སྔགས་བསྟན་
པ་ལ༑ ༑ཚིག་ཙམ་མིན་པར་ངེས་རྙེད་ལེགས་སྦྱངས་ནས། །རང་གི་གདུལ་བྱར་ཟབ་རྒྱས་ཆོས་ཀྱི་ཆར། །ཕབ་ནས་ཕན་བདེའི་སྙིང་པོ་རྒྱས་བྱེད་ཤོག་ཕྱོགས་དུས་ཀུན་ནས་དགེ་བའི་བཀྲ་ཤིས་པ། །དེ་ཡི་མཐུ་ལས་བདག་ཅག་འཁོར་དང་བཅས།།
མི་མཐུན་བདུད་ཀྱི་གཡུལ་ལས་རྒྱལ་བ་དང། །ཕུན་ཚོགས་དཔལ་གྱིས་མཛེས་པའི་བཀྲ་ཤིས་ཤོག་ ཅེས་པ་འདི་ནི་བློ་བཟང་རིན་ཆེན་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།     ༈    །།ཨོཾ་སྭ་སྟི། བསླུ་མེད་
མཆོག་གསུམ་རིན་ཆེན་བྱིན་རླབས་དང། །བསྟན་བསྲུང་དམ་ཅན་རྒྱ་མཚོའི་འཕྲིན་ལས་ཀྱིས། །ཞི་བར་གཤེགས་པ་རྟ་མགྲིན་སྐྱབས་ཀྱི་ནི། །ཡང་སྲིད་འཁྲུལ་བྲལ་མྱུར་དུ་གསལ་གྱུར་ཅིག། དེ་ནས་བློ་བཟང་རྒྱལ་བའི་བསྟན་པ་ལ། །ཐོས་

[011B] །མཁས་བཙུན་བཟང་པོའི་རོལ་པས་འགྲོ་བ་ལ། །འཛད་མེད་ཕན་བདེའི་ལམ་བཟང་གསལ་བྱེད་ཤོག་བསྟེན་ཅིང་སྒྲུབས་པའི་ཆོས་སྲུང་ཐམས་ཅད་ཀྱིས། །ཡིད་ལ་ཇི་ལྟར་སྨོན་པའི་རི་བ་ཀུན། །འབད་པ་
མེད་པར་ལྷུན་གྱིས་འགྲུབ་པ་དང། །བར་གཅོད་ཀུན་སོལ་མཐུན་རྐྱེན་མ་ལུས་སྒྲུབས། ཞེས་པ་འདི་ནི་ཁལ་ཁའི་སན་ནོ་ཡོན་གྱི་ཨལ་ཆི་ཆོས་རྗེ་བློ་བཟང་དཀོན་མཆོག་གིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།     ༈    །།ཨོཾ་སྭ་སྟི་
བསླུ་མེད་མཆོག་གསུམ་སངས་རྒྱས་བྱང་སེམས་དང། །དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས། །ཀུན་གྱིས་ཚེ་དང་ཡེ་ཤེས་བདེན་པའི་དཔལ། །མ་ལུས་བདེ་བླག་ཉིད་དུ་ད་ལྟ་སྩོལ། །ངག་གི་དབང་ཕྱུག་བློ་བཟང་གྲགས་པ་ཡི།།
བཤད་དང་སྒྲུབ་པའི་ངེས་དོན་འཛིན་མཁས་པ། །གྲུབ་པའི་སློབ་དཔོན་གང་གི་ཞབས་པདྨོ། །མི་འཇིག་རྡོ་རྗེའི་ཁམས་སུ་རབ་བརྟན་ཤོག་མགོན་ཁྱོད་ཐུགས་ཀྱི་བཞེད་དོན་མ་ལུས་པ། །ལྷུན་གྱིས་འགྲུབ་ཅིང་དམ་ཆོས་བདུད་རྩིའི་ཆར།།
ལེགས་པར་ཕབ་ནས་རང་གི་གདུལ་བྱ་ཀུན། །སངས་རྒྱས་གོ་འཕང་མཆོག་དེར་འགོད་པར་མཛོད།  ཅེས་ཡོངས་ཀྱི་དགེ་བའི་བཤེས་གཉེན་ཆེན་པོ་མཚུངས་མེད་ཆོས་ཀྱི་རྗེ་ངག་དབང་བློ་བཟང་དཔལ་བཟང་པོའི་བརྟན་བཞུགས་གསོལ་འདེབས་འདི་ནི་འབྲས་སྤུངས་ཧར་གདོང་
གི་གྲྭ་རིགས་རབ་འབྱམས་པ་མཁས་གྲུབ་བསྟན་འཛིན་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་གཡུ་ཆུ་སྒར་ཐོག་ཏུ་སྦྱར་བའི་ཡི་གེ་པ་ནི་གསོལ་དཔོན་གངས་ཅན་མཁན་པོ་བློ་བཟང་མཁས་མཆོག་གོ་དགེ་ལེགས་འཕེལ།།     ༈    །།ན་མོ་གུ་རུ། ཐུབ་

[012A]༄༅། །དབང་ཉི་མའི་གཉེན་གྱི་འོད་བརྒྱའི་གཟིས། །ཞིང་འདིའི་རྒུད་མུན་དྲུངས་ནས་འབྱིན་པའི་ཚེ། །ཡན་ལག་བཞི་ཡིས་ནོར་འཛིན་ཁྱོན་ཐམས་ཅད། །རབ་གནོན་གསལ་རྒྱལ་ཞབས་ལ་གསོལ་བ་འདེབས། །སྐུ་ཡི་འཕྲེང་བ་
ཀུན་ཏུ་སྤྱན་རས་གཟིགས། །གཙུག་གིས་མཆོད་དེ་འཕྲིན་ལས་ཀུན་བྱེད་པའི། །སྨོན་ལམ་ཡོངས་གྲུབ་དཔག་མེད་མཐུ་མངའ་བ། །སྒྱུ་མ་མཆི་ལ་བའི་ཞབས་ལ་གསོལ་བ་འདེབས། །པདྨ་ཀཱ་རས་དཀྱིལ་འཁོར་རྒྱ་མཚོའི་གཞིར། །དབང་
བསྐུར་རིག་སྔགས་རྡོ་རྗེའི་མེ་ཆར་གྱིས། །བསྟན་དགྲ་མཐར་བྱེད་ལས་བཞིའི་དཔལ་བརྙེས་པ། །ཀ་ཡ་པ་རིའི་ཞབས་ལ་གསོལ་བ་འདེབས། །འབྲོམ་རྗེའི་གསུང་གསང་བདུད་རྩིའི་བཅུད་ཟབ་མོ། །རྣམ་དཔྱོད་སྙིམ་པས་རྟག་ཏུ་འཐུང་བའི་
མཐུས། །བསླབ་གསུམ་ལུས་སྟོབས་རབ་རྒྱས་སྤྱན་མངའ་བ། །ཚུལ་ཁྲིམས་འབར་གྱི་ཞབས་ལ་གསོལ་བ་འདེབས། །ཚངས་པའི་རྒྱལ་པོ་བསེ་ཡི་ཁྲབ་ཅན་དང། །སྲིད་གསུམ་བདག་པོ་དུང་གི་ཐོར་ཚུགས་ཅན། །གང་གི་འཕྲིན་ལས་
བཀའ་ཡི་ལུང་ནོད་པ། །བསོད་ནམས་རྒྱལ་མཚན་ཞབས་ལ། །འཇམ་མགོན་རྒྱལ་བ་གཉིས་པའི་རིང་ལུགས་བསྟན། །བཤད་དང་སྒྲུབ་པའི་རྒྱལ་མཚན་ཆེར་བསྒྲེང་བས། །ལོག་སྨྲ་ཟིལ་གནོན་མཁས་དང་གྲུབ་པའི་དབང། །བློ་
གྲོས་རྒྱལ་མཚན་ཞབས་ལ། །མཐའ་དབུས་ཞིང་སྤྱོད་གདུལ་བྱའི་ཚོགས་ཐམས་ཅད། །ཐབས་མཁས་རྨད་བྱུང་མཛད་བས་བྱང་གྲོལ་ལ། །ཉེར་འགོད་མཆོག་གི་དཔལ་མངའ་གྲུབ་པའི་རྗེ། །ཚོགས་གཉིས་རྒྱ་མཚོའི་ཞབས་

[012B] །སྐུ་བཞིའི་མཛད་བཟང་འོད་ཟེར་རྣོན་པོ་ཡིས། །བྱང་ཕྱོགས་རྨོངས་པའི་དྲ་བ་ཉེར་བཅོམ་སྟེ། །རྒྱལ་བསྟན་སྤྱི་དང་གྲགས་པའི་རིང་ལུགས་ཆེ། །གསལ་མཛད་བློ་གྲོས་རྒྱ་མཚོར་གསོལ་བ་འདེབས། །ངག་གི་དབང་ཕྱུག་
རྣམ་གསུམ་ངུར་སྨྲིག་གོས། །འཛིན་མཛད་བློ་བཟང་གྲགས་པའི་རིང་ལུགས་ཆེ། །སྤེལ་བས་འགྲོ་ཀུན་ཐར་བའི་ལམ་འཁྲིད་པ། །བསྟན་པའི་རྒྱལ་མཚན་ཞབས་ལ། །དུས་མཐར་བྱང་ཕྱོགས་བསྟན་པའི་གསལ་བྱེད་དུ། །རབ་བཞེངས་བློ་
བཟང་ཐུབ་བསྟན་ལེགས་པར་བཤད། །སྤེལ་བས་ཕན་བདེའི་སྣང་བ་རྒྱས་མཛད་རྗེ། །དགེ་ལེགས་རྒྱལ་མཚན་ཞབས་ལ། །མགོན་ཁྱོད་སེང་ཆེན་བརྒྱད་ཀྱིས་ཉེར་བཏེག་པའི། །རྡོ་རྗེའི་ཁྲིལ་མི་འགྱུར་ཞབས་བརྟན་ཅིང། །བཞེད་དོན་ཀུན་
འགྲུབ་དམ་ཆོས་བདུད་རྩི་ཡིས། །སྐལ་ལྡན་འགྲོ་རྣམས་ཡོངས་སུ་སྨིན་པར་མཛོད། །མཧཱ་ཀཱ་ལ་ལེགས་ལྡན་གདོང་བཞི་པ། །འདོད་ཁམས་བདག་མོ་དུང་གི་ཐོར་ཚུགས་ཅན། །ལ་སོགས་མཐུ་ལྡན་སྲུང་མའི་ཚོགས་རྣམས་ཀྱིས། །འཕྲིན་
ལས་རྣམ་བཞིས་མཛད་འཕྲིན་མ་ལུས་སྤེལ། །དགེ་མཚན་ཇི་སྙེད་གཅིག་ཏུ་བསྡུས་པ་ཡིས། །ལྷ་ཡི་མེ་ཏོག་ཆར་དང་ལྷན་ཅིག་ཏུ། །བཀྲ་ཤིས་རྒྱ་མཚོའི་རྟེན་ཅིང་འབྲེལ་འབྱུང་དཔལ། །རྒྱལ་བ་སྲས་བཅས་བདེན་དང་ལྷན་ཅིག་སྩོལ། ཞེས་བྱང་
ཕྱོགས་རྒྱལ་བ་གཉིས་པའི་བསྟན་པ་ཡོངས་ཀྱི་གསལ་བྱེད་ཆེན་པོ་ཐུབ་བསྟན་གསལ་བྱེད་པཎྜི་ཏ་ཨ་ཆི་ཐུ་ཨེ་ཆེ་ཁེ་ཆ་གན་ནོ་མིན་ཧན་གྱི་འཁྲུངས་རབས་གསོལ་འདེབས་འདི་ནི་གང་གི་ཞབས་འབྲིང་པ་དར་ཁན་དབུ་མཛེད་ངག་དབང་བསམ་གཏན་གྱིས་བསྐུལ་བལྟར་ཤཱཀྱའི་དགེ་སློང་བློ་བཟང་

[013A]༄༅། །དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སྭ་སྟི། རྒྱལ་ཀུན་མཁྱེན་བརྩེའི་ཡེ་ཤེས་མཚན་དཔེའི་སྐུར། །རོལ་མཛད་ཕྱོགས་བཅུའི་བདེ་གཤེགས་རྣམས་ཀྱི་ཡབ། །དམར་སེར་ཟུར་ཕུད་ལྔ་ལྡན་ལྷག་པའི་
ལྷ༑ ༑འཇམ་དཔལ་ཞི་དང་ཁྲོ་བོས་དགེ་ལེགས་སྩོལ། །སྟོབས་བཅུ་མངའ་བ་འོད་སྲུང་འཇིག་རྟེན་འདིར། །བཅུ་གཉིས་མཛད་པས་རྣམ་པར་རོལ་བའི་ཚེ། །སྦྱངས་པའི་ཡོན་ཏན་ལ་གནས་བརྟུལ་ཞུགས་ཅན། །དྲི་མེད་མཚན་ཅན་ཞབས་
ལ་གསོལ་བ་འདེབས། །འགྲོ་བའི་སྐྱབས་གཅིག་མཉམ་མེད་ཤཱཀྱའི་རྒྱལ། །གང་གི་བཀའ་ཡིས་མཐའ་འཁོར་འགྲོ་བ་རྣམས། །འདུལ་མཁས་ཁྱོད་ཅེས་ལུང་བསྟན་དབུགས་ད་བྱུང་བ། །འཕགས་མཆོག་ཀཱ་དྱཱ་ཡ་ཎ་ར་གསོལ་བ།།
འཇམ་དཔལ་ཁྲོ་བོ་འཇིགས་མཛད་རྡོ་རྗེའི་གར། །མངོན་གྱུར་ཕྱག་ཆེན་སྒྱུ་འཕྲུལ་ཡེ་ཤེས་སྐུ། །གཉིས་སྤངས་དབུས་སུ་རབ་བཞེངས་གྲུབ་པའི་རྗེ། །རོལ་པའི་རྡོ་རྗེའི་ཞབས་ལ་གསོལ་བ། །རིམ་གཉིས་རྣལ་འབྱོར་མཆོག་ལ་མངའ་བརྙེས་
ཤིང། །དཀྱིལ་འཁོར་བྱེ་བ་སྤྲོ་དང་བསྡུ་བའི་བདག། །མཁས་གྲུབ་ཀུན་གྱི་གཙུག་ན་ལྷམ་མེ་བ། །དོན་གྲུབ་རིན་ཆེན་ཞབས་ལ་གསོལ་བ་འདེབས། །རྒྱལ་བ་གཉིས་པའི་ལེགས་བཤད་བདུད་རྩིའི་བཅུད། །རྣམ་དབྱོད་སྙིམ་པས་རྟག་ཏུ་
གསོལ་བའི་མཐུས། །མཁས་དང་གྲུབ་པའི་དབང་ཕྱུག་ཁྱབ་བདག་རྗེ། །ཤེར་འབྱུང་བློ་གྲོས་ཞབས་ལ་གསོལ་བ་འདེབས། །བརྟན་པའི་འཁོར་ལོའི་ཡེ་ཤེས་ལྷུན་པོའི་སྤོར། །བསླབ་གསུམ་རྣམ་དག་ཏིང་འཛིན་མཆོག་བརྙེས་པས། །

[013B] །ཧྭ་ཤང་ཤེས་རབ་བཟང་བོར་གསོལ་བ་འདེབས། །འཆད་རྩོད་རྩོམ་པའི་རྒྱལ་རྡ་ཆེར་བརྡུངས་ཏེ། །མཁས་གྲུབ་གཉིས་ལྡན་མཛད་པས་དུས་ཀྱི་མཐར། །འཇམ་དཔལ་སྙིང་པོའི་རིང་ལུགས་སྤེལ་མཁས་
པ༑ ༑རྣམ་རྒྱལ་དཔལ་འབྱོར་ཞབས་ལ། །ཐམས་ཅད་མཁྱེན་པ་ཕྱག་ན་པདྨོ་ཡི། །འཕྲིན་ལས་གདུགས་དཀར་ཀུན་གསལ་ཕ་མཐའི་དོགས། །སྒྲེངས་མཁས་བློ་བཟང་བསྟན་པའི་རིང་ལུགས་ཀྱི། །རྒྱལ་མཚན་འཛིན་པའི་གཙོ་ལ། །ངག་
དབང་མཁྱེན་རབ་མཚུངས་མེད་ཡེ་ཤེས་སྐུ། །མངོན་གྱུར་ཐུབ་བསྟན་ཡོངས་ཀྱི་དབང་ཕྱུག་ཆེར། །དཔལ་ལྡན་སྟོབས་བཅུ་མངའ་བའི་འཕྲིན་ལས་ཀྱི། །མཛད་བཟང་རྣམ་པར་རོལ་ལ་གསོལ་བ། །མགོན་ཁྱོད་འཇིགས་བྲལ་གདོང་ལྔས་བཏེག་
པའི་ཁྲིར། །ཞབས་ཟུང་མི་འགྱུར་རི་དབང་ལྟར་བརྟན་ཅིང། །ལེག་པ་བཤད་དམ་ཆོས་བདུད་རྩིའི་དགའ་སྟོན་གྱིས། །སྐལ་ལྡན་འགྲོ་རྣམས་ཚིམ་པའི་དགེ་ལེགས་སྩོལ། །ཕྱག་དྲུག་མགོན་པོ་ལས་གཤིན་དམག་ཟོར་མ། །ཞལ་བཞི་རྣམ་མང་
ཐོས་སྲས་བེཀྩེ་ཆེ། །ལ་སོགས་བསྟན་སྲུངས་རྒྱ་མཚོའི་འཕྲིན་ལས་ཀྱིས། །མགོན་ཁྱོད་བཞེང་དོན་མ་ལུས་ལྷུན་གྲུབ་ཤོག། །ཐུགས་རྗེའི་འཕྲིན་ལས་གྲིབ་བསིལ་སྣུམ་པོ་ཡིས། །སྲིད་ཞིའི་ཁྱོན་ཀུན་ཁྱབ་པའི་བདེ་ལེགས་ལ། །འགྲོ་ཀུན་ལོངས་
སུ་སྤྱོད་པའི་སྐལ་བཟང་གིས། །ཞིང་འདིར་ཕུན་ཚོགས་དཔལ་ལ་རྟག་རོལ་ཤོག། ཅེས་ཐུབ་བསྟན་ཡོངས་ཀྱི་གསལ་བྱེད་ཆེན་པོ་ཆོས་བཟང་ཧུ་ཐོག་ཐུ་ངག་དབང་ཐུབ་བསྟན་དབང་ཕྱུག་དཔལ་བཟང་པོ་གང་གི་འཁྲུངས་རབས་གསོལ་འདིབས་དང་འབྲེལ་བའི་བརྟན་བཞུགས་གདོང་ལྔའི་སྒྲ་

[014A]༄༅། །དབྱོངས་འདི་ནི་སྔོན་དུ་དད་སྟོབས་ཀྱིས་མངོན་པར་འཕགས་པ་མཚོ་སྔོན་ཇུན་དབང་དཀོན་མཆོག་བཀྲ་ཤིས་དང་སྲས་བསོད་ནམས་རྡོ་རྗེ་དབང། ད་ལས་ཧུ་ཐོག་ཐུ་ཞབས་དྲུང་བསྐལ་བཟང་ཐུབ་བསྟན་བཅས་ནས་འཕྲིན་ཡིག་གི་ལམ་ནས་བསྐུལ་ཏེ་རྩོམ་བདུན་ཡོད་ཐོག། །གང་གི་མཛོད་
འཛིན་པ་ཆོས་རྗེ་ཚེ་བརྟན་རྒྱ་མཚོ་དང་ཆོས་ཐམས་ཅད་ཆུ་ནང་གི་ཟླ་བ་ལྟར་གཟིགས་པའི་རྣལ་འབྱོར་གྱི་དབང་ཕྱུག་ཆེན་པོ་ཁྲི་ཆེན་རྡོ་རྗེ་འཆང་ངག་དབང་མཆོག་ལྡན་གྱི་སྐུའི་ཚ་བོ་མཚོ་སླེ་མའི་མཁན་པོ་ཨེར་ཏེ་ནི་ཆོས་རྗེ་ངག་དབང་བསྟན་འཕེལ་བཅས་ནས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་
ལྡན་ཡེ་ཤེས་ཀྱིས་འཇམ་དབྱངས་གོང་མའི་ལུང་གིས་གསེར་གྱི་རྒྱལ་ཁབ་ཆེན་པོར་བགྲོད་སྐབས་སྐུ་འབུམ་བྱམས་པ་གླིང་གི་ཆོས་སྡེ་ཆེན་པོར་སྦྱར་བའི་ཡི་གེ་བ་ནི་ཉེ་འཁོར་བ་གསོལ་དབོན་གངས་ཅན་མཁན་པོ་བློ་བཟང་མཁས་མཆོག་གོ། དགེ་ལེགས་འཕེལ།།    ༈    །།འཁྲུངས་རབས་ཀྱི་སྐུ་
ཐང་རྣམས་བཞེངས་ཚུལ་ནི། དབུས་སུ་ཆོས་བཟང་རིན་པོ་ཆེ་འདི་ཉིད་ཀྱི་སྐུ་གསུམ་ལྡན་རྡོ་རྗེ་འཛིན་པའི་དགེ་སློང་གི་ཆ་བྱད་ཕྱག་གཡས་ཆོས་འཆད་དང། གཡོན་མཉམ་གཞག་གི་སྟེང་ན་ཚེ་བུམ་འཛིན་པ། པཎ་ཞྭ་སྣེ་རིང་གོས་བེར། སེང་
ཁྲི༑ སྙེ་འབོལ་སོགས་ཆེན་པོའི་ཡོ་བྱད་ཚང་བ། སྟེང་ན་ཡི་དམ་གྱི་ལྷ་རྡོ་རྗེ་འཇིགས་བྱེད་དམ། སེང་གདོང་མ་གང་རིགས།    ༈    ཏིང་ངེ་འཛིན་གྱི་ཕྱག་རྒྱ་མཛད་པ། དབུ་ལ་
ཤིང་ལོ་ལྡིང་སྟབས་སུ་གསོལ་བ།    ༈   སྟེང་གི་གཡོན་ཕྱོགས་སུ་འཕགས་པ་ཀཱ་ཏྱཱ་ན་ཆ་ལུགས་གོང་འདྲ་ལ། ཕྱག་གཡས་འཁར་གསིལ་དང། གཡོན་ལྷུང་བཟེད་བསྣམས་པ་ཁྲིའུ་ཤིང་ལ་བཟང་པོའི་འདུག་སྟངས་ཀྱིས་བཞུགས་པ་འདིའི་

[014B]    ༈       ༈   གཡོན་དུ་ཆོས་རྗེ་དོན་གྲུབ་རིན་ཆེན་དགེ་སློང་གི་ཆ་བྱད་ལ་སྐུ་བེར་གསོལ་
ཞིང། དབུ་ལ་པཎ་ཞྭ་ལྡིང་སྟབས་སུ་གསོལ་བ། ཕྱག་ཌཱ་དྲིལ་འཛིན་པ།    ༈    ཕྱག་གཉིས་ཀྱིས་གླེགས་བམ་འཆད་པའི་ཚུལ་གྱིས་འཛིན་པ།    ༈   གཡོན་ཕྱོགས་སུ་ཧྭ་
ཤང་རྒྱ་ནག་གི་དགེ་སློང་གི་ཆ་ལུགས་ཅན་ཏིང་ངེ་འཛིན་གྱི་ཕྱག་རྒྱ་མཛད་པ།    ༈   འོག་གི་གཡས་ཕྱོགས་སུ་རྣམ་རྒྱལ་དཔལ་འབྱོར་དབུ་ཞྭ་མ་གསོལ་བ། ཕྱག་གཡས་ཆོས་འཆད་དང་གཡོན་མཉམ་གཞག་མཛད་པ།    ༈   
བཟང་བསྟན་རྒྱན་སྒོམ་ཞྭ་གསོལ་ཞིང། ཕྱག་གཡས་ས་གནོན་དང་གཡོན་མཉམ་གཞག་མཛད་པ།    ༈   འོག་གི་དབུས་སུ་ཆོས་སྐྱོང་མགོན་པོ་ཕྱག་དྲུག་པ་སོགས་སྐབས་སུ་གང་འབབ་འདྲི། ཞེས་པ་འདི་ཡང་གོང་བསྟུན་སྦྱར་བའོ།།    ༈    །།ཨོཾ་
སསྟི། མཆོག་གསུམ་རྒྱལ་བ་རྒྱ་མཚོའི་བྱིན་རླབས་དང། །མཐུ་ལྡན་བསྲུང་མ་རྣམས་ཀྱི་འཕྲིན་ལས་བཞི། །བདག་ཅག་མོས་པའི་བདེན་ཆེན་དམ་པ་ཡིས། །ཡིད་ལ་རེ་བའི་འབྲས་བུ་ལྷུན་གྲུབ་ཤོག་དགེ་འདུན་བསྟན་འཛིན་མགོན་པོ་གང་
དེ་ཡི་ཡང་སྲིད་འཁྲུལ་པ་ཀུན་བྲལ་མྱུར་གསལ་ནས། །མཁས་དང་གྲུབ་པའི་རྣམ་དཔྱོད་དམ་པ་ཡིས། །ཐུབ་བསྟན་སྙིང་པོ་ཡོངས་སུ་གསལ་བྱེད་ཤོག་བདག་ཅག་དཔོན་སློབ་སྦྱིན་བདག་ལྟོས་པར་བཅས། །གནས་སྐབས་ཚེ་རིང་བསམ་

[015A]༄༅། །དོན་ཀུན་འགྲུབ་ཅིང། །རིང་མིན་སྐུ་བཞིའི་གོ་འཕང་མངོན་བྱས་ནས། །འགྲོ་རྣམས་སྒྲོལ་བའི་དེད་དཔོན་ཆེར་གྱུར་ཅིག་ཅེས་ཡོངས་ཀྱི་དགེ་བའི་བཤེས་གཉེན་ཆེན་པོ་བདེ་འབྱོར་དཔོན་སློབ་ངག་དབང་དོན་གྲུབ་ཀྱི་སྤྲུལ་སྐུ་དགེ་འདུན་བསྟན་འཛིན་གྱི་ཡང་
སྲིད་མྱུར་གསལ་འདི་ནི། དགེ་སློང་ངག་དབང་ཚུལ་ཁྲིམས་དང། དགེ་ཚུལ་ཡེ་ཤེས་ཚེ་རིང་གཉིས་ཀྱིས་བསྐུལ་བལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྐུ་འབུམ་ཆོས་སྡེ་ཆེན་བོར་སྦྱར་བའོ། །མངྒ་ལཾ།།    ༈    །།ཨོཾ་སྭ་སྟི། བདེ་ལྡན་ཞིང་མགོན་ཚེ་དཔག་མེད་
པ་དང། །གཙུག་ཏོར་རྣམ་རྒྱལ་ཡིད་བཞིན་འཁོར་ལོམ། །ལ་སོགས་བྱིན་རླབས་ནུས་པའི་བདེན་མཐུ་ཡིས། །མགོན་འདིའི་སྐུ་ཚེ་བསྐལ་བརྒྱའི་བར་དུ་སྦེལ། །བསྐལ་བཟང་རྣམ་འདྲེན་བསྟན་པའི་ཉིང་ཁུ་མཆོག། །འཛིན་ཅིང་ཡར་དེའི་ཟླ་ལྷར་
འཕེལ་མཛད་པའི། །རྗེ་བཙུན་བླ་མ་སྲིད་མཐའ་ཇི་སྲིད་བར། །མི་ཤིགས་རྡོ་རྗེའི་ཁམས་སུ་བརྟན་པར་བཞུགས། །རང་གི་གདུལ་བྱའི་ཚོགས་རྣམས་མཐའ་དག་ལ། །ཕན་དང་བདེ་བ་བླ་ན་མེད་པ་ཡི། །དམ་ཆོས་བདུད་རྩིའི་ཆར་བཟང་ལེགས་ཕོབ་
ལ༑ ༑བཀྲ་ཤིས་དགེ་མཚན་ཕྱོགས་བཅུར་བཞད་པར་མཛོད། ཅེས་མ་འདི་ནི་ཁལ་ཁས་ན་ནོ་ཡོན་གྱི་ཚ་བོ་དང་སྟོབས་དང་ལྡན་པ་གུང་བསམ་འགྲུབ་རྡོ་རྗེ་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སསྟི། ཐེག་
མཆོག་ཆོས་ཀྱི་དགའ་སྟོན་རྨད་བྱུང་བས། །མཐའ་ཡས་འགྲོ་བའི་རེ་བ་སྐོང་མཛད་ཅིང། །འཆི་མེད་རྡོ་རྗེའི་ལམ་བཟང་མཆོག་སྩོལ་བ། །གང་གི་སྐུ་ཡི་འཕྲེང་བའི་ཚོགས་རྣམས་རྒྱལ། །འབར་བའི་གཙོ་བོ་ངག་དབང་བློ་བཟང་དཔལ། །ཌོམྦྷི་

[015B] །མཁས་གྲུབ་ཆེན་པོ་གཞོན་ནུ་འོད་རྣམས་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ངག་ལ་དབང་འབྱོར་བཀྲ་ཤིས་མཚན་ཅན་དང། །ངག་དབང་ལྷ་མོ་མགྲིན་པར་འགྱིང་བ་ཡིས། །འཇམ་
པའི་དབྱངས་ཀྱི་བློ་གྲོས་མཆོག་མངའ་བའི། །བཀྲ་ཤིས་དཔལ་ལྡན་མགོན་པོར་གསོལ་བ་འདེབས། །མགོན་ཁྱོད་འཇིགས་བྲལ་གདོང་ལྔས་བཏེག་པའི་ཁྲིར། །ཞབས་ཟུང་རྡོ་རྗེ་ལྟ་བུར་བརྟན་བཞུགས་ནས། །ཟབ་རྒྱས་ཆོས་ཀྱི་བདུད་རྩིས་འགྲོ་
བརྣམས། །ཕན་དང་བདེ་བའི་དགའ་སྟོན་གྱིས་རོལ་མཛོད། །འཕྲིན་ལས་རྣམ་བཞིས་བཞེད་པའི་དོན་ཐམས་ཅད། །སྒྲུབ་མཛད་བསྟན་སྲུང་རྒྱ་མཚོའི་ཚོགས་རྣམས་ཀྱིས། །ཡིད་ལ་ཇི་ལྟར་སྨོན་པའི་རེ་བ་ཀུན། །བདེ་བླ་གཉིད་དུ་འགྲུབ་པའི་
དངོས་གྲུབ་སྩོལ། ཞེས་བསེ་སྤྲུལ་ངག་དབང་འཇམ་དབྱངས་བཀྲ་ཤིས་ཀྱི་བརྟན་བཞུགས་འདི་ནི་མཛོ་དགེ་སྨད་ཀྱི་དཔོན་རིགས་ཨ་ཆི་ཐུ་མེར་གན་ཨེམ་ཆི་འཕྲིན་ལས་རྒྱ་མཚོ་དང་བསྟན་པ། ཀུན་མཁྱེན་རྣམས་ནས་བསྐུལ་བལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་
བའོ༑༑    ༈    ༑༑ཨོཾ་སསྟི། ཚེ་དང་ཡེ་ཤེས་མཐའ་ཡས་ལ་སོགས་པ། །འཆི་མེད་ལྷ་ཚོགས་རྣམས་ཀྱི་བདེན་པའི་མཐུས། །བློ་བཟང་བསྟན་འཛིན་རྒྱ་མཚོ་དཔལ་བཟང་པོའི། །སྐུ་ཚེའི་རྒྱལ་མཚན་ཡུན་རིང་བརྟན་གྱུར་ཅིག། དེ་བཞིན་
གཤེགས་པའི་གསུང་རབ་རྒྱ་མཚོ་ལ། །མཁས་དང་གྲུབ་པའི་གོ་འཕང་མཆོག་བརྙེས་ཏེ། །འཆད་རྩོད་རྩོམ་པའི་འོད་བརྒྱའི་སྣང་བ་ཡིས། །འགྲོ་ལ་ཕན་དང་བདེ་བའི་དགའ་སྟོན་སྩོལ། །བསྟེན་ཅིང་བསྒྲུབས་པའི་ཆོས་བསྲུང་ཐམས་ཅད་ཀྱིས།།

[016A]༄༅། །ཡིད་ལ་སྨོན་པའི་རེ་བམ་ལུས་པ། །འབད་པ་མེད་པར་ལྷུན་གྱིས་འགྲུབ་པ་ལ། །བར་གཅོད་ཉེར་འཚེའི་ཚོགས་རྣམས་ཞི་བར་མཛོད། །སརྦ་མངྒ་ལཾ། །ཞེས་བ་འདི་ནི་ཨུ་རང་གུང་འཇིགས་མེད་རྡོ་རྗེ་དང་ཏཱ་བླ་མ་བློ་གསལ་རྒྱ་
མཚོ་སོགས་གྲྭ་རིགས་ཐུན་མོང་གིས་བསྐུལ་བལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།བློ་བཟང་སྟོབས་བཅུ་མངའ་བའི་ལུང་རྟོགས་ཀྱི། །རིན་ཆེན་རྔ་སྒྲས་ཚངས་དབྱངས་ཟབ་མོ་ཡིས། །ངེས་དོན་བསྟན་པའི་རྒྱལ་
མཚོ་སྤེལ་མཁས་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཁྱབ་བདག་དཀྱིལ་འཁོར་འཁོར་ལོ་མ་ལུས་པ། །བློ་བཟང་བདེ་ཆེན་རྡོ་རྗེའི་དཔྱིད་ཀྱི་དབྱིངས། །བསྐལ་བཟང་རྣམ་འདྲེན་རྒྱ་མཚོའི་རོལ་པ་ཆེར། །འཛིན་མཛད་རྗེ་
བཙུན་བླ་མར་གསོལ་བ་འདེབས། །རྒྱལ་བ་གཉིས་པ་བློ་བཟང་གྲགས་པ་ཡི། །ཡོངས་རྫོགས་བསྟན་པའི་དབང་ཕྱུག་བརྒྱད་ཀྱི་དཔལ། །འཇམ་དཔལ་སྒྱུ་འཕྲུལ་མཁྱེན་རབ་རྒྱ་མཚོ་ཡིས། །སྤེལ་མཁས་རྗེ་བཙུན་བླ་མར་གསོལ་བ་
འདེབས། །དེང་ནས་སྲིད་པའི་རྒྱུ་བ་ཇི་སྙེད་པ། །དེ་སྙེད་མགོན་ཁྱོད་ཐུགས་རྗེའི་ལྕགས་ཀྱུ་ཡིས། །འབྲལ་བ་མེད་པར་ལེགས་པར་རྗེས་བཟུང་ནས། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག། ཅེས་པ་འདི་ནི་རྒྱལ་དབང་ཐམས་ཅད་
མཁྱེན་པ་ཆེན་པོའི་འཁྲུངས་རབས་གསོལ་འདེབས་ཀྱི་ཁ་སྐོངས་སོ། །བློ་བཟང་མཁྱེན་རབ་འོད་སྟོང་རྣོན་པོ་ཡིས། །དཔལ་ལྡན་བདེ་གཤེགས་གསུང་རབ་འདབ་བརྒྱ་པ། །ཡེ་ཤེས་འཆི་མེད་སྦྲང་རྩིའི་བཅུད་བཟང་པོ། །

[016B] །འཇམ་དབྱངས་མི་ཡི་རྗེར་རོལ་གནམ་གྱི་ལྷ། །འཁོར་ལོས་བསྒྱུར་རྒྱལ་གང་གི་ཞབས་པདྨོ། །སྲིད་མཐར་བརྟན་ཅིང་འཕྲིན་ལས་གདུགས་དཀར་བོས། །འགྲོ་རྣམས་བདེ་སྐྱིད་དབལ་ལ་
རྟག་སྤྱོད་ཤོག་གནས་སྐབས་ནད་མུག་འཁྲུག་རྩོད་ལ་སོགས་པ། །མི་མཐུན་རྒུད་པའི་ཚོགས་རྣམས་ཉེར་ཞི་ཞིང། །ཚེ་དང་བསོད་ནམས་ལེགས་ཚོགས་མ་ལུས་ག་གོང་ནས་གོང་དུ་འཕེལ་བར་བྱིན་གྱིས་རློབས། །དེ་ནས་བཟུངས་ཏེ་ཚེ་
རབས་ཐམས་ཅད་དུ། །མགོན་ཁྱོད་རྣམས་ཀྱིས་དགྱེས་བཞིན་རྗེས་བཟུང་ནས། ཟབ་དང་རྒྱ་ཆེའི་ཆོས་ཀྱི་བདུད་རྩིལ། །རྟག་ཏུ་ལོངས་སྤྱོད་སངས་རྒྱས་མྱུར་འགྲུབ་ཤོག། ཅེས་པ་འདི་རྣམས་ཐུབ་དབང་ཞལ། པད་མའི་ཁ་སྐོང་ལ་སོགས་པའོ། །ཚུལ་འདི་
དག་ནི་གྲོ་ཚང་མཁན་པོ་ཞབས་དྲུང་བློ་བཟང་བསྟན་པའི་ཉི་མཛད་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སསྟི། འགྲན་ཟླ་ཀུན་བྲལ་ཐུབ་དབང་ཉི་མའི་གཉེན། །ཟུར་ཕུད་ལྔ་ལྡན་དུར་སྨྲིག་གར་
རོལ་རྗེ། །རྒྱལ་བ་གཉིས་པ་ལ་སོགས་བླ་མ་ལྷས། །ཀུན་ནས་ཤིས་པའི་ཆར་ཆེན་དེང་འདིར་ལོབས། །འཇམ་དཔལ་རྣོན་པོ་མི་ཡི་རྗེ་བོའི་སྐུར། །རོལ་བའི་བཀའ་བཏགས་སྲིད་གསུམ་རལ་པའི་རྩེར། །ངལ་བསོ་པ་གྱིས་གང་སྐུ་ཡི་འཕྲེང་བ་ཡི།།
རྣམ་ཐར་བསྟོད་བསྔགས་བདག་གིས་དེང་འདིར་སྤེལ། །ཁྱོད་ནི་ཕྱོགས་བཅུའི་ཞིང་ཁམས་རབ་འབྱམས་སུ། །གངྒཱའི་རྡུལ་སྙེད་སྣ་ཚོགས་སྒྱུ་འཕྲུལ་གྱི། །གདུལ་བྱའི་ཁམས་དང་བསམ་བ་ཇི་བཞིན་དུ། །བྱེ་བ་ཕྲག་བརྒྱའི་ཉམས་ཀྱིས་

[017A]༄༅། །བསྟོད་མཛེད་རྒྱལ། །ཟས་གཙང་སྲས་ཀྱི་སྣང་བྱེད་འོད་བརྒྱའི་གཟིས། །ཞིང་འདིའི་གདུལ་བྱའི་མུན་ཚོགས་དྲུངས་འབྱིན་ཚེ། །ས་ཆེན་སྒྱོང་མཛད་འཁོར་ལོས་བསྒྱུར་གྱལ་གང། །འཕགས་མཆོག་སལ་རྒྱལ་ཞབས་ལ་
གསོལ་བ་འདེབས། །ཀླུ་སྒྲུབ་ལུགས་བཟང་མཐའ་བྲལ་རྟེན་འབྱུང་དོན། །ཟབ་མོས་བདག་ལྟའི་ལྟ་བ་དྲུངས་འབྱིན་ཚེ། །ཡོན་ཏན་བཅུ་གཉིས་ལ་གནས་གྲུབ་བའི་དཔལ། །མཆོག་བརྙེས་ཀུ་ས་ལི་ལ་གསོལ་བ་འདེབས། །ལོག་པར་ལྟ་བྱེད་
ཀླ་ཀློའི་སྡེ་ཡི་ཚོགས། །མ་བཟད་དཔུང་གིས་བཅོམས་ཏེ་རྒྱལ་བའི་བསྟན། །ཆེས་ཆེར་རྒྱས་མཛད་རིག་སྔགས་ཉེར་གྲུབ་པ། །ས་སྐྱོང་སངས་རྒྱས་ཕྱོགས་ལ་གསོལ་བ་འདེབས། །ཁ་བའི་ལྗོངས་སུ་ཐུབ་པའི་ལུགས་བཟང་པོ། །སྤེལ་བའི་
དགའ་སྟོན་རྫོགས་ལྡན་གསར་ངོམས་ཚེ། །འཇམ་པའི་དབྱངས་ཀྱིས་དངོས་སུ་ལུང་བསྟན་པའི། །མུ་ནི་བཙན་བོའི་ཞབས་ལ་གསོལ་བ་འདེབས། །སླར་ཡང་འཕགས་ཡུལ་གྲུབ་པའི་བསྟི་གནས་སུ། །དཔལ་ལྡན་འཁོར་ལོ་སྡོམ་པའི་
དཀྱིལ་འཁོར་ཆེ། །མངོན་གྱུར་བརྟུལ་ཞུགས་གྲུབ་པ་ཀུན་གྱི་གཙོ། །དམ་ཚིག་རྡོ་རྗེའི་ཞབས་ལ་གསོལ་བ་འདེབས། །དཔལ་ལྡན་ཨ་ཏི་ཤ་དང་འབྲོམ་སྟོན་རྗེས། །བོད་ཡུལ་ཐུབ་བསྟན་རིན་ཆེན་བྱི་དོར་གྱིས། །གསལ་བར་མཛད་ཚེ་
ཐུགས་སྲས་མཆོག་གྱུར་པ། །ལེགས་བའི་ཤེས་རབ་ཞབས་ལ་གསོལ་བ་འདེབས། །གཙང་ཕྱོགས་ས་ཡི་ཐིག་ལེ་ཉམས་དགའ་བར། །མངོན་སྤྱོད་ལས་ཀྱིས་མ་རུངས་ཚར་གཅོད་ཅིང། །སྣ་ཚོགས་རྫུ་འཕྲུལ་གར་གྱིས་རོལ་མཛད་བ་

[017B] །བྱང་ཕྱོགས་ནོར་འཛིན་ཡངས་བའི་གཞི་ཆེན་པོར། །བསོད་ནམས་སྟོབས་ཀྱིས་དབུང་པའི་ཤུགས་བཙན་པོས། །དབང་བསྒྱུར་ཐུབ་བསྟན་རིང་ལུགས་རྒྱས་མཛད་པའི། །མི་དབང་ཧུ་པི་ལ་ལ་གསོལ་
བ་འདེབས། །རྒྱལ་བ་གཉིས་པའི་ལུགས་བཟང་བདུད་རྩིའི་ཆུས། །འགྲོ་འདིའི་རྒུད་ཚོགས་རྣམ་པར་སྦྱོང་མཛད་ཚེ། །མཁས་བཙུན་བཟང་པོས་འཆད་རྩོད་རྩོམ་གསུམ་གྱི། །རྣམ་རོལ་སྨོན་ལམ་དཔལ་ལ་གསོལ་བ་འདེབས། །ཟབ་ལམ་སྙན་
བརྒྱུད་གདམས་པའི་རིན་ཆེན་གཏེར། །མ་ལུས་འཛིན་པའི་མཆོག་གིས་ཐོབ་ཅིང། །ཞྭ་སེར་རིང་ལུགས་སྙིང་པོ་སྤེལ་མཛད་པ། །སྐྱབས་མཆོག་དཔལ་བཟང་ཞབས་ལ་གསོལ་བ་འདེབས། །མདོ་རྒྱུད་གདམས་པའི་མན་ངག་རིན་ཆེན་
ཚོགས། །ཐུགས་ཀྱི་བུམ་བཟང་མཆོག་ཏུ་ཉེར་གཏམས་ཤིང། །ལེགས་བཤད་ནོར་གྱི་དཔྱ་ཡིས་གདུལ་བྱའི་ཚོགས། །ཚིམས་མཛད་སྦྱིན་པ་རྒྱ་མཚོར་གསོལ་བ་འདེབས། །གླིང་བཞི་ལྷར་བཅས་ས་ཡི་ཁྱོན་ཆེན་པོར། །དཔག་མེད་གཟི་
བརྗིད་བྱམས་བརྩེའི་སྟོབས་ཆེན་པོས། །བདེ་སྐྱིད་རྫོགས་ལྡན་དཔལ་ལ་འགོད་མཛད་པའི། །ཡོངས་ཀྱི་བདག་ཆེན་བསྐལ་བརྒྱར་ཞབས་བརྟེན་ཤོག་མགོན་ཁྱོད་རྡོ་རྗེ་སེང་གེའི་ཁྲི་ཆེན་པོར། །ཞབས་ཟུང་མི་འཇིག་རྟག་ཏུ་བརྟན་བཞུགས་ནས།།
ཐུབ་བསྟན་སྤྱི་དང་བློ་བཟང་རིང་ལུགས་ཆེ། །ཟུང་མཆོག་ནམ་ཡང་མི་ནུབ་ཕྱག་ཏུ་བཞེས། །ཆུ་གཏེར་ཕུང་པོ་བཞི་ཡི་སྐ་རགས་ཅན། །ནོར་འཛིན་ལྟོ་བར་གཏམས་པའི་སྐྱེ་འགྲོ་རྣམས། །ཆོས་སྲིད་གདུགས་དཀར་གྲིབ་བསིལ་སྣུམ་པོ་ལ། །རྟག་

[018A]༄༅། །ཏུ་སྤྱོད་པའི་སྐལ་བཟང་ཅིར་ཡང་སྩོལ། །ཆབ་སྲིད་མངའ་ཐད་ཀུན་གསལ་ཁྱོན་དང་མཉམ། །སྲིད་ཞིའི་དཔལ་འབྱོར་དབྱར་སྐྱེས་སྤྲིན་བཞིན་འདུ། །ཕུན་ཚོགས་འདོད་དགུའི་དཔལ་ལ་རྟག་སྤྱོད་པའི། །བཀྲ་ཤིས་རྒྱ་མཚོས་
ཕྱོགས་ཀུན་ཁྱབ་པར་མཛོད།  ཅེས་འཇམ་པའི་དབྱངས་མི་ཡི་རྗེ་པོར་རོལ་པ་གནམ་གྱི་ལྷ་གོང་མ་ལྷས་སྐྱོང་བདག་པོ་ཆེན་པོའི་འཁྲུངས་རབས་གསོལ་འདེབས་དང་འབྲེལ་བའི་བརྟན་བཞུགས་གསོལ་འདེབས་འཇིགས་མེད་གདོང་ལྔའི་སྒྲ་དབྱངས་ཞེས་བྱ་བ་འདི་ནི་ལྷས་སྐྱོང་ཁྲི་རབ་ཞུག་
སྒོང་ལོ་ཞེ་ལྔ་པའི་དགུང་གྲངས་བདུན་ཅུར་ཕེབས་པའི་བཀྲ་ཤིས་ཁྲི་ཕྲག་ཁྲི་ཕྲག་གི་སྤ་ཡེར་ཆེན་པོའི་དུས་སུ་གསེར་གྱི་ཞལ་བཟང་མཇལ་སྐབས་རང་གི་སེམས་ཀྱི་སྣང་བ་ལ་ཇི་ལྟར་ཤར་བ་བཞིན་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སུམ་རྩེན་གྱི་དགའ་ཚལ་ས་ལ་འཕོས་
པ་ལྟ་བུའི་ཞེ་ཧོར་གྱི་ཕོ་བྲང་ཆེན་པོའི་ཉེ་འདབས་བཀྲ་ཤིས་ལྷུན་པོའི་དགོན་གནས་སུ་གུས་པ་ཆེན་པོས་སྦྱར་བའི་ཡི་གེ་པ་ནི་གསོལ་དཔོན་བློ་བཟང་མཁས་མཆོག་གོ།     ༈    །།ཨོཾ་སསྟི། དུས་གསུམ་བདེ་བར་གཤེགས་པ་ཐམས་ཅད་ཀྱི། །དཀྱིལ་འཁོར་
ཡོངས་ཀྱི་བདག་པོ་རྡོ་རྗེ་འཆང། །མཁྱེན་བརྩེའི་བདག་ཉིད་རྗེ་བཙུན་འཇམ་དབྱངས་ལ། །གསོལ་བ་འདེབས་སོ་ཚེ་ཡི་དངོས་གྲུབ་སྩོལ། །གནས་ལུགས་དོན་གཟིགས་དཔལ་ལྡན་དབུ་མ་པ། །དབང་ཕྱུག་བརྒྱད་ལྡན་བློ་བཟང་གྲགས་
པའི་ཞབས། །སྲས་ཀྱི་ཐུ་བོ་དགེ་ལེགས་དཔལ་བཟང་ལ། །གསོལ་བ་འདེབས་སོ་ཚེ་ཡི་དངོས་གྲུབ་སྩོལ། །སྙན་བརྒྱུད་མཛོད་འཛིན་བ་སོ་ཆོས་རྒྱན་དང། །ཟུང་འཇུག་སྐུ་བརྙེས་ཆོས་ཀྱི་རྡོ་རྗེ་ཆེ། །སྐུ་གསུམ་མངོན་གྱུར་རྒྱལ་བ་དཔེན་ས་

[018B] ༑གསོལ་བ་འདེབས་སོ་ཚེ་ཡི་དངོས་གྲུབ་སྩོལ། །མཁས་གྲུབ་ཆེན་པོ་སངས་རྒྱས་ཡེ་ཤེས་དང། །ཧེ་རུ་ཀ་དངོས་བློ་བཟང་ཆོས་རྒྱན་རྗེ། །རྡོ་རྗེ་འཛིན་པ་དཀོན་མཆོག་རྒྱལ་མཚན་ལ། །གསོལ་བ་འདེབས་སོ་ཚེ་ཡི་དངོས་གྲུབ་སྩོལ། །སྣང་
མཐའི་མགོན་པོ་བློ་བཟང་ཡེ་ཤེས་དང། །གྲུབ་པའི་དབང་ཕྱུག་བློ་བཟང་བཟོད་པའི་ཞབས། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ་འདེབས་སོ་ཚེ་ཡི་དངོས་གྲུབ་སྩོལ། །རྒྱལ་བ་ཀུན་འདུས་དཔལ་ལྡན་འཁོར་ལོ་སྡོམ། །ཡུམ་
གཅིག་རྗེ་བཙུན་རྡོ་རྗེ་རྣལ་འབྱོར་མ། །ཚེ་ཡི་མཆོག་སྩོལ་མཁའ་འགྲོའི་ཚོགས་ཀུན་ལ། །གསོལ་བ་འདེབས་སོ་ཚེ་ཡི་དངོས་གྲུབ་སྩོལ། །དེ་ལྟར་རྩེ་གཅིག་གསོལ་བ་བཏབ་པའི་མཐུས། །གནས་སྐབས་ཚེ་ཡི་བར་ཆད་ཀུན་ཞི་ཞིང། །བསྐལ་
པ་གངྒའི་རྡུལ་སྙེད་བར་དེ་སྲིད། །ལེགས་པར་གནས་པའི་རྡོ་རྗེའི་སྐུ་མཆོག་སྩོལ། །མགོན་ཁྱོད་ཞལ་བཟང་དགྱེས་པའི་འཛུམ་ཞལ་དང། །གསུང་གི་སྣང་བ་ཟབ་མོ་ལྷན་ཅིག་ཏུ། །སྩལ་ནས་རྡོ་རྗེའི་ཚེ་ཡི་བདུད་རྩིའི་རྒྱུན། །ཨ་བ་དྷཱུ་ཏཱིའི་
ལམ་ནས་རྟག་ཏུ་ཕོབ། །ཉེར་བཞིའི་གནས་ན་རོལ་པའི་དཔའ་པོ་དང། །རྣལ་འབྱོར་མ་སོགས་བསྲུང་མར་བཅས་པ་ཡིས། །ཇི་ལྟར་སྨོན་པའི་དོན་རྣམས་མ་ལུས་པ། །བདེ་བླག་ཉིད་དུ་འགྲུབ་པའི་བཀྲ་ཤིས་སྩོལ།།    ༈    །།ན་མོ་གུ་
རུ༑ རྒྱལ་བ་ཀུན་གྱི་བདག་པོ་རྡོ་རྗེ་འཆང། །གྲུབ་པའི་འཁོར་བསྒྱུར་དཔལ་ལྡན་ཤ་ཝ་རི། །རྣལ་འབྱོར་དབང་ཕྱུག་མངའ་བདག་མཻ་ཏྲི་པར། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །བརྟུལ་ཞུགས་སྤྱོད་པ་གྲུབ་ཆེན་རཱ་ཧུ་ལ།།

[019A]༄༅། །ཟུང་འཇུག་སྐུ་བརྙེས་ཁྱུང་པོ་རྣལ་འབྱོར་ཞབས། །རླུང་སེམས་མངོན་གྱུར་རིན་ཆེན་བརྩོན་འགྲུས་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །མཐུ་སྟོབས་དབང་ཕྱུག་དཔོན་སྟོན་སྐྱེར་སྒང་པ། །དེས་དོན་
གྲུབ་པའི་བདག་ཉིད་གཉན་སྟོན་རྗེ། །མཁས་པའི་དབང་ཕྱུག་སངས་རྒྱས་བསྟན་པ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །རིམ་གཉིས་མཐར་སོན་དཔལ་ལྡན་ཤངས་སྟོན་ཆེ། །མཆོག་གི་ས་བརྙེས་མུས་ཆེན་
རྒྱལ་མཚན་དཔལ། །རིག་སྔགས་གྲུབ་པ་རྡོ་རྗེ་གཞོན་ནུ་ལ། །གསོལ་བ། །གྲུབ་པའི་དབང་ཕྱུག་ནམ་མཁའི་རྣལ་འབྱོར་པ། །ཆོས་ཀྱི་རྒྱལ་པོ་བློ་བཟང་གྲགས་པའི་དཔལ། །མཁས་གྲུབ་ཡོངས་ཀྱི་གཙུག་རྒྱན་དགེ་ལེགས་རྗེར།།
གསོལ་བ། །སྙན་བརྒྱུད་གདམས་པའི་མཛོད་འཛིན་བ་སོ་བ། །ཚེ་གཅིག་ཟུང་འཇུག་སྐུ་བརྙེས་ཆོས་རྡོ་རྗེ། །བློ་བཟང་དོན་ཡོད་བདེ་ཆེན་གྲུབ་པའི་ཞབས། །གསོལ་བ། མཁས་གྲུབ་ཆེན་པོ་སངས་རྒྱས་ཡེ་ཤེས་དང། །རིགས་
ཀུན་བདག་པོ་ཆོས་ཀྱི་རྒྱལ་མཚན་དཔལ། །ཀུན་མཁྱེན་ངག་དབང་བློ་བཟང་རྒྱ་མཚོ་ལ། །གསོལ་བ། །རྡོ་རྗེ་འཛིན་པ་དཀོན་མཆོག་རྒྱལ་མཚན་དང། །སྣང་བ་མཐའ་ཡས་བློ་བཟང་ཡེ་ཤེས་ཆེ། །རྒྱལ་བ་ཀུན་འདུས་བསྐལ་བཟང་རྒྱ་
མཚོའི་སྡེར། །གསོལ་བ་འྡེབྶ། །གྲུབ་པའི་དབང་ཕྱུག་བློ་བཟང་བཟོད་པ་དང། །བཀའ་དྲིན་མཉམ་མེད་རྩ་བའི་བླ་མའི་ཞབས། །གཞན་ཡང་དངོས་བརྒྱུད་བླ་མའི་ཚོགས་རྣམས་ལ། །གསོལ་བ། །མཐུ་སྟོབས་ནུས་པའི་

[019B] །འདོད་ཁམས་བདག་མོ་ལས་བྱེད་གནོད་སྦྱིན་བཞི། །བསྟན་སྲུང་དམ་ཅན་རྒྱ་མཚོའི་ཚོགས་རྣམས་ལ། །གསོལ་བ། །མགོན་ཁྱོད་བསྙེན་སྒྲུབ་ལས་གསུམ་མཆོད་བསྟོད་རྣམས། །བླ་མ་མཆོག་དང་དབྱེར་མེད་
རྩེ་གཅིག་ཏུ། །བགྱིས་པས་འདི་ཕྱི་བར་དོའི་གནས་སྐབས་ཀུན། །ཐུགས་རྗེའི་ལྕགས་ཀྱུས་འབྲལ་མེད་རྗེས་སུ་ཟུངས། །ནད་གདོན་ཀུན་ཞི་ཚེ་དཔལ་ལོངས་སྤྱོད་རྒྱས། །ཁམས་གསུམ་མ་ལུས་དབང་དུ་འདུ་བ་དང། །བར་ཆད་དགྲ་
བགེགས་འབྱུང་པོ་ཚར་བཅད་ནས། །མཐུན་རྐྱེན་མ་ལུས་ཡིད་བཞིན་འགྲུབ་པར་མཛོད། །གྲུབ་ཆེན་བརྒྱད་དང་ཕྱག་རྒྱ་ཆེན་པོ་སོགས། །དངོས་གྲུབ་མ་ལུས་བདེ་བླག་ཉིད་ཐོབ་ནས། །མཁའ་དང་མཉམ་པའི་འགྲོ་བ་མ་ལུས་པ། །སྒྲོལ་བའི་
དེད་དཔོན་ཆེན་པོར་བདག་གྱུར་ཅིག་ཚེ་ཡི་མཐར་ཡང་མགོན་ཁྱོད་དགྱེས་བཞིན་དུ། །གསུང་གི་དབུགས་དབྱུང་གནང་བ་ལེགས་སྩལ་ནས། །མཁའ་སྤྱོད་གནས་སུ་ཁྲིད་དེ་ཟུང་འཇུག་གི་དེས་དོན་མགོན་པོའི་ཞལ་བཟང་མཐོང་བར་ཤོག་
སྐྱེ་བ་ཀུན་ཏུ་ཡང་དག་བླ་མ་དང། ཞེས་སོགས་བྱའོ།  ཞེས་བླ་མ་མགོན་པོ་དབྱེར་མེད་ཀྱི་བླ་བརྒྱུད་གསོལ་འདེབས་འདི་ནི་ཏཱ་བླ་མ་སྔགས་རམ་བ་བློ་བཟང་བསྟན་པས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ། །སསྟི། ཕན་བདེའི་འབྱུང་
གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེ། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛག་ཏཾ།། །།



﻿
[001A]༄༅། །འདོད་གསོལ་སྨོན་ཚིག་གི་སྐོར་རྣམས་ཆབས་གཅིག་ཏུ་བསྡེབས་པ་བཞུགས།།

[001B] །ཨོཾ་བདེ་ལེགས་སུ་གྱུར་ཅིག་ཀུན་བཟང་མཆོད་སྦྲིན་རབ་འཁྲིགས་རིན་ཆེན་ཆར། །ཀུན་ནས་འབེབས་བྱེད་མཆོད་སྦྲིན་རྒྱ་མཚོ་འདི། །ཀུན་ཏུ་དྭང་བས་བླ་མ་ལྷ་ཚོགས་ལ། །ཀུན་
རྫོབ་ལས་འདས་དམིགས་མེད་དབྱིངས་སུ་འབུལ། །ཕན་དང་བདེ་བའི་འབྱུང་གནས་རྒྱལ་བསྟན་གྱི། །སྙིང་པོའི་མཆོག་གྱུར་བློ་བཟང་གྲགས་པའི་བསྟན། །སྲིད་མཐའ་ཇི་སྲིད་ཕྱོགས་དུས་གནས་སྐབས་
ཀུན༑༑ དར་ཞིང་རྒྱས་པར་བྱིན་གྱིས་བརླབ་ཏུ་གསོལ། །ཐོས་བསམ་ནོར་བུ་སྟར་དུ་བརྒྱུས་པའི་གླིང། །མཁས་མཆོག་གངྒཱའི་རྡུལ་སྙེད་འབྱུང་བའི་གནས། །འདི་ཡི་བཤད་སྒྲུབ་འཁོར་ལོ་གསུམ་གྱི་
དཔལ། །རབ་ཏུ་རྒྱས་པའི་ལགས་ཚོགས་འབར་གྱུར་ཅིག། མངྒ་ལཾ། ཞེས་པ་འདི་ནི་མཁས་གྲུབ་འདོད་དགུར་འབྱུང་བའི་གླིང་མཆོག་ཐོས་བསམ་གླིང་གྲྭ་ཚང་གི་བསྟི་གནས་ཆེན་བོར་ལུང་དང་རིགས་པའི་གཏེར་མཛོད་མཚུངས་

[002A]༄༅། །མེད་ཆོས་ཀྱི་རྗེ་ཇ་ཞལ་སྔ་ནས་ཡེ་ཤེས་ཆོས་འཕེལ་དང་དྲུང་ཆེན་བློ་བཟང་འབྱུང་གནས། སྤྱིས་བཞད་བ་ཚོགས་གསོག་པ་ཡེ་ཤེས་སྐལ་ལྡན་དང་འབྲོང་རྩེ་བ་དཀའ་ཆེན་བློ་བཟང་དགེ་འདུན་བཅས་ནས་རྒྱུ་ཡོན་སྦྱར་ཏེ། བཟོ་བོའི་འདུ་
བྱེད་ཚེམ་བུ་བ་དྲུང་རམ་བ་བློ་བཟང་རྟ་མགྲིན་དང་དྲུང་རམ་པ་ཡེ་ཤེས་བསམ་གཏན། དྲུང་རམ་པ་བློ་བཟང་དར་རྒྱས། དྲུང་རམ་པ་བློ་བཟང་རབ་རྒྱས། བློ་བཟང་དཀོན་མཆོག་ཡེ་ཤེས་བཤེས་གཉེན། ཡེ་ཤེས་ཆོས་གྲགས། །བྲིས་པ་དབུ་མཛད་འཇམ་
དབྱངས་ཚེ་དཔལ་དང་དབུ་མཛད་ཐང་ལྷ་ཚེ་རིང། དོན་གྲུབ། བཀྲ་ཤིས་དབང་པོ། ཟླ་བ་བཀྲ་ཤིས། ཚེ་བརྟན་ཚངས་པ། ཕུན་ཚོགས་དོན་གྲུབ། དཔལ་དགོས་སྐྱེས་རྣམས་ནས་སྣང་བརྙན་དུ་མས་བཀྲ་བའི་རིན་ཆེན་དྲ་ཕྱེད་ལེགས་པར་ཕུལ་བའི་འདོད་
གསོལ་དུ་བསྐུལ་བ་ལྟར། ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སསྟི། ཚོགས་གཉིས་ཡོངས་རྫོགས་མཚན་དཔེའི་དཔལ་འབར་ཞིང། །སྐུ་བཞིའི་མངའ་བདག་ཐུབ་དབང་
རྡོ་རྗེ་འཆང། །གང་གི་སྐུ་གསུང་ཐུགས་ཀྱི་བདེན་པ་ཡིས། །དངོས་གྲུབ་རྣམ་གཉིས་བདེ་བླག་ཉིད་དུ་སྩོལ། །བདག་ཅག་རྣམས་ཀྱི་སྐྱེ་བའི་འཕྲེང་བ་ཀུན། །བསགས་པའི་དགེ་ཚོགས་སྤྱི་དང་ཁྱད་པར་དུ། །བསྟན་

[002B] །རྣམ་དག་སྒྲུབ་པ་གང་ཞིག་བགྱིས་པ་དང། །བདེ་གཤེགས་སྐུ་གཟུགས་བཞེངས་ཤིང་བསྙེན་བཀུར་པ། །ལ་སོགས་བསྐྲུན་པའི་རྣམ་དཀར་དེ་ཡི་མཐུས། །ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །མདོ་སྔགས་
བསྟན་པ་ཕྱོགས་བཅུར་རྒྱས་པར་ཤོག་མི་འཇིགས་གདོང་ལྔས་བཏེག་པའི་རིན་ཆེན་ཁྲིར། །དཔལ་ལྡན་བླ་མ་ཡེ་ཤེས་མཆོག་གི་སྐུ། །བསྐལ་བརྒྱར་ཞབས་བརྟན་ཆོས་ཀྱི་འཁོར་ལོ་ཆེ། །རྒྱུན་ཆད་མེད་པར་ལེགས་པར་བསྐོར་དུ་གསོལ།།
བདག་ཅག་དེང་ནས་བྱང་ཆུབ་སྙིང་པོའི་བར། །ཁྱོད་ཞལ་བལྟ་ཞིང་ཁྱོད་གསུང་ཉན་པ་དང། །ནམ་ཡང་མི་འབྲལ་མཉེས་བཞིན་རྗེས་བཟུངས་ནས། །བསོད་ནམས་ཡེ་ཤེས་ཚོགས་ཀུན་རྫོགས་པར་ཤོག་རྣམ་དག་ཆོས་ཀྱི་དབྱིངས་
ལས་གཟུགས་ཀྱི་སྐུར། །བཞངས་པའི་རྫོགས་སངས་རྒྱས་དེ་མངོན་གྱུར་ནས། །འགྲོ་རྣམས་རྣམ་གྲོལ་ཐར་པའི་གླིང་ཆེན་པོར། །སྒྲོལ་བའི་དེད་དཔོན་ཆེན་པོར་བདག་གྱུར་ཅིག་ཅེས་པ་འདི་ནི་གཡག་སྡེ་སོག་དགོན་གྱི་བླ་མ་བློ་བཟང་རྣམ་རྒྱལ་གྱིས་
 བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།     ༈    །།ཨོཾ་སསྟི། ཕན་དང་བདེ་བའི་འབྱུང་གནས་རྒྱལ་བའི་བསྟན། །གང་གི་སྙིང་པོ་བློ་བཟང་གྲགས་པ་ཡི། །རིང་ལུངས་མཆོག་གི་དཔལ་དང་ལྡན་པའི་རྗེ།།
ཡེ་ཤེས་མགོན་ཁྱོད་བསྐལ་བརྒྱར་ཞབས་བརྟན་ཤོག་དེང་ནས་བྱང་ཆུབ་སྙིང་པོར་མཆིས་ཀྱི་བར། །ཁྱོད་ཞལ་བལྟ་ཞིང་ཁྱོད་གསུང་ཉན་པ་དང། །ནམ་ཡང་མི་འབྲལ་དགྱེས་བཞིན་རྗེས་བཟུངས་ཏེ། །བསམ་དོན་མ་ལུས་ཡིད་བཞིན་

[003A]༄༅། །འགྲུབ་པར་ཤོག་ཚེ་དང་བསོད་ནམས་དཔལ་འབྱོར་སྙན་གྲགས་དང། །འཁོར་དང་ལོངས་སྤྱོད་མཐུན་པའི་རྐྱེན་ཐམས་ཅད། །ཡར་ངོའི་ཟླ་དང་དབྱར་གྱི་མཚོ་ལྟ་བུར། །གོང་ནས་གོང་དུ་འཕེལ་བར་བྱིན་གྱིས་རློབས།།
ངེས་པར་འབྱུང་དང་བྱང་སེམས་ཡང་དག་ལྟ། །ཟབ་ལམ་རིམ་པ་གཉིས་ལ་སོགས་པ་ཡི། །ལམ་གྱི་བགྲོད་པ་མ་ལུས་མཐར་ཕྱིན་ནས། །ཟུང་འཇུག་སྐུ་བཞིའི་གོ་འཕང་མྱུར་འགྲུབ་ཤོག་ཤེས་དང་ཉོན་མོངས་སྒྲིབ་པ་མ་ལུས་པ། །ཉེར་
ཟད་ཆོས་དབྱིངས་མངོན་གྱུར་གང་གི་མཐུས། །འགྲོ་བའི་རེ་བ་ཡིད་བཞིན་སྐོང་བ་ལ། །ཡིད་བཞིན་ནོར་བུ་ལྟ་བུར་བདག་གྱུར་ཅིག་ །ཅེས་པ་འདི་ནི་ངང་བརྩོན་གཏོང་བ་སྙིང་སྟོབས་ལ་སོགས་པའི་ཡོན་ཏན་དུ་མས་ཕྱུག་པའི་ཚ་འདམ་ཇ་སག་ཆོས་སྐྱོང་སྐྱབས་ནས་བསྐུལ་བ་ལྟར་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་མ་ཧཱ་ཅི་ནའི་རྒྱལ་ཁབ་ཏུ་བགྲོད་པའི་ལམ་གྱི་སྒར་ཐོག་ཨོར་ཀུན་ཤི་རིའི་ས་ཆར་སྦྱར་བའོ།།     ༈    །།ན་མོ་གུ་རུ། །བླ་མ་ཡི་དམ་སངས་རྒྱས་བྱང་སེམས་དང། །དཔའ་བོ་མཁའ་འགྲོ་ཆོས་སྐྱོང་བསྲུང་མའི་ཚོགས། །ཚེ་དང་ཡེ་ཤེས་མཐའ་
ཡས་ཡིད་བཞིན་ལྷས། །འཆི་མེད་རྡོ་རྗེའི་ཚེ་མཆོག་དེང་འདིར་སྩོལ། །རྒྱལ་བའི་ཡབ་གཅིག་འཇམ་དཔལ་མི་ཡི་རྗེར། །ཤར་བའི་གནམ་སྐོས་ས་ཡི་འབྱེར་འཇིགས་ཆེ། །ཁྲི་ཕྲག་བསྐལ་བར་ཞབས་པད་ཉེར་བརྟན་ཅིང། །ཆབ་སྲིད་མངའ་ཐང་དབྱར་གྱི་མཚོ་ལྟར་
རྒྱས༑ རྗེ་བཙུན་བློ་བཟང་གྲགས་པའི་བསྟན་པ་ཡི། །སྙིང་པོའི་དཔལ་ལྡན་ཡེ་ཤེས་མཆོག་གི་ཐུགས། །མངའ་བའི་མགོན་པོ་གང་གི་ཞབས་པདྨོ། །འཇིག་མེད་རྡོ་རྗེའི་ཁྲི་ལ་བརྟན་པར་བཞུགས། །སྐྱབས་མཆོག་གང་གིས་དགྱེས་བཞིན་ཚེ་རབས་ཀུན། །
བ་འབྲལ་མེད་རྗེས་སུ་བཟུང་ནས་དམ་ཆོས་ཀྱི། །གསུང་གི་བདུད་རྩིས་ལེགས་པར་བསྐྱངས་པ་ལས། །རྣམ་མཁྱེན་རྒྱལ་བའི་གོ་འཕང་མྱུར་ཐོབ་ཤོག། གནས་སྐབས་སུ་ཡང་ཚེ་རིང་ནད་མེད་ཅིང། །དལ་འབྱོར་ལེགས་ཚོགས་ཡར་ངོའི་ཟླ་ལྟར་འཕེལ་
ནད་ཡམས་མུ་གེ་འཁྲུག་རྩོད་ལ་སོགས་པ། །མི་མཐུན་རྒུད་པའི་མིང་ཡང་མེད་པར་མཛོད། །བྱང་ཕྱོགས་ནོར་བུའི་གྲོང་ཁྱེར་ཉམས་དགའ་བར། །རིགས་ལྡན་དྲག་པོའི་རོལ་པ་ཉེར་ཤར་ཚེ། །འཁོར་གྱི་ཐོག་མ་ཉིད་དུ་ལེགས་སྐྱེས་ནས། རྒྱལ་བའི་དམ་ཆོས་ཚུལ་
བཞིན་འཛིན་པར་ཤོག། དེ་དུས་ཟབ་གསང་དམ་ཆོས་བདུད་རྩིའི་གནད། །གསུང་བཞིན་ཉམས་སུ་བླངས་བས་རང་རྒྱུད་ལ། །རྡོ་རྗེའི་རྣལ་འབྱོར་ཡན་ལག་དྲུག་གི་གནད། །རབ་རྫོགས་དུས་ཀྱི་འཁོར་ལོའི་གོ་འཕང་ཐོབ། །དེ་ནས་ནམ་མཁའ་ཇི་སྲིད་གནས་ཀྱི་འཁོར་ལོའི་གོ་འཕང་ཐོབ། །དེ་ནས་ནམ་མཁའ་ཇི་སྲིད་གནས་ཀྱི་
བར། །ཡིད་བཞིན་ནོར་དང་བུམ་བཟང་དཔག་བསམ་ཤིང། །ཇི་བཞིན་གདུལ་བྱའི་རེ་བ་མ་ལུས་པ། །བདེ་བླག་ཉིད་དུ་སྐོང་བའི་དཔལ་ཐོབ་ཤོག་བསྟེན་ཅིང་མཆོད་པའི་ཆོས་བསྲུང་རྒྱ་མཚོའི་ཚོགས། །ཀུན་གྱིས་ཡིད་ལ་སྨོན་བའི་རེ་བཀུན། །འགྲུབ་ལ་
བར་དུ་གཅོད་པའི་ཉེར་འཚེ་དང། །གནོད་བྱེད་ཚར་ཆོད་འཕྲིན་ལས་བཀྲ་ཤིས་སྩོལ།  ཞེས་པ་འདི་ནི་དང་སྟོབས་རིགས་རུས་ཆོ་འབྲང་དུ་མའི་དཔལ་གྱིས་མངོན་པར་འཕགས་པ་ཐུ་ཤི་ཡེ་ཐུ་ཆིང་དབང་བཀྲ་ཤིས་རྣམ་རྒྱལ་དང་ཇུ་རིག་ཐུ་ཆིང་དབང་ཀུན་དགའ་རབ་བརྟན། དར་ཁན་ཆིང་དབང་དབང་
རྒྱལ་རྡོ་རྗེ། འཁོར་ཆེན་དུན་དབང་འཆི་མེད་རྡོ་རྗེ། ཇ་སག་ཐུ་ཇུན་དབང་ངག་དབང་ཚེ་བརྟན། འཁོར་ཆེན་ཇུན་དབང་བཀྲ་ཤིས་སྐལ་ལྡན། མཁར་ཆེན་ཇུན་དབང་རཏྣ་སིདྡྷི། ཁལ་ཁ་ཚིང་ཝང་ཨེ་ཕུ་ལྟ་དབང་རྡོ་རྗེ། ནས་མན་ཇུན་དབང་ལྷ་དབང་རབ་བརྟན། ཨ་བ་ཀ་ཇུན་དབང་གནས་བརྟན་ཅང་ཅུན། ཨོ་ཏན་

[004A]༄༅། །ཇུན་དབང་དཔལ་ལྡན། སོ་ཉིད་ཇུན་དབང་ཚེ་རིང་མགོན་པོ། ཨོ་ཧན་ཇུན་དབང་འཆི་མེད་འགྲོ་བ། ཨོང་ཉོད་ཇུན་དབང་དབང་ཕྱུག་མཁར་ཆེན་ཀོ་ཆི་ཀན་ཨམ་བན་ཅ་ལ་ཕུང་ངེ། ཨུ་ཅུ་མུ་ཆིན་པའི་ལེ་བཀྲ་ཤིས་མགོན་པོ། ཐུ་མད་པའི་ལེ་བསོད་ནམས་དཔལ་འབྱོར། ཨོ་ཧན་ཨ་པ་
ཀན༑ ཨམ་བན་པའི་སེ་བློ་བཟང་ཤེས་རབ། འཁོར་ཆེན་པའི་སེ་དཔལ་འབྱོར། ཨོ་ཧན་པའི་སེ་ཆོས་རྒྱ་རྒྱལ། ཐུ་མད་པའི་སེ་ཚེ་བརྟན་དོན་གྲུབ། སྦ་རིང་གུང་ཨེ་ཕུ་བདེ་ལེགས། ཨོ་ཧན་གུང་སངས་རྒྱས་རྒྱལ། མཁར་ཆེན་གུང་བླ་སྐྱབས། འཁོར་ཆེན་ཐེ་རི་ཀུན་ཅེར་གེ་ཐའི་ཇི་ཚེ་རིང་དམ་པ། ཨོ་
ཧན་ཨེ་ཕུ་ཚེ་བརྟན། འཁོར་ཆེན་ཨེ་ཕུ་མི་འགྱུར་རྡོ་རྗེ། འཁོར་ཆེན་ཐའི་ཇི་དཔལ་འབྱོར། འཁོར་ཆེན་ཐའ་ཇི་ཨ་རྠ་སིདྡྷི། ཁེ་ཤིག་ཐན་ཐའི་ཇི་དགེ་འདུན་དར་རྒྱས། ཇ་རཽ་ཐུ་ས་ལག་ཆི་ཕིང་ཙེ། སྦ་རེང་ཐའི་ཇི་བསོད་ནམས་རྡོ་རྗེ། ཁེ་ཤིག་ཐན་ཐེ་རི་ཀུན་ཙེར་ཀེ་ཐའི་དགེ་འདུན་དང་རྒྱས་
ཨ་རུ་འཁོར་ཆེན་པའི་ལེའི་སྲས་ཨརྠ་སིདྡྷི། མཁར་ཆེན་ཏེད་ཅེར་ཀེ་ཐ་བུ་ནང་དབང་རྒྱལ་རྣམས་ཀྱིས་བསྐུལ་མ་མཛད་པ་ལྟར་གནམ་གྱི་ལྷ་འཇམ་པའི་དབྱངས་གོང་མ་ཆེན་པོའི་ཕོ་བྲང་ཆེན་པོ་སུམ་རྩེན་གྱི་གནས་ས་ལ་འཕོས་པ་ལྟ་བུ་ཞེ་ཧོར་གྱི་ཕེ་བྲང་ཆེན་པོའི་ཉེ་འདབས་བཀྲ་ཤིས་ལྷུན་པོའི་
དགོན་གནས་སུ་འདུག་སྐབས་ཤཱཀྱའི་དགེ་སློང་དཔལ་ལྡན་ཡེ་ཤེས་ཀྱིས་སྦྱར་བའོ།། ༑ །།ཨོཾ་སསྟི། བློ་བཟང་ལུང་དང་རྟོགས་པའི་དམ་ཆོས་ཀྱི། །རྩིབས་སྟོང་འཁོར་ལོས་དཔལ་ལྡན་བདེ་གཤེགས་གསུང། །ཀུན་ལ་དབང་བསྒྱུར་ཡེ་ཤེས་
སྣང་བ་ཆེས། །འགྲོ་ཀུན་འདྲེན་མཛད་མགོན་པོར་གསོལ་བ་འདེབས། །མགོན་ཁྱོད་རྗེས་སུ་བརྩེ་བའི་འོད་ཞགས་ཀྱིས། །བདག་བློའི་མུན་པ་ཀུན་སེལ་བདུད་རྩིའི་སྒྲོན། །སྲིད་པར་རྒྱུ་བའི་གནས་སྐབས་དེ་ཀུན་ཏུ། །ནམ་ཡང་འབྲལ་བ་མེད་པའི་

[004B] །ད་ལྟར་ཐར་པའི་ལམ་སྟོན་ས་མཁན་ཆེ། །ཁྱོད་ཀྱིས་འཁོར་བའི་སྡུག་བསྔལ་རྒྱ་མཚོ་ལས། །བསྒྲལ་ཏེ་སྟོབས་བཅུའི་གྲོང་ཁྱེར་ཉམས་དགའ་བར། །བདེ་བླག་ཉིད་དུ་འཇུག་པའི་སྐལ་བཟང་སྩོལ། །གནས་སྐབས་ཚེ་རིང་ནད་མེད་
ལོངས་སྤྱོད་འཕེལ། །དགེ་འདུན་སྡེ་རྣམས་བསླབ་གསུམ་ནོར་གྱིས་ཕྱུག་འཁོར་ལོ་གསུམ་དང་བཤད་སྒྲུབ་བྱ་བ་ཡིས། །བསྟན་པའི་རྒྱལ་མཚན་ཕྱོགས་བཅུར་བསྒྲེང་བར་ཤོག་ཕྱག་དྲུག་ཆོས་ཀྱི་རྒྱལ་བོ་འདོད་ཁམས་མ། །ལ་སོགས་དམ་ལྡན་བསྲུང་
མའི་ཚོགས་རྣམས་ཀྱིས། །བདག་གི་ཡིད་ལ་སྨོན་པའི་རེ་བ་ཀུན། །བདེ་བླག་ཉིད་དུ་མྱུར་འགྲུབ་འཕྲིན་ལས་སྩོལ། ཞེས་པ་འདི་ནི་གཡེར་གཤོངས་མེར་ཁན་མཁན་པོ་ངག་དབང་དགེ་འདུན་ཟླ་བ་གྲགས་པས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་
བའོ།།    ༈    །།མཐུ་སྟོབས་ནུས་པའི་འཕྲིན་ལས་མེ་ཆར་འབུམ། །སྦྲོས་པས་ནག་ཕྱོགས་བདུད་སྡེ་མཐར་མཛད་ཅིང། །པདྨའི་རིགས་ལས་གསུང་གི་རྡོ་རྗེའི་ལྷར། །ཡོངས་གྲུབ་ཨོ་རྒྱན་རྗེ་ལ་གསོལ་བ་འདེབས། །ལྔ་བརྒྱའི་མཁས་པ་ཀུན་གྱི་གཙུག་
གི་ནོར། །བདེ་གཤེགས་གཞུང་ལམ་བྱང་སེམས་རིན་ཆེན་གཏེར། །སྤེལ་བའི་འགྲོ་ཀུན་རྫོགས་པའི་བྱང་ཆུབ་ཆེར། །འགོད་མཁས་ཨ་ཏི་ཤ་ལ་གསོལ་བ་འདེབས། །དཔལ་ལྡན་མཁས་པ་ཀུན་གྱི་མགོ་བོ་ལ། །ལུང་དང་རྟོགས་པའི་ཆོས་ཀྱི་
བདུད་རྩིའི་བཀས། །གང་གི་ཞབས་ཀྱི་སེན་མོ་དལ་བསོ་བ། །ཆོས་ཀྱི་རྒྱལ་མཚན་ཞབས་ལ་གསོལ་བ་འདེབས། །འཕྲིན་ལས་རླབས་འཕྲེང་བྱེ་བའི་གཟེགས་མ་དཀར། །སྦྲོས་པས་འགྲོ་འདིའི་ཕན་དེའི་འདབ་བརྒྱ་བ། །ཕྱོགས་བརྒྱར་བཞད་པའི་དགའ་

[005A]༄༅། །སྟོན་ཉེར་སྩོལ་བ། །བློ་བཟང་ཡེ་ཤེས་ཞབས་ལ་གསོལ་བ་འདེབས། །རྒྱལ་བ་གཉིས་པའི་ལེགས་བཤད་གསང་བ་ཀུན། །ཡོངས་སུ་བཟུང་བའི་འཆད་རྩོད་རྩོམ་གསུམ་གྱིས། །ཐུབ་བསྟན་སྙིང་པོ་རྒྱས་མཛད་ཆོས་ཀྱི་རྗེ།།
དཔལ་ལྡན་ཡེ་ཤེས་ཞབས་ལ་གསོལ་བ་འདེབས། ཞེས་བ་ཐུབ་དབང་ཞལ་པད་མའི་ཁ་སྐོངས་སུ་སྒོ་མེ་ཏིང་སྐྱ་བླ་མ་སྙན་གྲགས་རྒྱ་མཚོས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སྭ་སྟི། ལྷར་བཅས་སྐྱེ་དགུའི་གཙུག་ན་
མངོན་མཐོ་བ། །བློ་བཟང་རྒྱལ་པ་གཉིས་པའི་རིང་ལུགས་ཆེ། །གང་གི་དཔལ་ལྡན་ཡེ་ཤེས་རོལ་པ་ཡིས། །འགྲོ་ཀུན་འདྲེན་མཛད་མགོན་ཁྱོད་གཙུག་ན་རྒྱལ། །མགོན་ཁྱོད་མཆོད་ཅིང་གསོལ་བཏབ་བགྱིས་པའི་མཐུས། །ཉེས་ལྟུང་བག་ཆགས་
སྡིག་སྒྲིབ་ཀུན་བྱང་ཞིང། །ཡིད་ལ་སྨོན་པའི་རེ་བ་མ་ལུས་པ། །འབད་པ་མེད་པ་ལྷུན་གྱིས་འགྲུབ་པར་མཛོད། །ཚེ་རབས་ཀུན་ཏུ་འབྲལ་མེད་རྗེས་བཟུངས་ནས། །གསུང་གི་བདུད་རྩི་ལེགས་པར་མྱངས་པ་ལས། །ཤེས་དང་ཉོན་མོངས་སྒྲིབ་པ་ཀུན་
ཟད་ནས། །མགོན་ཁྱོད་སྐུ་གསུམ་གོ་འཕང་མངོན་བྱེད་ཤོག་ཅེས་པ་འདི་ནི་དགེ་སློང་བློ་བཟང་རྡོ་རྗེས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཉོན་མོངས་བག་ཆགས་དྲི་མ་ཀུན་བྲལ་ཞིང། །སྐུ་
གསུམ་ཡེ་ཤེས་མངོན་དུ་འགྱུར་བའི་ཕྱིར། །ཀ་ལཱ་པ་ཡི་གྲོང་ཁྱེར་ཆེན་པོ་རུ། །ལེགས་སྐྱེས་དུས་ཀྱི་འཁོར་ལོར་སྤྱོད་པར་ཤོག་ཅེས་བ་འདི་ནི་དགེ་སློང་ཚེ་ཆེན་ཐོ་ཡོན་རྒྱ་མཚོ་བསྟན་འཛིན་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་

[005B]༑    ༈    ༑༑ཨོཾ་སྭ་སྟི། བདག་གི་དགེ་བའི་རྩ་བ་ཇི་སྙེད་པ། །དེ་ཡི་མཐུ་ལས་བྱང་ཕྱོགས་ཤམྦྷ་ལར། །འཁོར་ལོ་ཅན་གྱི་རོལ་པ་ཆེ་ཤར་ཚེ། །འཁོར་གྱི་ཐོག་མར་འགྱུར་བར་བྱིན་གྱིས་རློབས། །སྨྲ་མཁས་རྡོ་རྗེའི་ཏིང་འཛིན་ཟབ་མོ་ཡིས། །ཕྱི་ནང་གསང་
བའི་ཀླ་ཀློ་དྲུང་འབྱིན་ཚེ། །རྒྱལ་བའི་འཕྲིན་ལས་ཐོགས་མེད་བསྒྲུབ་པ་ཡི། །བྱེད་པོ་ཉིད་དུ་འགྱུར་བར་བྱིན་གྱིས་རློབས། །དེ་དུས་གསུང་གི་གསང་བ་ཟབ་མོ་ཡི། །གནད་རྣམས་ལེགས་པར་ཉམས་སུ་བླངས་པ་ལས། །འོག་མིན་ཞིང་དུ་དཔལ་ལྡན་
སྟོབས་བཅུ་པ། །ལོངས་སྤྱོད་རྫོགས་སྐུའི་གོ་འཕང་མངོན་བྱེད་ཤོག་དེ་ནས་ནམ་མཁའ་ཇི་སྲིད་གནས་ཀྱི་བར། །མ་གྱུར་འགྲོ་བ་ཀུན་གྱི་དོན་བྱས་ཏེ། །མ་ལུས་རྫོགས་པའི་སངས་རྒྱས་གོ་འཕང་ལ། །བདེ་བླག་ཉིད་དུ་འགོད་པའི་དཔལ་ཐོབ་
ཤོག༑ གཞན་ཡང་གནས་སྐབས་ཚེ་རིང་ནད་མེད་ཅིང། །ཆོས་དང་ལོངས་སྤྱོད་དཔལ་འབྱོར་རབ་ཏུ་རྒྱས། །ཡིད་ལ་སྨོན་པའི་རེ་བམ་ལུས་པ། །འབད་མེད་ལྷུན་གྱིས་འགྲུབ་པའི་བཀྲ་ཤིས་སྩོལ། ཞེས་བ་འདི་ནི་འུར་ཏུ་སུ་ཇ་སག་དབང་རྒྱལ་ཚེ་བརྟན་གྱིས་བསྐུལ་བལྟར་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།    ༈    །།ཨོཾ་སྭ་སྟི། བླ་མ་ལྷ་དང་མཆོག་གསུམ་སྐྱབས་གནས་ཀུན། །ཐུགས་རྗེའི་དབང་གིས་དེང་འདིར་ཉེར་དགོངས་ལ། །བདག་གི་ཡིད་ལ་ཇི་ལྟར་སྨོན་པའི་དོན། །མ་ལུས་བདེ་བླག་འགྲུབ་པའི་བདེན་ཆེན་
སྩོལ༑ ༑རྗེ་བཙུན་བློ་བཟང་རྒྱལ་བ་གཉིས་པ་ཡི། །བསྟན་པའི་དཔལ་ལྡན་ཡེ་ཤེས་རོལ་པ་གང། །བརྩེ་བའི་ལྕགས་ཀྱུས་བྱང་ཆུབ་སྙིང་པོའི་བར། །འབྲལ་མེད་རྗེས་སུ་འཛིན་པར་བྱིན་གྱིས་རློབས། །གསུང་གི་གསང་བའི་གནད་བཟང་བདུད་རྩིའི་བཅུད་

[006A]༄༅། །འཐུངས་པས་ཉོན་མོངས་ཚ་གདུང་ཀུན་ཞི་ནས། །ཁམས་གསུམ་འགྲོ་རྣམས་འདྲེན་པའི་རྒྱལ་བ་ཡི། །གོ་འཕང་དམ་པ་བདེ་བླག་ཐོབ་པར་མཛོད། ཅེས་པ་འདི་ནི་ཐོ་རྡོ་དཔོན་བླ་མ་བསྐལ་བཟང་རབ་བརྟན་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་
དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སསྟི། ཚེ་དང་ཡེ་ཤེས་མཆོག་སྩོལ་རྡོ་རྗེའི་ལྷ། །བདེ་ལྡན་ཞིང་གི་མགོན་པོ་ཚེ་མཐའ་ཡས། །གཙུག་ཏོར་རྣམ་རྒྱལ་ཡིད་བཞིན་འཁོར་ལོ་མ། །ལ་སོགས་ཀུན་གྱིས་ཤིས་པའི་ཆར་ཆེན་ཕོབས། །འཇམ་
དཔལ་རྡོ་རྗེ་རྣོན་པོ་འཁོར་བསྒྱུར་གྱིས། །རོལ་བས་སྲིད་ཞིའི་དྲེགས་ལྡན་གཙུག་ཏོར་རྩེར། །ཞབས་སེན་ངལ་བསོ་བགྱིད་པའི་གནམ་གྱི་ལྷ། །བསྐལ་བརྒྱར་རྡོ་རྗེའི་ཁྲི་ལ་ཞབས་བརྟན་ཤོག་ཆབ་སྲིད་གདུགས་དཀར་བཙན་པོའི་གྲིབ་བསིལ་གྱིས། །འགྲོ་
ཀུན་བདེ་བར་ངལ་བསོའི་འཕྲིན་ལས་ཆེ། །ཕྱོགས་བཅུར་རྒྱས་པས་སེམས་ཅན་མ་ལུས་པ། །རྟག་ཏུ་བཀའ་ཡི་བདེ་སྐྱིད་ལ་སྤྱོད་ཤོག་ཕྱག་དྲུག་མགོན་པོ་ཆོས་ཀྱི་རྒྱལ་པོ་དང། །འདོད་ཁམས་དབང་མོ་ལ་སོགས་བསྟན་སྲུངས་ཀྱིས། །ས་ཡི་ཚངས་པའི་
ཐུགས་ཀྱི་བཞེད་དོན་ཀུན། །བདེ་བླག་ཉིད་དུ་འགྲུབ་པའི་འཕྲིན་ལས་མཛོད། །ཚེ་རབས་ཀུན་ཏུ་འཇམ་དཔལ་རྡོ་རྗེ་ཡིས། །དགྱེས་བཞིན་རྗེས་སུ་བཟུངས་པས་ཆོས་ཚུལ་ཀུན། །ལེགས་པར་རྟོགས་ནས་ས་བཅུ་ལམ་ལྔ་པོ། །མཐར་ཕྱིན་རྫོགས་པའི་སངས་རྒྱས་
མྱུར་འགྲུབ་ཤོག་ཅེས་པ་གནམ་གྱི་ལྷ་འཇམ་དབྱངས་གོང་མ་བདག་པོ་ཆེན་པོའི་ཞབས་བརྟན་གསོལ་འདེབས་འདི་ནི་ཨུ་རང་གུང་ཀུན་དགའ་རབ་བརྟན། ཐུས་ལག་ཆི་ཀུན་དགའ་ཟླ་བ། ཐུ་ས་ལག་ཆི་ཀུན་དགའ་རིན་ཆེན་གསུམ་གྱིས་བསྐུལ་བ་ལྟར་བཎ་ཆེན་ཨེར་ཏེ་ནིས་འོར་ཏུ་སུའི་ས་ཆ་ཧ་ཐོང་ཁོ་ཤོ་ཟེར་

[006B]།    ༈    །།ཨོཾ་སསྟི། བདེ་ལྡན་ཞིང་མགོན་འོད་མཚན་མཐའ་ཡས་དང། །དབྱེར་མེད་རྗེ་བཙུན་དཔལ་ལྡན་ཡེ་ཤེས་ཞབས། །བྱང་ཆུབ་བར་དུ་སྦྱི་བོས་མཆོད་བགྱིད་ན། །ཐུགས་རྗེའི་ལྕགས་ཀྱུས་འབྲལ་མེད་རྗེས་སུ་ཟུངས། །ངེས་
འབྱུང་བྱང་སེམས་ཡང་དག་ལྟ་བ་དང། །ཟབ་མོ་རིམ་པ་གཉིས་ཀྱི་རྟོགས་པ་རྣམས། །བདེ་བླག་ཉིད་དུ་མངོན་བྱས་མགོན་ཁྱོད་ཀྱི། །གོ་འཕང་དམ་པ་མྱུར་དུ་ཐོབ་པར་ཤོག་འདི་ནས་ཤི་འཕོས་གྱུར་ཚེ་བདེ་ཆེན་ཞིང། །གང་དུ་རིན་ཆེན་པདྨོ་ལས་སྐྱེས་ནས།།
ཁྱོད་ཀྱི་ཞལ་བཟང་དམ་པ་ལེགས་མཐོང་སྟེ། །ཐེག་མཆོག་གསུང་གི་བདུད་རྩི་ཐོས་པར་ཤོག་གཟུངས་དང་སྤོབས་པ་མངོན་ཤེས་ཏིང་འཛིན་དང། །རྫུ་འཕྲུལ་ལ་སོགས་རྒྱལ་སྲས་སྤྱོད་པའི་སྒོ། །བྱེ་བ་ཕྲག་བརྒྱའི་རྟེན་འབྲེལ་ལེགས་ཕྱེ་ནས། །མཐའ་ཡས་
འགྲོ་བའི་དོན་ཆེན་བྱེད་པར་ཤོག་ཉོན་མོངས་ཤེས་བྱའི་སྒྲིབ་པ་མ་ལུས་པ། །ཡོངས་སུ་ཟད་ནས་ཚོགས་གཉིས་ཟུང་འཇུག་ལམ། །ཐོབ་སྟེ་མཚན་དང་དཔེ་བྱད་ཀྱིས་བ་རྒྱན་པའི། །རྫོགས་སངས་རྒྱས་ཀྱི་རྡོ་རྗེར་ཡོངས་སུ་གྲུབ། །ཇི་སྲིད་མཁའ་དབྱིངས་
བགྲོད་བམ་ཆད་པར། །དེ་སྲིད་འགྲོ་འདིའི་རེ་བ་སྐོབ་བ་ལ། །དཔག་བསམ་ཤིང་དང་བུམ་པ་བཟང་ལྟ་བུར། །རྒྱལ་བ་ཀུན་གྱི་གདུང་འཚོ་བ་ཉིད་གྱུར་ཅིག་ཅེས་པ་འདི་ནི་བློ་བཟང་བསྟན་འཛིན་གྱིས་བསྐུལ་བལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།། །།
   ༈    ཚེ་སྦྱིན་ལྷ་མོ་བདེ་ལྡན་ཞིང་གི་མགོན། །ཡིད་བཞིན་འཁོར་ལོ་རྣམ་པར་རྒྱལ་མ་དང། །ལྷ་དང་དྲང་སྲོང་གྲུབ་པའི་བདེན་པའི་མཐུས། །འཆི་མེད་ཚེ་ཡི་དངོས་གྲུབ་སྩལ་དུ་གསོལ། །ཡེ་ཤེས་འོད་བརྒྱའི་སྣང་བ་ཆེན་པོ་ཡིས། །གདུལ་བྱའི་པད་

[007A]༄༅། །ཚལ་ཡོངས་སུ་བཞད་མཛད་པས། །ཚེ་རབས་ཀུན་ཏུ་ཐུབ་པའི་རིང་ལུགས་ཀྱི། །ལམ་བཟང་མཆོག་ཏུ་བརྟན་མཛད་མགོན་ཁྱོད་རྒྱལ། །གང་གི་མཚན་ཙམ་དྲན་པའི་བྱིན་ཆེན་མཐུས། །པདྨོའི་གཉེན་ལས་སྐྱེས་པའི་མཚོན་ཆའི་སྡེ།།
རི་མོའི་གནས་སུ་མཛད་གང་ལྷ་མཆོག་གིས། །འདི་ཡི་སྐུ་ཚེ་བསྐལ་བརྒྱའི་བར་དུ་སྤེལ། །བསོད་ནམས་ཆུ་གཏེར་དབྱར་མཚོ་ལྟར་དྲག་ཅིང། །དཔལ་འབྱོར་མཁའ་དབྱིངས་སྤྲིན་བཞིན་ཀུན་ནས་འདུ། །སྙན་པའི་གྲགས་པ་ལྷ་ཡི་རྡ་སྒྲ་བཞིན། །ནམ་
ཡང་ཆད་མེད་སྒྲོག་པའི་དཔལ་ཐོབ་ཤོག་རྟག་ཏུ་བསྟེན་ཅིང་བསྒྲུབ་པའི་སྲུང་མའི་ཚོགས། །ཀུན་གྱིས་ལས་བཞིའི་འཕྲིན་ལས་ཐོགས་མེད་དུ། །བསྒྲུབ་ཅིང་བར་དུ་གཙོད་པའི་ཚོགས་ཐམས་ཅད། །བདེ་བླག་ཉིད་དུ་ཞི་བའི་དགའ་སྟོན་སྩོལ། །རྣམ་ཀུན་
ཤིས་པའི་དབྱངས་དང་ལྷན་ཅིག་ཏུ། །བཀྲ་ཤིས་མེ་ཏོག་ཆར་ཆེན་རབ་ཕབ་སྟེ། །ཆོས་དང་དཔལ་འབྱོར་སྲིད་ཞིའི་ལེགས་ཚོགས་ཀུན། །ཡར་ངོའི་ཟླ་བཞིན་འཕེལ་བའི་བཀྲ་ཤིས་སྩོལ། ཞེས་པ་འདི་ནི་དཔོན་པོ་ཇོ་རིག་ཐུ་ཆོས་རྗེ་དེན་ཆི་བློ་བཟང་བན་ཆུང་དང། གསོལ་དཔོན་
དགེ་སྐོས་བློ་བཟང་དགེ་ལེགས་གཉིས་ཀྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ན་མོ་གུ་རུ། དུས་གསུམ་རྒྱལ་བམ་ལུས་གཅིག་བསྡུས་པ། །དཀྱིལ་འཁོར་རྒྱ་མཚོའི་ཁྱབ་བདག་རྗེ་བཙུན་མགོན། །བསྐལ་བཟང་རྒྱ་མཚོའི་
ཞབས་ཀྱི་པདྨོ་ལ། །བྱང་ཆུབ་སྙིང་པོའི་བར་དུ་སྦྱི་བོས་འདུད། །མགོན་ཁྱོད་ཐུགས་རྗེའི་ལྕགས་ཀྱུ་རྣོན་པོ་ཡིས། །རྫོགས་སངས་རྒྱས་ཀྱི་གོ་འཕང་མ་ཐོབ་པར། །འབྲལ་མེད་རྗེས་སུ་བཟུང་ནས་གསུང་གསང་ལ། །འབད་བ་མེད་པར་རྟག་ཏུ་ལོངས་

[007B]རྗེ་བཙུན་བློ་བཟང་རྒྱལ་བ་གཉིས་པ་ཡི། །བསྟན་པའི་དཔལ་ལྡན་ཡེ་ཤེས་མཆོག་གིས་ཀྱང། །དུས་ཀུན་རྗེས་སུ་བཟུང་ནས་ཕན་བདེའི་ལམ། །བདེ་བླག་ཉིད་དུ་གསལ་བར་བྱེད་པར་ཤོག་དེ་དག་མཐུ་ལས་ཕྱིན་དྲུག་སྤྱོད་པ་དང། །བསྡུ་བཞིའི་
ཉམས་ལེན་མ་ལུས་མཐར་ཕྱིན་ནས། །ས་བཅུ་ལམ་ལྔའི་བགྲོད་པ་མཐར་ཕྱིན་ཏེ། །ཟུང་འཇུག་སྐུ་བཞིའི་གོ་འཕང་མངོན་བྱེད་ཤོག་ཅེས་པ་འདི་ནི་ཁམས་དགེ་རྒྱས་དགོན་དགའ་ལྡན་ཐོས་བསམ་གླིང་གི་བླ་མ་རྒྱ་མཚོ་བཤེས་གཉེན་དང་བསྐལ་བཟང་བསྟན་པའི་རྒྱལ་མཚན། བསྐལ་
བཟང་དགེ་ལེགས་རྒྱལ་མཆིན་བཅས་ནས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་མཏཱ་ཙི་ཎཱི་རྒྱལ་ཁམས་སུ་བགྲོད་པའི་ལམ་གྱི་སྒར་ཐོག་དུང་འབྲུག་སྒྲའི་སའི་ཆར་སྦྱར་བའི་ཡི་གེ་བ་ནི་གསོལ་དཔོན་གངས་ཅན་མཁན་པོ་བློ་བཟང་མཁས་མཆོག་གོ་དགེ་ལེགས་འཕེལ།།    ༈    །།
ཨོཾ་སསྟི། མཆོག་དང་མཐུན་མོང་དངོས་གྲུབ་མ་ལུས་པ། །བདེ་བླག་ཉིད་དུ་སྩོལ་མཛད་ཡི་དམ་དང། །བླ་མ་ལྷ་ཚོགས་མཁའ་འགྲོ་ཆོས་སྲུང་བཅས། །ཀུན་གྱིས་བདེན་པའི་བྱིན་ཆེན་དེང་འདིར་ཕོབས། །བློ་བཟང་གྲགས་པའི་བསྟན་པ་ཡོངས་རྫོགས་
དཔལ། །གང་དང་ལྡན་པའི་ཡེ་ཤེས་རོལ་པ་ཡི། །ལམ་བཟང་སྦྱིན་མཛད་མགོན་པོ་ཁྱོད་ཉིད་ཀྱིས། །བྱང་ཆུབ་བར་དུ་འབྲལ་མེད་རྗེས་འཛིན་མཛོད། །དེ་ཡི་མཐུ་ལས་ལས་དང་ཉོན་མོངས་པའི། །བག་ཆགས་མ་ལུས་ཡོངས་སུ་ཟད་གྱུར་ནས། །ཚོགས་
གཉིས་རབ་རྫོགས་སྐུ་བཞི་ཡེ་ཤེས་ལྔའི། །སངས་རྒྱས་གོ་འཕང་བདེ་བླག་ཐོབ་པར་ཤོག་གནས་སྐབས་ཚེ་རིང་ནད་མེད་ལོངས་སྤྱོད་དང། །དཔལ་འབྱོར་མངའ་ཐང་ལེགས་ཚོགས་མ་ལུས་པ། །ཡར་ངོའི་ཟླ་དང་དབྱར་གྱི་མཚོ་ལྟ་བུར། །ནམ་ཡང་

[008A]༄༅། །འཛད་མེད་འཕེལ་བའི་དགེ་ལེགས་སྩོལ། །བསྟེན་ཅིང་བསྒྲུབ་བའི་ཆོས་སྲུང་ཐམས་ཅད་ཀྱིས། །ཡིད་ལ་ཇི་ལྟར་སྨོན་པའི་དོན་ཐམས་ཅད། །བསྒྲུབ་ལ་བར་དུ་གཅོད་པའི་ཉེར་འཚེ་ཀུན། །ཚར་ཆོད་འཕྲིན་ལས་རྣམ་བཞི་ཐོགས་མེད་
སྒྲུབས། ཞེས་པ་འདི་ནི་ཡོངས་ཤུལ་དཔོན་རྒྱ་མཚོ་ནོར་བུས་བསྐུལ་བལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བ་ཡན་ཧ་རའི་ཉེ་འདབས་སྒར་ཐོག་ཏུ་སྦྱར་བ་དགེ་ལེགས་འཕེལ།།    ༈    །།ན་མོ་གུ་རུ། མདུན་གྱི་ནམ་མཁར་རྒྱལ་ཚབ་མི་ཕམ་མགོན། །མཆོག་
དང་དབྱེར་མེད་རྩ་བའི་བླ་མ་རྗེ། །མཚན་དང་དཔེ་བྱད་བཟང་པོ་རབ་འབར་བས། །བདག་ལ་དགྱེས་པའི་ཚུལ་གྱིས་བཞུགས་པར་གྱུར། །དེང་ནས་བྱང་ཆུབ་སྙིང་པོར་མཆིས་ཀྱི་བར། །ཁྱོད་ལས་སྐྱབས་གཞན་རེས་མ་མཆིས་པས། །དུས་དང་གནས་སྐབས་
ཀུན་ཏུ་རྗེས་བཟུང་ནས། །དམ་ཆོས་བདུད་རྩིའི་དགའ་སྟོན་བླ་མེད་སྩོལ། །རིང་པོར་མི་ཐོགས་སྒྲིབ་གཉིས་ལེགས་བྱང་ཞིང། །ཚོགས་གཉིས་ཡོངས་རྫོགས་སྐུ་བཞིའི་གོ་འཕང་མཆོག་བདེ་བླག་ཉིད་དུ་ཐོབ་ནས་འགྲོ་བ་ཀུན། །ཐམས་ཅད་གཟིགས་པའི་
དཔལ་ལ་འགོད་པར་ཤོག་མངྒ་ལཾ། ཞེས་པ་འདི་ནི་ཁལ་ཁ་ཚེ་ཚེ་ན་རྒྱལ་བོའི་ཨེལ་མག་རྟག་བརྟན་རྡོ་རྗེ་བའི་ལེའི་ཤོག་ནས། དགེ་སློང་བློ་བཟང་དར་རྒྱས་ཀྱིས་བསྐུལ་བལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སསྟི། རྗེ་བཙུན་བློ་བཟང་གྲགས་
བའི་བསྟན་པ་མཆོག་གང་གི་དཔལ་ལྡན་ཡེ་ཤེས་རོལ་བ་ཅན། །མགོན་ཁྱོད་སྐུ་ཚེ་བསྐལ་བརྒྱ་མཚོའི་བར། །བརྟན་པར་བཞུགས་ལ་བདག་ཅག་རྗེས་སུ་བཟུང། །བྱང་ཕྱོགས་ཤམྦྷ་ལ་ཡི་གྲོང་ཁྱེར་དུ། །རིགས་ལྡན་དྲག་པོའི་བཀོད་པས་ཀླ་ཀློའི་

[008B] །བཅོམ་ནས་འགྲོ་ཀུན་འདྲེན་པའི་མཛད་བཟང་མཆོག་མངོན་དུ་གྱུར་ཏེ་བླ་མེད་གོ་འཕང་སྩོལ། །གནས་སྐབས་ཚེ་རིང་ནད་མེད་བདེ་སྐྱིད་དང། །དཔལ་འབྱོར་ལེགས་ཚོགས་ཡར་ངོའི་ཟླ་བཞིན་འཕེལ། །ཡིད་ལ་བསམ་པའི་རེ་བ་མ་ལུས་པ།།
བདེ་བླག་ཉིད་དུ་འགྲུབ་པར་བྱིན་གྱིས་རློབས། ཞེས་པ་འདི་ནི་དང་སྟོབས་དང་ལྡན་པ་ཐུ་མང་ཐའི་ཇི་ཕུན་ཚོགས་རིན་ཆེན་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།    ༈    །།ཨོཾ་སསྟི། སྲིད་དང་ཞི་བའི་མཐའ་ལས་ཡོངས་འདས་ཤིང། །
སྟོབས་བཅུ་མི་འཇིགས་བཞི་ཡི་དཔལ་མངའ་བ། །དཀོན་མཆོག་རྣམ་གསུམ་བདེན་པ་ཆེན་པོའི་མ་ཐུས། །ཡིད་ལ་རེ་བའི་འབྲས་བུ་ཀུན་རྫོགས་མཛོད། །སྐྱབས་གནས་ཀུན་འདུས་རྗེ་བཙུན་བླ་མ་ཡིས། །ཚེ་རབས་ཀུན་ཏུ་དགྱེས་བཞིན་རྗེས་བཟུངས་ཏེ། །གསུང་
གི་བདུད་རྩི་ངོམས་མེད་ལེགས་འཐུངས་ནས། །བཀའ་བཞིན་བསྒྲུབ་པའི་མཆོད་པས་མཉེས་བྱེད་ཤོག་དེ་ཡི་མཐུ་ལས་ཤེས་དང་ཉོན་མོངས་ཀྱི། །སྒྲིབ་བ་བག་ཆགས་བཅས་པ་དྲུང་ཕྱུགས་ཏེ། །བླ་མེད་སྐུ་བཞི་ཡེ་ཤེས་ལྔའི་བདག་ཉིད། །བདེ་བླག་ཉིད་
དུ་ཐོབ་པར་བྱིན་གྱིས་རློབས། །གཞན་ཡང་གནས་སྐབས་ཚེ་རིང་ནད་མེད་ཅིང། །དཔལ་འབྱོར་མངའ་ཐང་ཡར་ངོའི་ཟླ་བཞིན་འཕེལ། །ཇི་ལྟར་སྨོན་བའི་དོན་རྣམས་འབད་མེད་དུ། །འགྲུབ་ཅིང་འགལ་རྐྱེན་གཡུལ་ལས་རྣམ་རྒྱལ་ཤོག་ཕྱོགས་དང་དུས་
དང་གནས་སྐབས་ཐམས་ཅད་དུ། །ལེགས་པར་དགེ་ལེགས་སྟེར་བའི་བཀྲ་ཤིས་གང། །ཚེ་སྦྱིན་ལྷ་མོའི་ཚོགས་ཀྱིས་ཤིས་པ་དང། །ལྷན་ཅིག་བདེ་བླག་ཉིད་དུ་སྩལ་དུ་གསོལ། ཞེས་པ་འདི་ནི་འུར་ཏུ་སུ་ཇ་ས་ག་ཚེ་བརྟན་རྡོ་རྗེའི་ཤོག་ཞབས་བ་རབ་འབྱམས་པ་

[009A]༄༅། །དཀོན་མཆོག་སྦྱིན་པ་དང་ཁོ་ཤོས་ཐུ་ས་ལག་ཆི་ཡུམ་རྡོ་རྗེ་གཉིས་ནས་བསྐུལ་བའི་དར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །།ཨོཾ་སསྟི། ཚེ་དང་ཡེ་ཤེས་མཆོག་སྩོལ་དཀྱིལ་འཁོར་ལྷ། །རྣམ་པར་རྒྱལ་མ་ཡིད་བཞིན་
འཁོར་ལོ་དང། །འཆི་མེད་དཔལ་སྟེར་ལྷ་དང་དྲང་སྲོང་ཚོགས། །ཀུན་གྱིས་འཁོར་སྒྱུར་སྐུ་ཚེ་བསྐལ་བརྒྱར་སྦེལ། །འཇམ་དཔལ་རྡོ་རྗེ་རྣོན་པོ་མི་ཡི་རྗེར། །རོལ་པའི་གནམ་གྱི་ལྷ་མཆོག་ཞབས་པདྨོར། །གླིང་བཞི་རི་རབ་ཉི་ཟླ་ལ་སོགས་པ། །སྣོད་བཅུད་
དགེ་མཚན་མཐའ་དག་འབུལ་བར་བགྱི། །རྩིབས་སྟོང་རབ་བཀྲ་རྫུ་འཕྲུལ་ཤུགས་དང་ལྡན། །སྲིད་ཞིའི་ཕུན་ཚོགས་མ་ལུས་དབང་བྱེད་པའི། །གསེར་གྱི་འཁོར་ལོ་ཕུལ་བས་མི་ཡི་རྗེའི། །བཞེད་དོན་མ་ལུས་ལྷུན་གྱིས་འགྲུབ་པར་ཤོག་བདུད་བཞིའི་དཔུང་
ཚོགས་མཐའ་དག་ཟིལ་གནོན་ཅིང། །བསམ་པའི་རེ་བ་ཡོངས་སུ་རྫོགས་བྱེད་པའི། །རྒྱལ་སྲིད་སྣ་བདུན་འབུལ་གྱིས་ཆབ་སྲིད་ཆེའི། །གདུགས་དཀར་ཀུན་གསལ་ཁྱོན་དང་ལེགས་མཉམ་ཤོག་ཀུན་ནས་ཤིས་པའི་ཆར་ཆེན་རྟག་འབེབ་ཅིང། །འཇིག་
རྟེན་འཇིག་རྟེན་ལས་འདས་དགེ་ལེགས་རྣམས། །གཅིག་བསྡུས་བཀྲ་ཤིས་རྟགས་བརྒྱད་རབ་འབུལ་གྱིས། །བཀྲ་ཤིས་དགེ་མཚན་རྒྱུན་ཆད་མེད་པར་སྩོལ། །མཐོང་དང་ཐོས་དང་དྲན་དང་རེག་པས་ཀྱང། །ཟག་མེད་བདེ་ཆེན་ཚེ་དང་འདོད་དགུའི་
ཚོགས། །སྩོལ་མཛད་བཀྲ་ཤིས་རྫས་བརྒྱད་ལེགས་འབུལ་གྱིས། །མགོན་ཁྱོད་ཐུགས་རྗེས་འགྲོ་ཀུན་ཡོངས་སུ་སྐྱོངས། །འདོད་དགུའི་གཏེར་ཆེན་རབ་འཇོ་བུམ་པ་བཟང། །ཕུལ་བས་གནམ་གྱིས་བསྐོས་པའི་ལྷ་ཆེན་པོའི། །བཞེད་དོན་ལྷུན་

[009B] །འགྲོ་ཀུན་དགའ་བདེར་སྤྱོད་པའི་སྐལ་བཟང་སྩོལ། །ས་ཆེན་རྒྱ་མཚོར་བཅས་པའི་ཁྱོན་ཀུན་ལ། །གནས་པའི་དྲེགས་ལྡན་རལ་པའི་དོ་ཀེར་གྱིས། །ཉེར་བཏུང་སེང་ཆེན་གྱིས་བཏེག་རིན་ཆེན་ཁྲིར། །ཡོངས་ཀྱི་བདག་ཆེན་
བསྐལ་བརྒྱར་ཞབས་བརྟན་ཤོག་ཡེ་ཤེས་ལྔ་ཡི་རང་བཞིན་རྡོ་རྗེ་ཆེ། །སྟོབས་བཅུ་མི་འཇིགས་བཞི་ཡི་རྩལ་རྫོགས་པ། །ཕུལ་བས་ཡི་སྲུབས་སྡེར་བཅས་གདུག་པའི་ཚོགས། །ཟིལ་མནན་འཕྲིན་ལས་འོད་སྟོང་རབ་རྒྱས་ཤོག་མགོན་ཁྱོད་
མཐུ་སྟོབས་ཡན་ལག་བཞི་ཡི་དཔུང། །དར་ལ་དྲག་པས་དྲེགས་ལྡན་མ་ལུས་པའི། །གཙུག་གི་ནོར་བུར་ཞབས་སེན་ངལ་བསོ་ཞིང། །བཞེད་དོན་འདོད་དགུའི་ཆར་ཆེན་རྟག་ཏུ་བསྙིལ། །ཕུན་ཚོགས་སྡེ་བཞིས་ཕྱུག་པའི་བློན་འབངས་དང། །མངའ་ཐང་ནམ་
མཐའི་མཐར་ཁྱབ་དགའ་སྟོན་ཆེ། །ཞྭ་སེར་རིང་ལུགས་དྲི་མེད་ཐུབ་པའི་བསྟན། །ལྷན་ཅིག་རྡོ་རྗེའི་ཁམས་གྲུབ་བཀྲ་ཤིས་སྩོལ། ཞེས་འཇམ་དཔལ་རྣོན་པོ་མི་ཡི་རྗེ་བོར་རོལ་པ་གནམ་གྱི་ལྷ་འཇམ་དབྱངས་གོང་མཆེན་པོའི་བརྟན་བཞུགས་གསོལ་འདེབས་འདི་ནི་པཎ་ཆེན་བློ་བཟང་
དཔལ་ལྡན་ཡེ་ཤེས་ཀྱིས་གུས་པ་ཆེན་པོས་སྦྱར་བའོ།།    ༈    །།ཨོཾ་སསྟི། ཕྱོགས་བཅུ་དུས་གསུམ་བཞུགས་པའི་སངས་རྒྱས་དང། །ཡི་དམ་བྱང་སེམས་དཔའ་བོ་མཁའ་འགྲོའི་ཚོགས། །ཆོས་སྲུང་ཉན་ཐོས་རང་རྒྱལ་བདེན་ཆེན་གྱིས། །སྨོན་པའི་དོན་ཀུན་
འབད་མེད་ལྷུན་འགྲུབ་ཤོག་རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །དབང་ཕྱོགས་འཕྲིན་ལས་གདུགས་དཀར་ཁྱོན་ཡངས་པོར། །ལེགས་འགྲུབ་ཕན་དང་བདེ་བའི་མཛད་པ་ཀུན། །མ་ལུས་བདེ་བླག་ཉིད་དུ་འགྲུབ་གྱུར་ཅིག་རིང་མིན་ཁ་བ་ཅན་

[010A]༄༅། །ལྗོངས་ཆོས་ཀྱི་གྲྭའི། །རྒྱལ་མཚན་མངོན་པར་མཐོ་བའི་རིན་ཆེན་ཁྲིར། །ཞབས་སེན་འོད་ཆགས་འབར་བ་ཉེར་བཀོད་ནས། །བསམ་དོན་མ་ལུས་ཡིད་བཞིན་འགྲུབ་པར་ཤོག།  ཅེས་པ་འདི་ནི་ཨ་མདོ་སྡེ་སྟོད་པ།  དད་ལྡན་དཔོན་རྒྱ་མཚོས་བསྐུལ་བ་
ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་ནག་ཆུ་སྤར་བུའི་སྒར་ཐོག་ཏུ་སྦྱར་བ་དགེ་ལེགས་འཕེལ།།    ༈    །།ཨོཾ་སསྟི། བདེ་གཤེགས་གསུང་རབ་ཀུན་གྱི་སྙིང་པོའི་བཅུད། །བློ་བཟང་རྒྱལ་བའི་རིང་ལུགས་དཔག་བསམ་འབྲས། །སྤེལ་བའི་
དཔལ་ལྡན་སྟོབས་བཅུའི་བདུད་རྩི་མཆོག་རྒྱས་མཛད་ཡེ་ཤེས་མཚན་ཅན་མགོན་ཁྱོད་རྒྱལ། །ལྷར་བཅས་སྐྱེ་དགུའི་གཙུག་བསྟེན་སེངྒེའི་ཁྲིར། པདྨ་ཉི་ཟླ་དར་ཟབ་ལ་བརྟེན་པའི། །རྡོ་རྗེ་སྐྱིལ་ཀྲུང་མཆོག་གིས་ལེགས་བཞུགས་ནས། །དམ་
པའི་ཆོས་ཀྱི་སྒྲ་དབྱངས་བསྐལ་བརྒྱར་སྒྲོགས། །བདག་ཅག་དེང་ནས་བྱང་ཆུབ་སྙིང་པོའི་བིར། །མགོན་ཁྱོད་མཉེས་པ་གསུམ་གྱིས་མཉེས་བྱས་ནས། །དགྱེས་བཞིན་རྗེས་སུ་བཟུང་ནས་གསུང་གསང་གི་བདུད་རྩི་མཆོག་ལ་ངོམས་མེད་རོལ་པར་
ཤོག་དེ་ཡི་དོན་རྣམས་ཉམས་སུ་བླངས་པ་ལས། །ཐོག་མེད་ནས་བསགས་ཉེས་ལྟུང་སྡིག་སྒྲིབ་དང། །ཤེས་ཉོན་བག་ཆགས་བཅས་པ་མ་ལུས་པ། །བྱང་ནས་སྐུ་བཞིའི་གོ་འཕང་མངོན་བྱེད་ཤོག་སྐྱེ་ཞིང་སྐྱེ་བར་ཁྱོད་ཀྱིས་བདག་ཅག་གི་
ལེགས་ལམ་སྟོན་པའི་དགེ་བའི་བཤེས་མཛད་ནས། །ས་བཅུ་ལམ་ལྔ་རྡོ་རྗེ་འཆང་དབང་གི་གོ་འཕང་བདེ་བླག་ཐོབ་པའི་སྐལ་བཟང་སྩོལ། །ཇི་སྙེད་ཕྱོགས་བཅུའི་ཞིང་ཁམས་རབ་འབྱམས་སུ། །བཀྲ་ཤིས་དགེ་མཚན་དཔག་མེད་མཆིས་པ་དེས། །བདག་

[010B] །དགེ་ལེགས་རྒྱ་མཚོ་རབ་ཏུ་འབར་བར་མཛོད། ཅེས་པ་འདི་ནི་ཐོར་ཁོད་ཨ་ཡུ་ཥེ་རྒྱལ་པོའི་རིགས་ལས་དད་སྟོབས་གཏོང་བ་སོགས་ཡོན་ཏན་དུ་མས་མངོན་པར་འཕགས་པའི་པའི་ལེ་དབང་རྒྱལ་ཚེ་རིང་ནས་བསྐུལ་མ་མཛད་པ་ལྟར་ཤཱཀྱའི་དགེ་
སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་གསོལ་དཔོན་མཁན་པོ་བློ་བཟང་མཁས་མཆོག་གོ་དགེ་ལེགས་འཕེལ།།    ༈    །།ཨོཾ་སསྟི། གསེར་མངལ་ཅན་དང་གྲོང་འཇོམས་དཔའ་མོའི་གཉེན། །ལོག་འདྲེན་ཀུན་འགྱེད་གཞོན་ནུ་ལ་སོགས་པ། །རབ་
དྲེགས་གཙུག་ཏོར་ནོར་བུའི་ཅོད་པཎ་གྱིས། །གང་གི་ཞབས་ཀྱི་པདྨོར་ཕྱག་བྱས་པ། །ལྷ་ཡི་ལྷ་མཆོག་ཐུབ་དབང་ཉི་མའི་གཉེན། །མུ་མཐའ་བྲལ་བའི་གསེར་འོད་བྱེ་བ་བརྒྱས། །རབ་མཛེས་མཚན་དང་དཔེ་བྱད་དཀྱིལ་འཁོར་རྫོགས། །དྲུག་ཅུའི་དབྱངས་
ཀྱི་སྟོང་ཉིད་སེང་གེའི་སྒྲས། །སྨྲ་ངན་མུ་སྟེགས་ཚོགས་རྣམས་ཟིལ་གནོན་ཅིང། །མཐའ་དག་ཤེས་བྱའི་གནས་ཚུལ་ཐུགས་ཆུད་ནས། །འགྲོ་བ་ཀུན་གྱི་མགོན་དང་སྐྱབས་གཅིག་པུ། །གྱུར་གང་ཞབས་རྡུལ་ལན་བརྒྱར་སྤྱི་བོས་འདུད། །དཔལ་སྟུག་
ཁྱོད་ཀྱི་བསྟན་པའི་སྣང་བྱེད་མཆོག་སྲིད་ཞིའི་མུན་སེལ་ནམ་ཡང་མི་ནུབ་ཅིང། །དེ་ཡི་མཐུ་ལས་འགྲོ་བ་མ་ལུས་པ། །སྒྲིབ་གཉིས་རབ་བྱང་ཚོགས་གཉིས་ལྷུན་རྫོགས་ཤོག་གནམ་བསྐོས་ས་ཡི་ཚངས་པ་མི་དབང་ཆེའི། །སྐུ་ཚེ་རྡོ་རྗེའི་ཁམས་སུ་རབ་
བརྟན་ཅིང། །ཆབ་སྲིད་མངའ་ཐང་དཔལ་འབྱོར་ལེགས་ཚོགས་རྣམས། །ཡར་ངོའི་ཟླ་ལྟར་འཕེལ་བར་བྱིན་གྱིས་རློབས། །འཛམ་གླིངས་ཆེན་ཁྱོན་གནས་འགྲོ་བ་ལ། །ནད་མཚོན་མུ་གེ་ལ་སོགས་རྒུད་པའི་ཚོགས། །མིང་ཡང་མི་གྲག་ཆོས་དང་འབྱོར་པ་

[011A]༄༅། །ཡིས༑ ༑བདེ་སྐྱིད་རྫོགས་ལྡན་དཔལ་ལ་རོལ་གྱུར་ཅིག་སརྦ་ཛ་ག་ཏཾ། ཞེས་པ་འདི་ནི་མཉམ་མེད་ཐུབ་པའི་དབང་པོ་དངོས་དང་དབྱེར་མ་མཆིས་པའི་ཙནྡན་ཇོ་བོ་རིན་པོ་ཆེ་མངལ་བའི་སྐལ་བཟང་མངོན་དུ་གྱུར་སྐབས་གསོལ་བ་འདེབས་པའི་འདོད་གསོལ་སྨོན་ཚིགས་སུ་ཤཱཀྱའི་དགེ་
སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་གསོལ་དཔོན་བློ་བཟང་མཁས་མཆོག་གོ་དགེ་ལེགས་སུ་གྱུར་ཅིག།    ༈    །།ཨོཾ་སསྟི། ལྷ་ལམ་རབ་གང་བླ་མ་ཡི་དམ་དང། །སངས་རྒྱས་བྱང་སེམས་དཔའ་བོ་མཁའ་འགྲོའི་ཚོགས། །ཆོས་སྐྱོང་སྲུང་མར་བཅས་
པ་ཐམས་ཅད་ཀྱིས། །དངོས་གྲུབ་ཀུན་སྩོལ་འཕྲིན་ལས་རྣམ་བཞི་སྒྲུབས། །རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །སྐུ་ཚེ་རབ་བརྟན་བཞེད་དོན་ཀུན་འགྲུབ་ཅིང། །རིང་མིན་བཀྲ་ཤིས་ལྷུན་གྲུབ་ཆོས་ཀྱི་སྤོང། །འཇིགས་མེད་སེང་གེའི་ཁྲིལ་
རབ་རོལ་མཛོད། །ཇི་ལྟར་སྨོན་པའི་དོན་རྣམས་འགྲུབ་པ་ལ། །བར་དུ་གཅོད་པའི་བགེགས་ཀྱི་མཚན་མ་ཀུན། །མཐའ་དག་དམིགས་མེད་བདེ་ཆེན་དབྱིངས་བཅོམ་ནས། །ཡིད་བཞིན་ནོར་བུ་ལྟ་བུར་རེ་བ་སྐོངས། ཞེས་པ་འདི་ནི་བདེ་ཆེན་རབ་རྒྱས་གླིང་གི་རྡོ་རྗེ་སློབ་
དབོན་པ་ཡོངས་ཀྱི་དགེ་བའི་བཤེས་གཉེན་བཀའ་བཅུ་བསྟན་འཛིན་ཆོས་དར་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་ཉེ་འཁོར་བ་གསོལ་དཔོན་གངས་ཅན་མཁན་པོ་བློ་བཟང་མཁས་མཆོག་གོ་དགེ་ལེགས་འཕེལ།།    ༈    །།ཨོཾ་སསྟི། བློ་བཟང་རྒྱལ་བ་
གཉིས་པའི་རིང་ལུགས་ཀྱི། །དཔལ་ལྡན་འཆད་རྩོད་རྩོམ་པའི་དཔལ་མངའ་བ། །ཡེ་ཤེས་འོད་བརྒྱས་གདུལ་བྱའི་བློ་མུན་སེལ། །རྗེ་བཙུན་བླ་མའི་ཞབས་ལ་གསོལ་བ་འདེབས། ཞེས་པ་འདི་ནི་མཁས་ཤིང་གྲུབ་པའི་དབང་ཕྱུག་རྡོ་རྗེ་འཆང་ལྕང་སྐྱ་རོལ་པའི་རྡོ་རྗེའི་གསུང་

[011B]།    ༈    །།བློ་བཟང་མཁྱེན་བརྩེའི་འོད་སྟོང་རབ་འབར་བས། །དཔལ་ལྡན་སྟོབས་བཅུའི་གསུང་གསང་འདབ་བརྒྱ་པ། །ཡེ་ཤེས་རྡོ་
རྗེའི་དཔྱིད་དུ་རྒྱས་མཛད་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །སརྦ་ཛག་ཏཾ། ཞེས་པ་འདི་ནི་ཁལ་ཁ་ཅད་ཅུང་སན་ནོ་ཡོན་གྱི་ཨེལ་མག་གུང་བསྟན་པ་འཛིན་སྐྱོང་གི་ཤོག་རྫ་ཀི་རུ་ཆི་བླ་མ་སྐྱབས་ཀྱིས་བསྐུལ་བའི་བོར་ཤཱཀྱའི་དགེ་སློང་བློས་བཟང་དཔལ་ལྡན་ཡེ་ཤེས་ཀྱིས་སྦྱར་
བའོ༑༑    ༈    ༑༑ན་མོ་གུར་ཝེ། རྡོ་རྗེའི་ཆོས་དབྱིངས་མི་བཤིགས་དོན་དམ་ཁམས། །ཚེ་དང་ཡེ་ཤེས་ལོངས་སྤྱོད་རྫོགས་པའི་སྐུར། །ལྷུན་གྲུབ་དཀྱིལ་འཁོར་ལྷ་ཚོགས་བདེན་ཆེན་གྱིས། །འཇིག་རྟེན་འཇིག་རྟེན་ལས་འདས་དགེ་ལེགས་སྩོལ། །བློ་
བཟང་རྒྱལ་བ་གཉིས་པའི་རིང་ལུགས་ཀྱི། །དཔལ་ལྡན་སྟོབས་བཅུ་མངའ་བའི་འཕྲིན་ལས་ཆེས། །ཡེ་ཤེས་ལྔ་ཡི་སྣང་བ་གསལ་མཛད་རྗེ། །སྲིད་ཞིའི་གཙུག་རྒྱན་མགོན་པོར་གསོལ་བ་འདེབས། །གདོང་ལྔ་འབར་བས་ལེགས་བཏེག་རིན་ཆེན་
ཁྲིར༑ ༑མགོན་ཁྱོད་མི་བཤིགས་རྡོ་རྗེ་ལྟར་བཞུགས་ནས། །ཟབ་དང་རྒྱ་ཆེའི་ཆོས་ཀྱི་བདུད་རྩིའི་ཆར། །ཆད་མེད་འགྲོ་འདིའི་ཕན་བདེའི་དཔྱིད་དུ་སྩོལ། །འཇམ་དཔལ་རྣོན་པོ་རྡོ་རྗེའི་སྒྱུ་འཕྲུལ་གྱིས། །མི་ཡི་རྗེར་རོལ་གནམ་བསྐོས་ཚངས་པ་ཆེའི། །བཞེད་
དོན་ཀུན་འགྲུབ་བསྐལ་བཟང་དགའ་བདེ་ལ། །རྟག་ཏུ་རོལ་པའི་ཕན་བདེའི་འཇུག་པ་སྩོལ། །ཕྱག་དྲུག་མགོན་པོ་ལས་ཀྱི་གཤིན་རྗེ་དང། །འདོད་ཁམས་དབང་མོ་ལ་སོགས་སྲུང་མའི་ཚོགས། །ཀུན་གྱིས་ཇི་ལྟར་སྨོན་པའི་དོན་ཐམས་ཅད། །བདེ་བླག་ཉིད་དུ་

[012A]༄༅། །འགྲུབ་པའི་འཕྲིན་ལས་མཛོད། །ནམ་མཁའི་མཐས་གཏུགས་ཞིང་ཁམས་རབ་འབྱམས་སུ། །ལེགས་བཞུགས་སངས་རྒྱས་བྱང་སེམས་མ་ལུས་པའི། །བདེན་པ་ཆེན་པོའི་བྱིན་རླབས་གང་དེ་ཡིས། །རྒྱལ་བ་གཉིས་པའི་
རིང་ལུགས་རྟག་རྒྱས་ཤོག་ཁྲིམས་ལྡན་འདུས་པའི་སྡེ་འདི་ཐུགས་མཐུན་ཞིང། །བཤད་སྒྲུབ་འཁོར་ལོ་གསུམ་གྱི་བྱ་བ་རྣམས། །འབད་མེད་ལྷུན་གྲུབ་དཔལ་འབྱོར་ལེགས་ཚོགས་ཀུན། །ཡར་ངོའི་ཟླ་བཞིན་འཕེལ་བའི་བཀྲ་ཤིས་སྩོལ། །ཞེས་པ་
འདི་ནི་ཐུབ་བསྟན་ཡོངས་ཀྱི་གསལ་བྱེད་ཆེན་པོ་བྱང་ཆུབ་ཀྱི་སེམས་རིན་པོ་ཆེ་ལ་མངའ་འབྱོར་ཞིང། རིམ་གཉིས་ཀྱི་རྟོགས་པ་མཐོན་པོར་གཤེགས་པའི་རྣལ་འབྱོར་གྱི་དབང་ཕྱུག་ཆེན་པོ་ཆུ་བཟང་ཁུ་ཐོག་ཐུ་ངག་དབང་ཐུབ་བསྟན་དབང་ཕྱུག་དཔལ་བཟང་པོའི་གསུང་གིས་བསྐུལ་མ་མཛད་པ་
ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བ་ཕྱོགས་དུས་གནས་སྐབས་ཀུན་ཏུ་དགེ་ལེགས་རྒྱ་མཚོས་ཁྱབ་པར་གྱུར་ཅིག་སསྟི༑ ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་
ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །མངྒ་ལཾ།། །།

[012B][BLANK PAGE]



﻿༄༅། །བླ་མ་སྣ་ཚོགས་ཀྱི་གསོལ་འདེབས་བརྟན་བཞུགས་སྨོན་ཚིག་འཁྲུངས་རབས་བྲིས་ཐང་འབྲི་ཚུལ་བཅས་བཞུགས་སོ།།

[001A] །སྭ་སྟི། རིགས་བརྒྱའི་ཁྱབ་བདག་བསྐལ་བཟང་རྒྱ་མཚོའི་སྡེའི། །ཡང་སྲིད་འཁྲུལ་བྲལ་འགྱུར་མེད་རྡོ་རྗེའི་ཁྲིར། །རིང་མིན་ཞབས་ཀྱི་པདྨོ་མྱུར་བཀོད་དེ། །བསྐལ་བརྒྱར་
འགྱུར་མེད་ཞབས་ཟུང་བརྟན་པར་བཞུགས། །བློ་བཟང་གྲགས་བསྟན་གསལ་བྱེད་དཔལ་ལྡན་པ། །ཡེ་ཤེས་འཇུག་པས་མཐའ་ཡས་འགྲོ་བ་ལ། །ལམ་བཟང་སྦྱིན་ཕྱིར་རྟག་ཏུ་བཞུགས་ནས་
ཀྱང། །ཆོས་འཁོར་རྒྱུན་ཆད་མེད་པར་བསྐོར་དུ་གསོལ། །བདག་དང་མར་གྱུར་མཐའ་ཡས་འགྲོ་བ་ཀུན། །དུས་འདི་ནས་བཟུངས་བྱང་ཆུབ་སྙིང་པོ་ལ། །མ་རེག་དེ་སྲིད་མི་འབྲལ་རྗེས་བཟུངས་ནས་
ཚེ་རབས་ཀུན་ཏུ་སྲས་སུ་འགྱུར་བར་ཤོག། ཅེས་པ་འདི་ནི་ཁྲི་ཆེན་དོན་གྲུབ་རྒྱ་མཚོའི་སྤྲུལ་སྐུ་དགེ་འདུན་བསྟན་པའི་རྒྱལ་མཚན་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་

[002A]༄༅། །ཤེས་ཀྱིས་སྦྱར་བའོ།།    ༈    །ཁྱབ་བདག་འཁོར་ལོའི་མགོན་པོ་མཆོག་གི་གཙོ། །ཁྱབ་བདག་བློ་བཟང་བསྐལ་བཟང་རྒྱ་མཚོའི་
སྡེའི། །ཡང་སྲིད་གསེར་ཁྲིའི་སྟེང་དུ་མྱུར་ཕེབ་ཤོག་ཁྱད་པར་བདག་ཉིད་སྐྱེ་དང་ཚེ་རབས་ཀུན། །མགོན་ཁྱོད་མཆོད་དང་གསུང་དབྱངས་ཉན་པ་དང། །ཐུགས་མཉེས་བགྱིད་པས་དུས་ཀུན་
རབ་འདའ་ཞིང། །ཟུང་འཇུག་རྡོ་རྗེ་འཆང་དབང་ལེགས་ཐོབ་སྟེ། །འགྲོ་བ་ཐམས་ཅད་དེ་ཡི་ས་ར་འགོད་ཤོག། ཅེས་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈   
མ་བདེ་བར་གཤེགས། །ཡི་དམ་ལྷ་ཚོགས་རྣམས་དང་དམ་པའི་ཆོས། །རིག་གྲོལ་གཉིས་ལྡན་འཕགས་མཚོག་འདུས་པའི་སྡེ། །ལ་སོགས་དཀོན་མཆོག་བྱིན་རླབས་མཐུ་དཔུང་བསྐྱེད། །བདག་ཅག་
སྐལ་དམན་འགྲོ་རྣམས་འཁོར་བ་ཡི། །རྒྱ་མཚོ་ཆི་ཆེ་ལས་སྒྲོལ་མཛད་འཁོར་ལོའི་མགོན། །དེད་དཔོན་བློ་བཟང་བསྐལ་བཟང་རྒྱ་མཚོའི་ཞབས། །ཉམ་ཐག་ང་རོའི་གདུང་དབྱངས་འདི་དགོངས་ཤིག་སྔོན་

[002B] །འགྲོ་ཀུན་ལོག་པའི་གཡང་ལས་སྒྲོལ་ལོ་ཞེས། །དམ་བཅའི་ཁུར་ཆེན་བཞེས་པ་དགོངས་མཛོད་ལ། །སླར་ཡང་སྤྲུལ་སྐུའི་ཞལ་བཟང་མྱུར་བསྟན་གསོལ། །འཕགས་པ་མཆོག་རྣམས་གཞན་གྱི་དོན་ཕྱིར་དུ།།
འཁོར་བའི་གྲོང་ལ་མཐོ་རིས་དགའ་ཚལ་ལྟར། །འཇུག་པའི་རྣམ་ཐར་རང་གིར་བཟུངས་མཛོད་ལ། །རིང་པོར་མི་ཐོགས་སྤྲུལ་པའི་ཟློས་གར་སྟོན། །སྐུ་བཞིའི་བདག་ཉིད་འགྲོ་བའི་རེ་སྐོང་མཆོག་རེ་ཞིག་རང་ཞིར་མནལ་བའི་ཚུལ་བཟུང་བ། །སླར་ཡང་
བདག་ཅག་སྲིད་མཚོ་ལས་སྒྲོལ་ཕྱིར། །ཞིང་འདིར་སྤྲུལ་པའི་རོལ་གར་བསྟན་དུ་གསོལ། །མ་རིག་མུན་པ་སེལ་མཛད་ཉིན་མོའི་མགོན། །བློ་བཟང་གྲགས་བསྟན་པད་ཚལ་རྒྱས་བྱའི་ཕྱིར། །རིང་མིན་ཐུབ་བསྟན་ཤར་རིའི་རྩེར་འཕགས་ནས། །བདག་
ཅག་འགྲོ་ཀུན་དབུགས་ཕྱིན་ཐོབ་པར་ཤོག། ཅེས་པ་འདི་ནི་ཡོངས་རྫོགས་བསྟན་པའི་མདའ་བདག་མཚན་བརྗོད་པར་དཀའ་བ་དྲིན་ཅན་རྩ་བའི་བླ་མ་ཁྱབ་བདག་འཁོར་ལོའི་མགོན་པོ་རྡོ་རྗེ་འཆང་ཆེན་ཐམས་ཅད་མཁྱེན་གཟིགས་ཆེན་པོ་བློ་བཟང་བསྐལ་བཟང་རྒྱ་མཚོ་དཔལ་བཟང་པོའི་ཞལ་སྔ་ནས་
ཉིད། ངེས་དོན་དུ་ལོངས་སྤྱོད་རྫོགས་སྐུའི་གོ་འཕང་མངོན་དུ་མཛད་ཟིན་པས། སྐྱེ་འཆི་ན་རྒ་སོགས་དང་བྲལ་ཡང། དུས་ངན་གྱི་མཐར་སྐྱེས་པའི་གདུལ་བྱ་སྐལ་དམན་རྟག་འཛིན་གྱི་བློ་དམ་པོས་བཅིངས་པ་བདག་ཅག་རྣམས་དམ་པའི་ཆོས་ལ་བསྐུལ་པའི་ཕྱིར་དུ། རེ་ཞིག་གཟུགས་སྐུ་ཆོས་ཀྱི་དབྱིངས་སུ་ཐིམ་ཚུལ་བསྟན་
སྐབས་ཐུགས་ཟག་མེད་ཀྱི་དགོངས་པ་ཡོངས་སུ་རྫོགས་ཤིང། འཁྲུལ་མེད་སྐུའི་ཡང་སྲིད་ཀྱི་ཞལ་མྱུར་དུ་མཇལ་བ་དང། ཕན་བདེའི་འཕྲིན་ལས་ཀྱི་འཇུག་པ་རྒྱུན་མི་འཆད་པར་འགྲུབ་པའི་གསོལ་འདེབས་སྨོན་ཚིག་དང་བཅས་པ་འདི་ནི། བཀའ་བློན་རྣམས་དང་ཞབས་འབྲིང་ནང་སྐོར་བཅས་ནས་བསྐུལ་མ་མཛད་པ་དང་

[003A]༄༅། །རང་ཉིད་ཀྱང་དེ་བཞིན་དུ་ཡིད་ལ་བ་རྣགས་པར་གྱུར་ཏེ། རྗེ་བཙུན་བླ་མ་གང་གི་སློབ་བུའི་ཐ་ཤལ་བ་བློ་བཟང་དཔལ་ལྡན་ཡེ་ཤེས་ཀྱིས་རྩེ་གཅིག་ཏུ་གསོལ་བ་བཏབ་པའོ།།    ༈    ཕྱོགས་མཐའ་མུ་མེད་འཕྲིན་ལས་རྒྱ་མཚོའི་གར། །བསྒྱུར་ལ་
ཐོགས་མེད་མཐུ་ལྡན་ཡི་དམ་ལྷ། །སངས་རྒྱས་བྱང་སེམས་ཆོས་སྲུང་རྒྱ་མཚོ་ཡིས། །བསླུ་མེད་བདེན་པའི་བྱིན་ཆེན་དེང་འདིར་ཕོབ། །རྗེ་བཙུན་རྒྱལ་བ་ཀུན་འདུས་བློ་བཟང་གྲགས། །བསྟན་པའི་དབང་ཕྱུག་འཇམ་དཔལ་རྒྱ་མཚོའི་དཔལ། །བདག་
སོགས་འགྲོ་ལ་ལམ་བཟང་སྦྱིན་པའི་ཕྱིར། །བསྐལ་པ་མུ་མཐའ་ཡས་པའི་གྲངས་སུ་བཞུགས། །ཆོས་ཚུལ་མ་ལུས་ལེགས་བཤད་རིན་པོ་ཆེའི། །ཐིག་ལེ་བཀྲ་བའི་བཞིན་མཛེས་རི་དྭགས་གང། །རྣམ་དཔྱོད་རྒྱ་ཡིས་ཟིན་པའི་དགའ་སྟོན་དེ། །རིང་
པོར་མི་ཐོགས་འགྲོ་བ་ཀུན་ལ་སྦྱིན། །སྙིགས་དུས་ཤ་ཟའི་བྲམ་ཟེ་གདུག་པའི་ལྟོར། །ཤེས་ཉོན་ལོག་པའི་ཏིང་ངེ་འཛིན་གྱི་མེས། །བསྲེགས་པའི་ཉམ་ཐག་རྣམས་ལ་ཐུགས་རྗེའི་སྨན། །འཆི་བ་འཇོམ་བྱེད་སྐྱེ་མེད་གནས་ལུགས་སྟོན། །ཚུལ་དེའི་
བར་གཅོད་ཉེར་འཚེ་ཅི་མཆིས་པ། །དམ་ཅན་ཆོས་སྲུང་རྒྱ་མཚོའི་མཐུ་སྟོབས་ཀྱིས། །ལྷག་མེད་སྦྱངས་པའི་དགའ་བདེའི་དཔལ་ཆེན་པོ། །སྩོལ་བའི་ལྟད་མོ་ཅིར་ཡང་འཆར་གྱུར་ཅིག་དགེ་བ་འདིས་མཚོན་རྣམ་དཀར་ཇི་སྙེད་དེས། །བདག་གཞན་མ་
ལུས་བྱང་ཆུབ་ཤིང་དབང་དྲུང། །དབང་བསྒྱུར་བདག་པོ་དཔུང་བཅས་རྡུལ་བརླག་སྟེ། །སྐུ་བཞིའི་དབང་ཕྱུག་དམ་པས་ཕྱུག་པར་མཛོད། །ལེགས་ཚོགས་ལྷག་མེད་འཁྱིལ་བའི་མེ་ཏོག་ཆར། །ཕྱོགས་བརྒྱར་ཕབ་པའི་རྩེད་དགའི་དཔལ་འབྱོར་དེས། །

[003B] །ཞིང་རྡུལ་མཉམ་པའི་ལྗོངས་སུ་གྲགས་གྱུར་ཅིག། ཅེས་པ་འདི་ནི་དབུས་མདའ་དཔོན་དངོས་གྲུབ་རྣམ་རྒྱལ་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
ཀུན་གྲུབ་པའི་གསུང་གི་ཕུལ། །རྗེ་བཙུན་བློ་བཟང་གྲགས་པའི་ལེགས་བཤད་ཀུན། །ཕྱོགས་བརྒྱར་སྤེལ་བའི་དབང་ཕྱུག་འཕགས་ནོར་གྱིས། །ལེགས་ཕྱུག་འཇམ་དཔལ་རྒྱ་མཚོར་གསོལ་བ་འདེབས། །ཐུབ་བསྟན་རིན་ཆེན་ཚོང་ཟོང་གྲངས་
མེད་པ། །ཀུན་གསལ་བཞིན་གྱིས་ཁྱབ་པའི་ས་ཕྱོགས་རྣམས། །དོག་པོར་གང་བའི་དཔྱ་ལ་མ་རྒན་ཀུན། །ལོངས་སྤྱོད་ཕྱིར་ཏུ་བསྐལ་པ་རྒྱ་མཚོར་བཞུགས། །འཛམ་གླིང་ཡངས་པའི་རྒྱལ་ཁམས་མ་ལུས་པར། །ལེགས་བཤད་འོད་སྟོང་སྤྲོས་
པའི་ཚ་ཟེར་གྱིས། །ཁྱབ་པའི་གཟི་བྱིན་མཐུག་པས་ལོག་སྨྲ་བྱ། །མཚན་མོ་རྒྱུ་བའི་ང་རྒྱལ་མ་ལུས་ཆོམས། །བདག་ཅག་མི་ནོར་སྦྱིན་པའི་བདག་པོར་བཅས། །མགོན་ཁྱོད་ཞལ་ལས་འོངས་པའི་དམ་ཆོས་ཀྱིས། །ཕྱུག་ཅིང་ཇི་ལྟར་བསམ་པའི་དོན་
མ་ལུས། །འབད་པ་མེད་པར་ལྷུན་གྱིས་འགྲུབ་པར་མཛོད། །སྐྱེ་བ་ཀུན་ཏུ་ཐེག་མཆོག་ཆོས་ཚུལ་ལ། །སྤྱོད་པའི་སྐལ་བཟང་དགའ་སྟོན་འབད་མེད་པར། །ལེགས་པར་གྲུབ་ནས་བདེ་སྐྱིད་ཕུན་ཚོགས་ཀྱི། །བཀྲ་ཤིས་བརྒྱ་ཕྲག་མང་པོར་ཁྱབ་པར་
ཤོག། ཅེས་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་མཆོག་གི་སྤྲུལ་སྐུའི་གསོལ་འདེབས་བརྟན་བཞུགས་དང་བཅས་པ་འདི་ནི་ཁལ་ཁ་ཆིང་སོ་ཆུག་ཐུན་མོན་ཧན་གྱི་གསུང་གིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    འཇམ་དབྱངས་

[004A]༄༅། །བླ་མའི་གསུང་རབ་པདྨའི་ཚལ། །ཉིན་བཞིན་ལེགས་བཤད་འོད་སྟོང་སྤྲོས་པ་ལས། །མུ་མཐའ་བྲལ་བའི་ཞིང་དུ་ཁྱབ་མཛད་པ། །རྗེ་བཙུན་བླ་མ་འགྲོ་བའི་རེ་སྐོང་རྒྱལ། །མགོན་ཁྱོད་གསང་མཐའི་བཀོད་པ་མཐའ་ཡས་པ། །
བསྐལ་པར་ཕྱོགས་བཅུའི་སངས་རྒྱས་གསུང་གི་དབྱངས། །ཆད་པ་མེད་པར་བརྗོད་ཀྱང་ཟང་མིན་ན། །བདག་ལྟའི་ཉམ་ཆུང་བློ་ཡིག་ལ་ཞིག་འོན་ཀྱང་རང་ཉིད་སངས་རྒྱས་གོ་འཕང་མཆོག་སེམས་ཅན་དོན་དུ་འགྲུབ་ཕྱིར་འབད་པ་ཡིས། །གསོལ་
བ་འདེབས་པའི་དབྱངས་ཀྱི་ང་རོས་ནི། །ཅུང་ཟད་བརྗོད་ཀྱི་དོན་འདིར་ཐུགས་ཀྱིས་དགོངས། །དུས་གསུམ་རྒྱལ་བ་སྲས་དང་བཅས་ཀུན་གྱི། །དམུ་རྒོད་ཕྱིར་ན་ཐུགས་རྗེས་བཏང་སྙོམས་སུ། །མཛད་པའི་ཞིང་འདིའི་འགྲོ་བ་བདག་ཅག་རྣམས། །སྒྲོལ་བའི་
ཁུར་ཆེན་བཞེས་ལ་གསོལ་བ་འདེབས། །ཁྱོད་སྐུའི་ཟླ་བ་འཇིག་རྟེན་སྐྱེ་བོའི་ངོར། །ས་ཡི་སྟེང་དུ་སྣང་བར་གྱུར་མ་ཐག་ཞིང་འདིར་ཐུབ་བསྟན་ཀུ་མུད་བཞད་མཛད་པ། །བརྗོད་བྲལ་བླ་མ་མཆོག་ལ་གསོལ་བ་འདེབས། །ཤིན་ཏུ་ཆེས་ཕྲའི་ན་
ཚོད་དུས་སུ་ཡང། །ཀུན་གྱི་སྨྲ་བའི་ཡུལ་ལས་འདས་པ་ཡི། །ཡོན་ཏན་ཚོགས་ཀྱིས་ཐུགས་རྒྱུད་རབ་གཏམས་པས། །འགྲན་པའི་ཟླ་བྲལ་གྱུར་ལ་གསོལ་བ་འདེབས། །གཞོན་ནུ་ཉིད་ནས་རྒྱལ་བའི་བསྟན་པའི་སྒོར། །ལེགས་ཞུགས་ཚུལ་
ཁྲིམས་ནོར་གྱིས་རབ་ཕྱུག་པས། །བརྒྱ་ཕྲག་ལོན་པའི་གནས་བརྟན་རྒན་པོ་ཡང། །བྱིས་པའི་སྤྱོད་པར་འགོད་མཛད་གསོལ་བ་འདེབས། །དེ་དུས་ཉིད་ནས་གཞུང་ལུགས་རབ་འབྱམས་ཀྱི། །འཁྱུད་མོ་འབྱེད་བྱེད་ཆེས་ཕྲའི་རིགས་ལམ་ནས། །

[004B] །མ་འདྲེས་ཐུགས་སུ་ཆུང་ལ་གསོལ་བ་འདེབས། །དེ་དག་རྣམས་ཀྱི་དཀའ་བའི་གནས་མཐའ་དག་འཇམ་མགོན་བླ་མའི་དགོངས་པ་ཇི་བཞིན་དུ། །ལེགས་པར་ཕྱེ་ནས་གདམས་ངག་ཏུ་ཤར་ཏེ། །མཐའ་
ཡས་གདུལ་བྱར་འདོམས་ལ་གསོལ་བ་འདེབས། །ཁྱོད་གསུང་བདུད་རྩིའི་རོ་མཆོག་མྱངས་པ་ལས། །རྒྱུད་ཀྱི་ཉོན་མོངས་ཚ་གདུང་རབ་གཞིལ་ནས། །རིམ་གཉིས་རྟོགས་པ་རྒྱུད་ལ་མྱོང་རྙེད་པའི། །གསུང་སྐྱེས་ས་སྟེང་ཁྱབ་ལ་གསོལ་བ་འདེབས། །
སྙིགས་དུས་མུན་ནག་སྨག་རུམ་དུས་འདིར་ཡང། །ཐུབ་བསྟན་སྤྱི་དང་འདུལ་པའི་སྣང་བྱེད་ཀྱི། །ནོར་འཛིན་བུ་མོས་ཕྱོགས་ཀུན་ཁྱབ་མཛད་པ། །མཚུངས་མེད་བླ་མ་མཆོག་ལ་གསོལ་བ་འདེབས། །མདོར་ན་ཁྱོད་ཀྱི་སྐུ་ལུས་བསྐྱོད་པའང། །འགྲོ་
ཀུན་ཕན་བདེར་འགོད་པའི་རྒྱུ་གཅིག་པུ། །ཉིད་དུ་དམིགས་ན་རླབས་ཆེན་སྤྱོད་པ་གཞན། །ལྟ་ཅི་སྨོས་པར་གྱུར་ལ་གསོལ་བ་འདེབས། །ཁྱོད་ཀྱི་སྐུ་ཡིས་རེག་པའི་སྲོག་ཆགས་ཀྱི། །རྡུལ་གྱིས་ཕོག་པའང་སྲིད་པ་ཧྲུལ་འགྱུར་ན། །རེག་དང་གསུང་
དབྱངས་ཐོས་པ་སྨོས་ཅི་འཚལ། །རྒྱལ་བ་ཀུན་ལས་འཕགས་ལ་གསོལ་བ་འདེབས། །འཕགས་པའི་གནས་བརྟན་བརྟན་པའི་འཁོར་ལོ་དང། །ཚེ་སྦྱིན་མ་སོགས་ལྷག་པའི་ལྷ་མཆོག་ཀུན། །སྐུ་ཡི་སྣང་བ་རྒྱུན་དུ་མི་འབྲལ་ཞིང། །གཅིག་ཏུ་
དགྱེས་དགུར་བཞུགས་ལ་གསོལ་བ་འདེབས། །ཁྱད་པར་འཇམ་མགོན་ཐུན་མཚམས་བླ་གོས་ཅན། །རྒྱུན་མར་གཟིགས་ཤིང་ཆོས་ཀྱི་བདུད་རྩིའི་ཚོགས། །མྱངས་པས་ཐུགས་ཀྱི་བུམ་བཟང་ཁེངས་པ་ཡི། །གྲུབ་པ་མཆོག་བརྙེས་གྱུར་ལ་གསོལ་

[005A]༄༅། །འདེབས། །གཞན་ཡང་སངས་རྒྱས་བྱང་ཆུབ་སེམས་དཔའ་དང། །ཡི་དམ་འཁོར་ལོའི་ལྷ་ཚོགས་མཐའ་འདས་པས། །རྟག་ཏུ་དབང་བསྐུར་འགྲོགས་པའི་དུས་འདའ་བར། །བསམ་མི་ཁྱབ་པས་རོལ་ལ་གསོལ་བ་འདེབས། །ཐུབ་
པའི་དབང་པོ་རི་བོ་ལྟར་ཆེ་ཞིང། །འོད་འབུམ་ཉི་ཟླ་ཟིལ་གྱིས་གནོན་བྱེད་མཆོག་མངོན་སུམ་ཕྱག་བརྐྱངས་གསུང་གིས་དབུགས་ཕྱུངས་ནས། །ཐུབ་བསྟན་བདག་པོར་མངའ་གསོལ་གསོལ་བ་འདེབས། །ཁྱོད་ཀྱི་མཉམ་གཞག་ཏིང་ངེ་འཛིན་གྱི་དབྱིངས། །
ལྟ་བའི་མཐར་ཐུག་འཇམ་མགོན་བླ་མའི་གསུང། །སྙིང་པོའི་བདུད་རྩིའི་རོ་ཡིས་རྒྱས་ཐེབས་པའི། །ཆོས་ཉིད་མཐར་ཐུག་བརྙེས་ལ་གསོལ་བ་འདེབས། །དེའི་མཐུས་རྗེས་ཐོབ་ཀུན་ཏུ་འང་སྣང་པ་ཀུན། །སྒྱུ་མས་བྱས་པའི་རྟ་གླང་བཞིན་དུ་གཟིགས། །
བསྒོམ་པའི་དུས་སུ་ཤིན་སྦྱངས་དང་བཅས་པ། །མཐར་ཐུག་ཏིང་འཛིན་བརྙེས་ལ་གསོལ་བ་འདེབས། །དེ་ཉིད་བདེ་ཆེན་གྱིས་ཟིན་རོལ་པ་ལས། །ཕྱི་ཡི་སྣོད་དང་ནང་གི་བཅུད་མཐའ་དག་ཧེ་རུ་ཀ་དཔལ་ཡབ་ཡུམ་དུ་འཆར་བ། །རྡོ་རྗེའི་ཐུགས་མཆོག་
བརྙེས་ལ་གསོལ་བ་འདེབས། །དེས་སྨིན་པ་ལས་ཀུན་རྟོག་དྲི་བཞོན་ཀུན། །སྒྲ་གཅན་དབུས་ཀྱི་མི་ཤིགས་ཐིག་ལེར་ཐིམ། །ཐམས་ཅད་སྟོད་པ་འོད་གསལ་སྒྱུ་མའི་སྐུ། །ཟུང་འཇུག་མཐར་ཐུག་བརྙེས་ལ་གསོལ་བ་འདེབས། །གདུལ་བྱའི་དོན་
རྣམས་མཐའ་དག་མཛད་ཟིན་ནས། །ཞིང་འདིར་སྐུ་ཡི་སྣང་བ་སྡུད་ཉེ་ཚེ། །མཐའ་ཡས་དཔའ་བོ་མཁའ་འགྲོའི་བསུ་བ་ཡིས། །ནམ་མཁའི་ཁམས་ཀུན་ཁྱབ་ལ་གསོལ་བ་འདེབས། །མཆོག་གི་མཐར་ཐུག་འོད་གསལ་མཁའ་དབྱིངས་ལས། །སྒྱུ་

[005B] །རྣམ་བཅས་སྟོང་གཟུགས་བདེ་ཆེན་ཕྱག་རྒྱ་ཡིས། །འཁྱུད་པའི་རོལ་གར་བརྙེས་ལ་གསོལ་བ་འདེབས། །དེ་དག་ཐོབ་བྱེད་མཆོག་རབ་སྤྱོད་པའི་ཚུལ། །ཉི་ཤུ་རྩ་བཞིར་འཇའ་ཚོན་ལྟར་བཀྲ་བའི། །
རྣལ་འབྱོར་གཟུགས་ཀྱིས་རོལ་དང་མངོན་འགྱུར་ཚུལ། །འདྲི་བ་ཟོལ་གྱིས་འདོམས་ལ་གསོལ་པ་འདེབས། །དེ་ལྟར་མཐའ་དག་མཛད་པ་ལྟ་ཅི་སྨོས། །ཆ་ཤས་ཕྲ་མོ་ཙམ་གྱི་འང་རྒྱལ་ཀུན་གྱི། །མཛད་པ་པདྨོའི་སྐུད་པ་ལྟར་མཛད་པ། །རྒྱལ་བ་ཀུན་
ལས་ལྷག་ལ་གསོལ་བ་འདེབས། །སྐྱེ་བ་འདི་ནས་བཟུང་སྟེ་བྱང་ཆུབ་པར། །ཁྱོད་ཀྱི་ཞབས་ཀྱི་པདྨོ་རྟག་བསྟེན་ཅིང། །བཀའ་ལས་ཅུང་ཟང་མི་འདའ་རབ་སྒྲུབས་ཏེ། །རྟག་ཏུ་བསྟེན་བཞིན་རྗེས་སུ་འཛིན་པར་ཤོག་ཁྱོད་གསུང་བདུད་རྩིའི་རོ་མཆོག་
མྱངས་པ་ལས། །མདོ་སྔགས་ལམ་གྱི་ཚུལ་ལ་ངེས་རྙེད་དེ། །དེ་ཉིད་བསྒོམ་པར་བྱེད་པ་ལ་བརྩོན་པ། །ལུས་དང་སྲོག་ལ་མི་བལྟ་བསྒོམ་པར་ཤོག་ལྟ་བའི་མཐར་ཐུག་དབུ་མའི་དེ་ཉིད་དང། །ལྷག་པར་སྔགས་ཀྱི་རིམ་གཉིས་ལམ་བཟང་མཆོག་
ཚུལ་བཞིན་སྒྲུབས་པས་དེ་དོན་མཐར་ཕྱིན་ནས། །ཟུང་འཇུག་རྡོ་རྗེ་འཆང་དབང་མྱུར་འགྲུབ་ཤོག་ཅེས་པ་འདི་ནི་སྲིད་ཞིའི་འདྲེན་པ་མཆོག་རྡོ་རྗེ་འཆང་དབང་ཐམས་ཅད་མཁྱེན་ཅིང་གཟིགས། །འཕགས་མཆོག་སྤྱན་རས་གཟིགས་དབང་ཐམས་ཅད་
མཁྱེན། །བསྐལ་བཟང་རྒྱ་མཚོའི་སྡེ་ཡི་ཐུན་མོང་དང། །ཐུན་མོང་མིན་པའི་རྣམ་ཐར་ལ་བསྟོད་པ། །དད་པ་དང་མོ་འབབ་བྱེད་རྫིང་བུ་འདི། །གཞན་གྱིས་བསྐུལ་བར་བྱེད་པ་མེད་ནའང། །སློབ་བུའི་ཐ་ཤལ་དཔལ་ལྡན་ཞེས་བྱས་སྤྱར།། །།

[006A]༄༅། །རྗེ་བཙུན་མཆོག་གི་སྤྲུལ་པའི་སྐུའི་ཞབས་བརྟན་གསོལ་འདེབས་རྒྱལ་ཀུན་མཁྱེན་བརྩེ་མ་བཞུགས། བླ་མ་འཇམ་དཔལ་དབྱངས་ལ་ཕྱག་འཚལ་ལོ། །རྒྱལ་ཀུན་མཁྱེན་བརྩེའི་བློ་གྲོས་བདུང་རྩིའི་ཆབ། །ཐུགས་ཀྱི་བུམ་བཟང་ཡངས་པོར་འཁྱིལ་
བའི་བཅུད། །འཇམ་དཔལ་དབྱངས་མཆོག་གྲགས་བསྟན་འདབ་བརྒྱ་པ། །རྒྱ་མཚོའི་ཕ་མཐར་རྒྱས་ཕྱིར་སྤྲོ་མཛད་རྒྱལ། །གསང་གསུམ་སྒྱུ་འཕྲུལ་རོལ་གར་མཐའ་ཡས་ལས། །དེང་འདིར་གསར་སྐུའི་ཞལ་ཞལ་ཡོན་ཏན་གྱི། །ཆ་ཤས་ཡོངས་
རྫོགས་ཐུབ་པའི་རིང་ལུགས་མཆོག་ཀུ་མུ་ད་ཚལ་སྤེལ་ཕྱིར་བསྐལ་བརྒྱར་བཞུགས། །རིང་ནས་སྙིང་རྗེའི་འོད་ཞགས་རིང་པོས་ནི། །འགྲོ་ལ་དམ་དུ་འཁྱུང་པའི་རྩེ་དགའ་ལ། །རྣམ་པར་རོལ་པའི་འདུ་བྱེད་མི་ལྷོད་པ། །ཁྱབ་བདག་འཁོར་ལོའི་
མགོན་པོ་ཁྱོད་ལ་འདུད། །འཕགས་ཡུལ་བོད་སོགས་ཡུལ་གྲུ་མཐའ་ཡས་པར། །སེམས་ཅན་རང་རང་བསམ་པའི་མོས་ངོ་ལྟར། །སྣ་ཚོགས་སྐུ་ཡི་བཀོད་པ་མུ་མེད་པས། །དམ་ཆོས་ཆར་ཆེན་འབེབས་ལ་གསོལ་བ་འདེབས། །ཁྱད་པར་
བསིལ་ལྡན་ར་བས་ཁོར་ཡུག་ཏུ། །ལེགས་པར་བྲེས་པའི་ཕྱོགས་འདིར་ཉོན་མོངས་སྨག་མཐུག་པོས་ནོན་པའི་སྐྱེ་བོའི་སྒྲོན་མེ་མཆོག་སྐྱབས་གཅིག་ཁྱོད་ལ་བདག་ཅག་སྙིང་ནས་འདུད། །བྱམས་ཆེན་ཚད་མེད་དྲོང་ཀྱིས་རབ་སྨིན་ཅིང། །ཀུན་
ནས་བརྩེ་བའི་རླན་གཤེར་གྱིས་ཟིན་པས། །དཔལ་སྟུག་བསྟན་པའི་སྲིད་རྩེར་རབ་བསྙེགས་པ། །མཉམ་མེད་དཔག་བསམ་ལྗོན་ཤིང་རྟག་བརྟན་ཤོག་ལྷག་བསམ་རྩེ་བརྒྱ་རྒྱས་པའི་རྣམ་དཔྱོད་ཀྱི། །ཞོ་འཐུད་མཚོན་ཆ་གདེངས་པས་བློ་བཟང་

[006B] །ལེགས་བཤད་གསུམ་རྩེན་གནས་ལ་རྩོད་བྱེད་པའི། །རྒོལ་ངན་ལྷ་མིན་འཇོམས་མཛད་ཞབས་བརྟན་ཤོག་སྙིགས་དུས་ཚ་ཟེར་བརྒྱ་ཕྲག་གིས་མ་ནར་བའི། །རྐང་གཉིས་ཚོགས་ལ་བསིལ་བའི་བདེ་བ་ཆེ། །སྦྱིན་མཛད་མཁས་བཙུན་
བཟང་པོའི་འོད་དཀར་ཅན། །བློ་བཟང་འཇམ་དཔལ་རྒྱ་མཚོ་ཞབས་བརྟན་ཤོག་སྲིད་ཞིའི་མུ་མཐའ་ཟད་པའི་མངོན་རྟོགས་ཀྱི། །གོ་འཕང་མཆོག་ལ་རོལ་བའི་དགའ་བདེ་གང། །ཀུན་གྱིས་ཐོབ་པའི་བསྐལ་བཟང་མ་སྦྱིན་པར། །རྡོ་རྗེའི་ཁྲི་ལས་མ་
གཡོ་རབ་བརྟན་བཞུགས། །རིག་ལམ་ཕྲ་མར་མཁས་དང་རྡོ་རྗེའི་ཐེག་གྲུབ་མཆོག་ས་འཛིན་མཐོན་པོའི་རྩེར་འཕགས་ཤིང། །སྡོམ་གསུམ་ཚུལ་ཁྲིམས་གོས་ཀྱིས་ལེགས་ཀླུབས་ཏེ། །བསྐལ་པ་རྒྱ་མཚོར་ཆོས་ཀྱི་འཁོར་ལོ་བསྐོར། །ལེགས་བྱས་
རྣམ་པར་དཀར་བའི་ཏིང་འཛིན་ལྡན། །ཐུགས་རྗེ་བསྐུལ་བའི་ཆུ་རྒྱུན་སྐྱུག་མཁས་པ། །རིང་ལུགས་སྒྲ་དབྱངས་བསྐལ་པའི་ཚེ་མཐའ་ཅན། །དྲང་སྲོང་བདེན་མཐུས་དོན་འདི་ཀུན་འགྲུབ་ཤོག་ནག་ཕྱོགས་བདུད་སྡེའི་བྲག་རི་འཇོམས་པ་ལ། །མཐུ་
སྟོབས་གནམ་ལྕགས་འབེབས་ལ་ཟླ་བྲལ་པ། །དམ་ཅན་ཆོས་སྲུང་རྣམས་ཀྱི་འཕྲིན་ལས་ལས། །རེ་འབྲས་དོན་དང་ལྡན་པའི་དངོས་གྲུབ་སྩོལ། །བྱེ་བ་ཕྲག་བརྒྱའི་ཡི་དམ་དཀྱིལ་འཁོར་ལྷ། །ཕྱོགས་བཅུ་དུས་ཀུན་བཞུགས་པས་ཚངས་པའི་སྒྲ། །སྙན་
འཇེབས་ཀྱིས་བརྗོད་བཀྲ་ཤིས་གླུ་དབྱངས་ཆེ། །བདེན་ཆེན་མེ་ཏོག་དང་བཅས་དབབ་པར་མཛོད། ཅེས། རྒྱལ་བ་ཐམས་ཅད་ཀྱི་མཁྱེན་བརྩེ་ནུས་གསུམ་མ་ལུས་པ་གཅིག་ཏུ་བསྡུས་པའི་བདག་ཉིད། ལྟར་བཅས་འགྲོ་བ་སྤྱི་དང་ཁྱད་པར་བདག་ཅག་ཁ་བ་རི་པ་རྣམས་ཀྱི་མགོན་སྐྱབས་

[007A]༄༅། །གཅིག་པུ་ག་་རྒྱལ་དབང་ཁྱབ་བདག་རྡོ་རྗེ་འཆང་ཆེན་བཀའ་དྲིན་ཟླ་མེད་མཚན་བརྗོད་པར་དཀའ་བ་དེ་ཉིད་སླར་ཡང་ཞིང་འདིའི་གདུལ་བྱའི་དཔལ་དུ་སྤྲུལ་སྐུའི་རོལ་གར་གསར་དུ་ཤར་བ། ་རྗེ་བཙུན་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་དཔལ་བཟང་པོ་གང་གི་ཞབས་པད་བསྐལ་བརྒྱར་
བརྟན་ཅིང་ཐུགས་རྗེ་བསྐུལ་བའི་གསོལ་འདེབས་འདི་ནི། ཁྱབ་བདག་རྡོ་རྗེ་འཆང་ཆེན་དེ་ཉིད་ཀྱི་སློབ་མར་གྱུར་པ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་དང་བ་ཆེན་པོས་ཕུལ་བའོ།།    ༈    །དབང་ཕྱུག་དཔལ་གྱིས་བརྗིད་ཅིང་
འཇམ་དཔལ་དབྱངས། །ཇི་བཞིན་གསུང་རབ་རྒྱ་མཚོའི་ཁྱོན་བརྒལ་བ། །དཔལ་ལྡན་བཟང་པོའི་མཚན་ཅན་ཞབས་ལ་འདུད། ཅེས་རྗེ་བཙུན་མཆོག་གི་སྤྲུལ་པའི་སྐུ་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོའི་གསོལ་འདེབས་འདི་ནི་འོར་ཏུ་སུ་ཏཱ་པས་ལི་
རྣམ་རྒྱལ་རྡོ་རྗེའི་ཤོག་ནས། སྒོ་མངས་རབ་འབྱམས་པ་བཀའ་བཅུ་ཀླུ་སྒྲུབ་རྒྱ་མཚོས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སུག་བྲིས་སུ་བགྱིས་པའོ།།    ༈    །གཅིག་བསྡུས་བསྟན་པའི་དཔལ་དུ་ལེགས་ཤར་
ཞིང༑ ༑དབང་ཕྱུག་བརྒྱད་ཀྱི་གོ་འཕང་མཆོག་བརྙེས་པ། །འཇམ་དཔལ་རྒྱ་མཚོའི་ཞབས་ལ་གསོལ་བ་འདེབས། ཞེས་པ་འདི་ནི་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་ཡང་སྲིད་མཆོག་སྤྲུལ་རིན་པོ་ཆེའི་གསོལ་འདེབས་ཚིགས་བཅད་བློ་བཟང་རྒྱལ་ཀུན་མའི་གྲགས་སུ་བཅུག་
ཆོག་པ་འདི་འདྲ་ཞིག་དགོས་ཞེས་དབུས་མདའ་དཔོན་གཡུ་ཐོག་པ་དངོས་གྲུབ་རྣམ་རྒྱལ་ནས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བློ་བཟང་རྒྱལ་བ་ཀུན་གྱི་མཁྱེན་བརྩེའི་གཏེར། །རྒྱལ་བའི་བསྟན་པ་སྤེལ་བའི་དབང་ཕྱུག་

[007B] ༑འཇམ་དཔལ་རྒྱ་མཚོའི་བློ་གྲོས་དཔལ་མངའ་བ། །དཔལ་མཆོག་བཟང་པོའི་མགོན་ཁྱོད་ཞབས་བརྟན་ཤོག། བློ་བཟང་གྲགས་བསྟན་པད་ཚེལ་ཆེར་བཞད་པ། །ཡོངས་རྫོགས་དཔལ་དང་ལྡན་པའི་ཡེ་ཤེས་ཅན། །འགྲོ་ལ་ཐུབ་པའི་གསུང་
རབ་སྤེལ་མཛད་ཆེ། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་ལུགས་གཉིས་འཕྲིན་ལས་ཁུར་ཆེན་འཛིན་མའི་གཞིར། །སྐེལ་བའི་བློ་གྲོས་སྟོབས་ལྡན་འཁོར་ལོ་ཡིས། །ཕས་རྒོལ་འཇོམས་མཛད་བློ་བཟང་ཚེ་དབང་གང། །བསྐལ་
བརྒྱར་མི་ནུབ་རྟག་ཏུ་བརྟན་གྱུར་ཅིག་ཐུབ་བསྟན་སྤྱི་དང་ཁྱད་པར་ཙོད་ཁ་པའི། །བསྟན་པ་རིན་ཆེན་ཕྱོགས་དུས་གནས་སྐབས་ཀུན། །མི་ཉམས་དར་ཞིང་རྒྱས་པའི་དཔལ་འབྱོར་ཆེ། །རྒྱ་མཚོ་མཐའ་ཀླས་ས་ཆེན་ཁྱབ་གྱུར་ཅིག་དགའ་ལྡན་ལྷུན་
གྲུབ་འོག་མིན་ཆོས་ཀྱི་གླིང། །མཁས་མཆོག་ལྷ་དབང་རྩེ་བའི་ཆོས་གྲྭ་ཆེ། །ལུགས་གཉིས་འཁོར་ལོ་གསུམ་གྱི་བྱ་བ་རྣམས། །དབྱར་གྱི་མཚོ་དང་ཡར་ཟླ་ལྟར་གྱུར་ཅིག་འཇིག་རྟེན་ཁམས་འདིར་ནད་མུག་འཁྲུག་རྩོད་ཞི། །རྒྱལ་སྲིད་ཆོས་བཞིན་
རྒྱས་ཤིང་ལོངས་སྤྱོད་འཕེལ། །དཀོན་མཆོག་གསུམ་པོ་སྲི་ཞུས་མཆོད་བྱེད་པའི། །ཆོས་འབྱོར་མངའ་ཐང་རབ་ཏུ་འཕེལ་གྱུར་ཅིག་དམ་ཅན་ཆོས་སྲུང་རྒྱ་མཚོས་རེ་འབྲས་ཀུན། །ལེགས་པར་འགྲུབ་པའི་མཐུ་སྟོབས་འཕྲིན་ལས་སྤེལ། །རྒྱལ་དང་
རྒྱལ་སྲས་བདེན་ཆེན་ཆེར་སྩལ་བས། །ཀུན་ནས་བདེ་ལེགས་འབར་ཞིང་བཞད་པར་མཛོད།། ཅེས་པ་འདི་ནི་དགའ་ལྡན་འོག་མིན་ཆོས་གླིང་གི་རྡོ་རྗེ་སློབ་དཔོན་དགེ་སློང་སྐལ་བཟང་དོན་ཡོད་ཀྱིས་འདི་ལྟ་བུ་ཞིག་དགོས་ཞེས་བསྐུལ་མ་བྱུང་བ་ལྟར་་ཤཱཀྱའི་དགེ་སློང་རྡོ་རྗེ་འཛིན་པ་བློ་བཟང་དཔལ་ལྡན་

[008A]༄༅། །ཡེ་ཤེས་ཀྱིས་སྦྱར་བའོ།།    ༈    བདེ་ཆེན་ཞིང་ན་འཆི་མེད་བཏུང་བའི་དཔལ། །འབབ་པའི་སྣོད་ཀྱི་ཟླ་ཚེས་འཆང་བའི་གཟིས། །རྒྱལ་སྲས་ལྷ་ཡི་ཚོགས་ལ་དབང་བསྒྱུར་བ། །གང་དེས་འཆི་བདག་མཆེ་བ་རི་མོར་
གྱིས། །རྗེ་བཙུན་བློ་བཟང་རྒྱལ་བ་ཟུར་ཕུད་ཅན། །གང་གི་བསྟན་པའི་དབང་ཕྱུག་འཇམ་པའི་དཔལ། །བློ་གྲོས་རྒྱ་མཚོའི་ནོར་གྱི་དཔལ་བཟང་པོ། །རབ་ལྡན་མགོན་ཁྱོད་བསྐལ་བརྒྱར་ཞབས་བརྟན་ཤོག་མི་ཤིགས་རྡོ་རྗེའི་རང་བཞིན་ལྷུན་
ཆགས་པའི། །རབ་བརྟན་སེངྒེས་བརྗིད་པའི་ཁྲི་ཡི་སྟེང། །ནམ་ཡང་ཞབས་ཟུང་གཡོ་བ་མེད་པའི་དཔྱིད། །འགྲོ་ཚོགས་འདི་ཡི་བཅུད་དུ་སྨིན་ཕྱིར་བཞུགས། །ཁ་བ་དཀར་པོའི་གོས་ཀྱིས་ལྷབ་ལྷུབ་ཏུ། །མཛེས་པར་བྱས་པའི་དཔུང་གིས་བསྲུང་
བའི་གྲོང། །འདིས་མཚོན་ནོར་ལྡན་མ་འདིའི་སེམས་ཅན་ཀུན། །དེང་དུས་ཁྱོད་མིན་རེ་གནས་གཞན་དུ་ཅི། །དེ་ཕྱིར་སྙིགས་མའི་དང་ཚུལ་ཆེར་བདོ་བ། །དེ་ལྟ་དེ་ལྟར་སྲ་བརྟན་ཐུགས་བསྐྱེད་གོ་གྱོན་ཏེ་ཐུགས་རྗེའི་རྣམ་འཕྲུལ་ཐབས་ཀྱི་མཚོན། །
རལ་ཁ་བཀྱེ་བས་ཆེར་སྙིགས་དགྲ་མགོ་ཆོད། །ལེགས་བཤད་ཆུ་ཡི་ཟིལ་བའི་ཐིག་ལེ་མང། །མཐོན་པོར་བརྩེགས་པའི་ཁུར་ཅན་མགུར་གྱི་སྤྲིན། །གྲལ་བཞིན་སྐྱུག་པའི་དམ་པའི་ཆོས་ཀྱི་རླན། །གདུལ་བྱའི་ཞིང་སར་རང་རང་ཁམས་བཞིན་ཕོབ། །
བདེན་མེད་ཡེ་ཤེས་མཚོན་རྣོན་གནམ་ལྕགས་གཟུགས། །ཤར་བའི་ཕྱག་ཆ་འཆང་བའི་བསྟན་སྲུངས་ཀུན། །རེ་འབྲས་འདི་ཉིད་དོན་དང་ལྡན་པའི་ཕྱིར། །ཐུགས་རྗེ་གཡེལ་བ་མེད་པར་དཔུང་གཉེན་མཛོད། །སངས་རྒྱས་ཆོས་དང་དེ་འཛིན་དགེ་འདུན་

[008B] ༑ཀུན་གྱི་བདེན་ཚིག་བསླུ་བ་མེད་པའི་ཤིས། །ཆར་དུ་བསྙིལ་བའི་དགེ་ལེགས་ཇི་སྙེད་པ། །དེ་སྙེད་བཀྲ་ཤིས་ཕྱོགས་བཅུར་རྒྱས་པར་མཛོད།། ཅེས་རང་ཅག་ཁ་བ་རི་བ་ལ་སོགས་པའི་སྐྱེ་འགྲོ་ཐམས་ཅད་ལ་སྙིགས་དུས་འདིར་མགོན་སྐྱབས་དམ་པར་གྱུར་པ་དུས་གསུམ་
རྒྱལ་བའི་རང་གཟུགས་༸རྗེ་བཙུན་རྒྱལ་དབང་མཆོག་གི་སྤྲུལ་པའི་སྐུ་ཐམས་ཅད་མཁྱེན་གཟིགས་ཆེན་པོའི་ཞབས་པད་རྡོ་རྗེའི་དཔྱིད་དུ་ལྷུན་ཆགས་པར་གསོལ་བ་འདེབས་པའི་བདེན་ཚིག་རྡོ་རྗེའི་བདེན་དབྱངས་ཞེས་བྱ་བ་འདི་ནི་མདོ་སྨད་ཕྱོགས་ཀྱི་སྙན་ངག་མཁན་ཆེན་པོ་བསྟན་པ་སྤེལ་བར་བྱེད་པའི་ཨེར་ཏེ་ནི་ནོ་མིན་ཧན་
གྱིས་བསྐུལ་བ་ལྟར། ནུབ་ཕྱོགས་ཀྱིས་ན་ཆོས་ཀྱི་སྲིད་ལ་མཚུངས་པ་མེད་པར་སྤྱོད་པའི་གནས་བརྟན་ཆེན་པོ་བློ་བཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈   རྗེ་བཙུན་བློ་བཟང་རྒྱལ་བ་གཉིས་པ་ཡི། །བསྟན་པའི་དབང་ཕྱུག་འཇམ་དཔལ་རྒྱ་མཚོའི་
དཔལ། །བཟང་པོའི་མཛད་པས་འགྲོ་བ་འདྲེན་མཛད་པ། །སྐྱབས་གསུམ་ཀུན་འདུས་མཆོག་ལ་གསོལ་བ་འདེབས།། ཞེས་དུས་གསུམ་རྒྱལ་བ་ཀུན་གྱི་ངོ་བོ་རྗེ་བཙུན་མཆོག་གི་སྤྲུལ་པའི་སྐུའི་གསོལ་འདེབས་འདི་ནི་གང་གི་ཁུ་བོ་གཞུང་ལུགས་ཀུན་ལ་མཁྱེན་པའི་སྤྱན་དཀྱུས་རིང་བ་རྗེ་དྲུང་
བློ་བཟང་ཕུན་ཚོགས་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་དྭང་བ་ཆེན་པོས་ཕུལ་བའོ།།    ༈   བཟང་པོའི་མཛད་པས་མཐའ་ཡས་འགྲོ་བ་ལ། །རྣམ་གྲོལ་འཇུག་ངོགས་གསལ་བར་
མཛད་པ་ཡི། །དཔལ་ལྡན་བླ་མའི་ཞབས་ལ་གསོལ་བ་འདེབས། ཞེས་པ་འདི་ནི་ཞལ་སྔ་ནས་ཡེ་ཤེས་བཟང་པོར་སྔར་ཕན་སྔགས་གྲྭའི་བླ་བརྒྱུད་གྲས་སུ་གསོལ་འདེབས་མ་བྱུང་འདུག་པར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   

[009A]༄༅། །བསྟན་པ་སྤེལ། །བཟོད་པའི་གོ་གྱོན་ཉོན་མོངས་གཡུལ་ལས་རྒྱལ། །བསླབ་གསུམ་མདོ་སྔགས་ཡོན་ཏན་རྒྱན་གྱིས་མཛེས། །རྗེ་བཙུན་བླ་མིའི་ཞབས་ལ་གསོལ་བ་འདེབས། ཞེས་པ་འདི་ནི་སློབ་དཔོན་རིན་པོ་ཆེ་བློ་བཟང་བཟོད་པར་
སྔགས་གྲའི་བླ་བརྒྱུད་གྲས་སུ་བཅུག་ཆོག་པའི་གསོལ་འདེབས་ཞིག་དགོས་ཚུལ་ཞབས་འབྲིང་པ་སྐུ་སྐྱེ་བློ་བཟང་རིག་གྲོལ་གྱིས་བསྐུལ་བ་ལྟར། ་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་གཟིམས་ཆུང་བཀའ་གདམས་ཕོ་བྲང་དུ་སྦྱར་བའོ།།    ༈   
གྲགས་པ་ཡི། །རྣམ་དག་གཞུང་ལུགས་རྒྱལ་པའི་དགོངས་པ་བཞིན། །འཆད་རྩོད་རྩོམ་པའི་སྤོབས་པ་རབ་རྒྱས་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །མཉམ་མེད་ཉི་མའི་གཉེན་གྱི་བསྟན་པ་འདིའི། །སྙིང་པོར་གྱུར་པ་བློ་
བཟང་རྒྱལ་བ་ཡི། །རིང་ལུགས་སྐྱོང་ལ་མཐུ་སྟོབས་ཡར་འཕེལ་བ། །བཤེས་གཉེན་དམ་པའི་ཞབས་ལ་གསོལ་བ་འདེབས། །བློ་གྲོས་རྒྱུ་སྐར་བདག་པོའི་དཀྱིལ་འཁོར་ལ། །རྨད་བྱུང་མཁྱེན་བཟང་རི་དྭགས་གཟུགས་ཀྱིས་བཀྲ། །རྣམ་ཀུན་
ཤིས་པའི་ལེགས་བཤད་བསིལ་འོད་འབུམ། །འགྱེད་མཁས་ཡོངས་འཛིན་དམ་པར་གསོལ་བ་འདེབས། ཞེས་པ་འདི་ནི་ཐོས་བསམ་གླིང་སྤྱི་མི་རྣམས་ཀྱིས་བླ་མ་སྔོན་མ་ཞལ་སྔ་ནས་བློ་བཟང་རྣམ་རྒྱལ་དང་བློ་བཟང་ཡར་འཕེལ། ཁྲི་ཐོག་པ་བློ་བཟང་བཀྲ་ཤིས་རྣམས་ལ་གསོལ་
འདེབས་བླ་བརྒྱུད་གྲས་སུ་བཅུག་ཆོག་པ་ཞིག་དགོས་ཞེས་བཀུལ་དོར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི།།    ༈    ཀུན་མཁྱེན་གཉིས་པ་བློ་བཟང་གྲགས་པ་ཡི། །དགོངས་དོན་ཆོས་ཚུལ་འདབ་མ་བརྒྱ་བའི་ཚལ། །ཕྱོགས་བཅུར་འཕེལ་

[009B] །ཡོངས་འཛིན་ཉིན་མོའི་མགོན་ལ་གསོལ་བ་འདེབས། །འཇམ་མགོན་བླ་མའི་རིང་ལུགས་ཆུ་གཏེར་ཆེ། །བློ་གྲོས་བཟང་པོའི་བསིལ་བྱེད་འོད་ཟེར་གྱིས། །ལེགས་པར་སྤེལ་བའི་བརྩོན་འགྲུས་མཚེགས་མྔ་བ། །དཔལ་
ལྡན་བླ་མ་དམ་པར་གསོལ་བ་འདེབས། ཞེས་པ་འདི་ནི་དཀྱིལ་ཁང་བླ་མ་ཞལ་སྔ་ནས་བློ་བཟང་ཆོས་འཕེལ་དང། བློ་བཟང་བརྩོན་འགྲུས་གཉིས་ལ་གསོལ་འདེབས་བླ་བརྒྱུད་གྲས་སུ་བཅུག་ཆོག་པ་ཞིག་དགོས་ཚུལ་གྲྭ་ཚང་རྒན་པོ་ཡེ་ཤེས་འབྱུང་གནས་དང་བློ་བཟང་ཚེ་བརྟན། གཞན་ཡང་དཀའ་ཆེན་བློ་བཟང་
ཆོས་དར་དང་དཀའ་ཆེན་ཡེ་ཤེས་བཟང་པོ་བཅས་ཀྱིས་བསྐུལ་བའི་ངོར་་ཤཱཀྱའི་བཙུན་པ་བློ་བཟང་དཔལ་ལྡན་ཀྱིས་སྦྱར་བའོ།།    ༈    བློ་བཟང་ལེགས་བཤད་ཆུ་འཛིན་ཡངས་པ་ལས། །མདོ་སྔགས་དཔལ་གྱི་འབྱོར་པའི་ཆར་བབས་མཐུས། །བསླབ་གསུམ་མྱ་
གུ་ཕྱོགས་བཅུར་རྒྱས་མཛད་པའི། །ཡོངས་འཛིན་དམ་པའི་ཞབས་ལ་གསོལ་བ་འདེབས། ཞེས་པ་འདི་ནི་སྔགས་པ་ཞལ་སྔ་ནས་བློ་བཟང་དཔལ་འབྱོར་གྱི་གསོལ་འདེབས་བླ་བརྒྱུད་གྲས་སུ་ཅུག་ཆོག་པ་ཞིག་དགོས་ཞེས་སྔགས་པ་ཆོས་ཁྲིམས་བ་དཀའ་ཆེན་བློ་བཟང་རྣམ་རྒྱལ་དང། དབོན་
པོ་དཀའ་ཆེན་བློ་བཟང་ཚེ་བརྟན་གཉིས་ཀྱིས་བསྐུལ་བ་ལ་བརྟེན་ནས། ་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈    །རྩེ་གཅིག་སྒྲུབ་ལ་བརྩོན་པ་དམ་ཆོས་མཚན། །ཐེག་མཆོག་ཆོས་ཀྱི་ཁུར་འཛིན་
དགེ་ལེགས་ཆེ། །ཟླ་མེད་བླ་མ་གསུམ་ལ་གསོལ་བ་འདེབས། །སྙིགས་མའི་དུས་འདིར་ངག་གི་དབང་ཕྱུག་ཆེ། །དུར་སྨྲིག་འཆང་བའི་ཚུལ་འཛིན་ཙོང་ཁ་པའི། །བསྟན་པའི་སྒྲོན་མེ་བྱམས་པའི་དཔལ་མངའ་བ། །བཀའ་དྲིན་གསུམ་ལྡན་བླ་མར་

[010A]༄༅། །གསོལ་བ་འདེབས། ཞེས་པ་འདི་ནི་མེ་གླང་ལོ་རྗེ་ངག་དབང་བྱམས་པའི་ཞལ་སྔ་ནས་ལས་བདེ་ལམ་གྱི་ཁྲིད་གསན་སྐབས་བླ་བརྒྱུད་གསོལ་འདེབས་འཇུག་བསྒྲིགས་སུ་སྩལ་བའོ།།    ༈    རྩིབས་ཀྱི་མུ་ཁྱུད་རྫོགས་སྨིན་སྦྱངས་གསུམ་ཚོགས། །ལེགས་
པར་མཐར་ཕྱིན་པ་ལས་བདེ་བ་ཆེ། །རྒྱུན་མི་འཆད་པས་རབ་གང་ཞིག་བཞུགས་པའི། །འཆི་བདག་འཇོམས་མཛད་མགོན་པོས་དགེ་ལེགས་སྩོལ། །རྒྱལ་བ་ཀུན་གྱི་མཁྱེན་དང་བརྩེའི་རང་གཟུགས། །དུས་མཐར་དུར་སྨྲིག་འཛིན་པའི་ཟོལ་
འཆང་པ། །ཁམས་གསུམ་འགྲོ་བའི་བླ་མ་ཙོང་ཁ་པའི། །མདོ་སྔགས་བསྟན་པའི་སྲོག་ཤིང་ཁྱོད་རྟག་བཞུགས། །རིང་པོ་ནས་གོམས་རླབས་ཆེན་སྨོན་ཤུགས་ཀྱི། །ནུས་པའི་མཐུ་ལས་ས་སྙིགས་མ་ལྔ་ཡི་སྐབས། །བློ་བཟང་གྲགས་པའི་རིང་
ལུགས་གསལ་བྱེད་མཆོག་བྱམས་པའི་མཚན་ལྡན་མགོན་པོ་ཞབས་བརྟན་ཤོག་ངག་གི་དབང་ཕྱུག་ཞལ་གྱི་བུམ་བཟང་ལས། །ལམ་བཟང་འཆི་མེད་དཔལ་སྟེར་བདུད་རྩིའི་རྒྱུན། །རབ་འཁྱིལ་སྙིང་པོ་འགྲོ་ལ་སྦྱིན་མཛད་པ། །བྱམས་པའི་
ཐུགས་མངའ་རིང་དུ་གནས་གྱུར་ཅིག་བདུད་དཔུང་འཇོམས་ལ་ཐོགས་མེད་སྲུང་མའི་གཙོ། །ཕྱག་དྲུག་མགོན་པོ་ལས་ཀྱི་གཤིན་རྗེ་དང། །ཁྱད་པར་འདོད་ཁམས་དབང་ཕྱུག་དམག་ཟོར་མས། །བཞེད་དོན་ཀུན་བསྒྲུབས་རྟག་ཏུ་དཔུང་གྲོགས་
མཛོད། །བདག་ཅག་རྣམས་ཀྱང་སྐྱེ་དང་སྐྱེ་བའི་བར། །དམ་པ་ཁྱེད་དང་མི་འབྲལ་དུས་རྟག་ཏུ། །ལེགས་པར་བཤད་པའི་བྱ་བས་རབ་འདས་ཏེ། །བྱང་ཆུབ་སྙིང་པོར་མྱུར་དུ་རེག་པར་ཤོག་གངཱའི་བྱེ་མའི་གྲངས་མཚུངས་ཞིང་མཆོག་ཀུན། །རབ་གང་

[010B] །ཕུན་ཚོགས་དཔལ་གྱི་འབྱོར་པའི་བཀྲ་ཤིས་ཀྱིས། །བསམ་ཡས་མུ་མེད་ཕྱོགས་ཀུན་ཁྱབ་གྱུར་ཅིག། ཅེས་ཡོངས་རྫོགས་བསྟན་པའི་མངའ་བདག་བཀའ་དྲིན་གསུམ་ལྡན་རྡོ་རྗེ་འཆང་ཆེན་རྗེ་ངག་དབང་བྱམས་པའི་ཞལ་སྔ་ནས་ཀྱི་བརྟན་
བཞུགས་འདི་ནི་དམ་པ་འདི་ཉིད་ཀྱི་རྡོ་རྗེ་སློབ་མར་གྱུར་པ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།། མྔ་ལཾ།།    ༈   
ཏེ་གསོལ་བ་འདེབས་ཤིང་བརྟན་བཞུགས་ཀྱི་བདེན་ཚིག་བརྗོད་པར་བྱེད་པ་དད་པའི་པདྨོ་ཁ་ཡོངས་སུ་འབྱེད་པའི་གྲུ་ཆར་ཞེས་བྱ་བ་བཞུགས་སོ།།    ༈    རྗེ་བཙུན་བླ་མ་ཡོངས་རྫོགས་བསྟན་པའི་གསལ་བྱེད་དམ་པར་གྱུར་པ་གང་འདི་ཉིད་ལ་སྐྱེས་པའི་
རབས་ཀྱི་འཕྲེང་བའི་ཚོགས་ལས་གཙོ་བོར་བརྩམས་ཏེ་གསོལ་བ་འདེབས་པའི་རབ་ཏུ་བྱེད་པ་དད་པའི་པདྨོ་ཁ་ཡོངས་སུ་འབྱེད་པའི་གྲུ་ཆར་ཞེས་བྱ་བ། དཔལ་ལྡན་བླ་མ་དམ་པ་རྣམས་ཀྱི་ཞབས་ལ་དུས་ཐམས་ཅད་དུ་གུས་པས་ཕྱག་འཚལ་ལོ།།
རྣམ་པ་ཀུན་ཏུ་བདེ་ཆེན་རོལ་པ་ལས། །ནམ་ཡང་གཡོ་མེད་རྡོ་རྗེའི་ཁམས་ལྟ་བུར། །མི་ཕྱེད་བདེ་སྟོང་ཟུང་འཇུག་དབྱིངས་བཞུགས་པ། །རྗེ་བཙུན་བསྟན་པའི་མགོན་པོར་གསོལ་བ་འདེབས། །མགོན་པོ་ཁྱོད་ཀྱི་གསང་གསུམ་སྒྱུ་འཕྲུལ་གར།།
དུ་མའི་ཉམས་ཀྱིས་འཆར་བའི་ཚུལ་དག་གིས། །མངོན་ཤེས་ལྔ་ལྡན་རྣམས་ཀྱི་བློ་གྲོས་ཀྱང། །འཁྱོགས་ལ་འཕྱང་བར་མཛད་ལ་གསོལ་བ་འདེབས། །ཤིན་ཏུ་སྤྲུལ་པའི་བཀོད་པ་རབ་མང་མདོ། །འོན་ཀྱང་དེ་ལས་ཆ་ཤས་ཙམ་གྱི་ཚུལ། །འགྲོ་

[011A]༄༅། །རྣམས་དད་པའི་ཡུལ་དུ་རྗོད་བྱེད་ལའང། །དག་པའི་སྣང་བ་སྩོལ་ལ་གསོལ་བ་འདེབས། །ཁྱོད་ནི་ཞིང་འདིར་བདེ་གཤེགས་ཉི་མའི་གཉེན། །འགྲོ་བ་ཀུན་གྱི་དཔལ་དུ་གྱུར་པའི་ཚེ། །ཐེག་ཆེན་འཕགས་མཆོག་ཉན་ཐོས་དགྲ་
བཅོམ་ཚུལ། །རབ་བཟུངས་ཙུནྡར་གྱུར་ལ་གསོལ་བ་འདེབས། །ཀླུ་སྒྲུབ་ཟླ་བའི་འོད་སྣང་འཇིག་རྟེན་འདིར། །འཕགས་པར་གྱུར་ཚེ་ཤཱཀྱ་བཤེས་གཉེན་ཞེས། །རབ་གྲགས་མདོ་སྔགས་ཆོས་ཚུལ་ཀུན་གྱི་བདག་མཆོག་གྱུར་ཆོས་ཀྱི་
རྒྱལ་པོར་གསོལ་བ་འདེབས། །གཞན་ཡང་འཕགས་པའི་ཡུལ་དུ་གཤིན་རྗེའི་གཤེད། །འཇིགས་མཛད་དཔའ་བོ་མངོན་གྱུར་གྲུབ་པའི་གཙོ། །དརྤན་ཨ་ཙརྱ་ཞེས་སྙན་པའི་དར། །ས་གསུམ་ཀུན་ཏུ་གཡོ་ལ་གསོལ་བ་འདེབས། །ཁ་བ་ཅན་
གྱི་ལྗོངས་སུའང་དེ་བཞིན་དུ། །སེམས་ཅན་རྣམས་ལ་བརྩེ་བས་ཉེར་དགོངས་ཏེ། །བདག་ཅག་འགྲོ་བའི་མགོན་གྱུར་སྒྲ་བསྒྱུར་ཆེ། །སྐབ་དཔལ་བརྩེགས་ཞབས་ལ་གསོལ་བ་འདེབས། །དེ་ལས་སླར་ཡང་བཀོད་པས་རོལ་པ་ནི། །གསང་སྔགས་
སྔ་འགྱུར་གྲུབ་པ་མཆོག་བརྙེས་པ། །སྒྲོ་ཕུག་ཅས་གྲགས་ཀུན་གྱི་འདྲེན་པ་མཆོག་རྣལ་འབྱོར་དབང་ཕྱུག་ཞབས་ལ་གསོལ་བ་འདེབས། །སི་སི་རི་པའི་མཚན་ཅན་སྤྱན་རས་གཟིགས། །དངོས་སུ་ཞལ་གཟིགས་སྦས་པའི་བརྟུལ་ཞུགས་ཅན། །
མར་གྱུར་འགྲོ་རྣམས་ལམ་བཟང་འཁྲིད་མཛད་པ། །འགྲོ་བའི་སྐྱབས་གཅིག་དམ་པར་གསོལ་བ་འདེབས། །མ་རིག་འཁོར་བའི་འཕྲུལ་འཁོར་འཇོམས་པ་ལ། །ཡེ་ཤེས་རྡོ་རྗེའི་ཐོག་དང་རབ་མཚུངས་པའི། །སྟོང་ཉིད་སེངྒེའི་ང་རོ་ཆེར་སྒྲོག་པ། །

[011B] །འཇམ་དབྱངས་ས་སྐྱ་པཎ་ཆེན་གདུང་རིགས་སུ། །རྗེ་བཙུན་བློ་གྲོས་རྒྱལ་མཚན་ཞེས་བྱར་གྱུར། །སངས་རྒྱས་བསྟན་པ་ཕྱོགས་བཅུར་རྒྱས་པར་མཛད། །བསྟན་པའི་སྒྲོན་མེ་མཆོག་ལ་གསོལ་
པ་འདེབས། །འགྲོ་བའི་མགོན་པོ་བསོད་ནམས་འཕགས་པ་ཞེས། །མདོ་སྔགས་རྒྱུད་སྡེ་རྒྱ་མཚོའི་ཕ་རོལ་སོན། །མཐུ་སྟོབས་དབང་ཕྱུག་གནོད་སྦྱིན་བྲན་དུ་འཁོལ། །ཡོངས་འཛིན་གདུལ་བྱའི་སྐྱབས་ལ་གསོལ་བ་འདེབས། །ཁྱད་པར་ཁམས་
གསུམ་འདྲེན་མཆོག་ཙོང་ཁང་པའི། །སྲས་ཀྱི་མཆོག་གྱུར་བྱམས་ཆེན་ཆོས་ཀྱི་རྗེ། །གཽ་ཏཾ་བསྟན་པའི་སྙིང་པོའི་སྣང་བྱེད་མཆོག་ཁྱབ་བདག་འཁོར་ལོའི་མགོན་པོར་གསོལ་བ་འདེབས། །རྒྱལ་བ་གཉིས་པའི་ལུགས་སྲོལ་མ་ལུས་པ། །ཉིན་
བཞིན་ལེགས་བཤད་འོད་བརྒྱས་སྣང་མཛད་ཅིང། །ཐུབ་བསྟན་ཆོས་ཀྱི་རྒྱལ་མཚན་འཛིན་པའི་དཔལ། །རྗེ་བཙུན་བླ་མའི་ཞབས་ལ་གསོལ་བ་འདེབས། །འཇམ་དབྱངས་འཁོན་གྱི་རིགས་འཁྲུངས་ས་གསུམ་གྱི། །འགྲོ་བའི་དེད་དཔོན་མངའ་
བརྙེས་སྐྱབས་གཅིག་པུ། །དཔལ་འབྱོར་ལྷུན་གྱིས་གྲུབ་པའི་མཚན་མངའ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །རྒྱལ་བསྟན་ས་མོས་ཚལ་མཆོག་ཁ་འབྱེད་པའི། །གྲགས་པའི་འོད་ཟེར་འགྱེད་མཁས་གྲུབ་པའི་གཙོ། །མཐོང་ཐོས་
དྲན་རེག་སྨིན་ཅིང་གྲོལ་མཛད་པ། །དཔལ་ལྡན་བླ་མ་དམ་པར་གསོལ་བ་འདེབས། །དག་གི་དབང་ཕྱུག་དུར་སྨྲིག་འཛིན་པ་ཡི། །མདོ་སྔགས་གསུང་རབ་ཀུན་གྱི་སྙིང་པོའི་དོན། །ཚུལ་བཞིན་ལེགས་ཕྱེ་ཀུན་ལ་སྤྱིན་མཛད་པ། །བློ་བཟང་ཆོས་ལྡན་

[012A]༄༅། །ཞབས་ལ་གསོལ་བ་འདེབས། །བུ་རམ་ཤིང་པའི་བསྟན་པ་དུས་ཀྱི་མཐར། །གྱུར་ཚེ་རྒྱལ་བ་གཞན་གྱི་གོ་ཆ་ལས། །སྙིང་སྟོབས་ཁྱད་པར་ཕུལ་བྱུང་སྐྱབས་གཅིག་པུ། །རྗེ་བཙུན་བླ་མའི་ཞབས་ལ་གསོལ་བ་འདེབས། །འཇམ་
པའི་དབྱངས་མཆོག་དུར་སྨྲིག་ཟློས་གར་གྱིས། །རྣམ་རོལ་གསུང་གི་ལེགས་བཤད་པདྨོའི་ཚལ། །ནམ་ཡང་མི་ཉམས་ཕྱོགས་བརྒྱར་སྤེལ་བའི་ཕྱིར། །བསྟན་པའི་ཉི་མ་གཅིག་པུ་ཁྱོད་རྟག་བཞུགས། །དུས་འདི་ནས་བཟུངས་བྱང་ཆུབ་ཤིང་དྲུང་
ལ༑ ༑ཡང་དག་རེག་ལས་མི་བཟད་བདུད་ཀྱི་སྡེ། །དཔུང་བཅས་བཅོམ་པའི་དགའ་བདེ་མཆོག་དེ་ནི། །མ་མྱངས་བར་དུ་བདག་ཅག་རྗེས་སུ་ཟུངས། །འདི་ལྟར་དམ་པའི་མགོན་པོ་ཁྱོད་ཉིད་ལ། །རྩེ་གཅིག་ཡིད་ཀྱིས་གསོལ་བཏབ་དགེ་བ་གང། །
ཀུནྡ་ལྟར་དཀར་ཇི་སྙེད་ཐོབ་པ་དེ། །མ་རྣམས་བསྒྲལ་ཕྱིར་རྫོགས་བྱང་ཆེད་དུ་བསྔོ། །མ་འོངས་ཚེ་རབས་ཀུན་ཏུའང་དམ་པ་ཡི། །སྐྱབས་ཀྱི་ཡེ་ཤེས་གཟིགས་པའི་སྤྱན་རས་ཀྱིས། །བཙའ་བ་ལས་བྱུང་ཡང་དག་ལམ་བཟང་དང། །ཅུང་ཟད་ཙམ་
ཡང་འབྲལ་བ་མེད་པར་ཤོག་འཇིག་རྟེན་ཁམས་ཚོགས་མུ་མཐའ་གྲངས་མེད་རྣམས། །བདེ་ལེགས་འབྲས་བུའི་བཅུད་ཀྱིས་རབ་གང་ཞིང། །མི་མཐུན་རྒུད་པའི་ཉེར་འཚེ་གཏན་བཅོམས་ནས། །བཀྲ་ཤིས་རྒྱ་མཚོས་རྟག་ཏུ་ཁྱབ་གྱུར་ཅིག་ཅེས་རྗེ་
བཙུན་བླ་མ་དམ་པ་ཡོངས་རྫོགས་བསྟན་པའི་གསལ་བྱེད་ཀུན་ཏིང་ཕུའུ་ཤན་ཀྭང་ཚི་ཏཱ་ཀཽ་ཤྲའི་ལྕང་སྐྱེ་མཆོག་གི་སྤྲུལ་པའི་སྐུ་རིན་པོ་ཆེ་གང་འདི་ཉིད་ཀྱི་སྐུ་སྐྱེས་པའི་རབས་ལས་གཙོ་བོར་བརྩམས་ཏེ་གསོལ་བ་འདེབས་ཤིང་བརྟན་བཞུགས་ཀྱི་བདེན་ཚིག་བརྗོད་པར་བྱེད་པ་དང་པའི་པདྨོ་ཁ་ཡོངས་སུ་འབྱེད་པའི་གྲུ་

[012B] བཀའ་བློན་གུང་པཎྜི་ཏ། སྐུ་མདུན་དར་ཁན་དགེ་སློང་སྐལ་བཟང་ཡོན་ཏན། མཆོད་དཔོན་སྡེ་དྲུག་མཁན་པོ་བློ་བཟང་རྣམ་རྒྱལ། མགྲོན་གཉེར་མཁན་པོ་ཡོན་ཏན་ལེགས་གྲུབ། སྐུ་མདུན་དགེ་སློང་བསྟན་པ་རིན་ཆེན། ཨེ་མ་ཆི་བླ་མ་བློ་བཟང་རྣམ་རྒྱལ་
ཆོས་རྗེ་སྨན་རམ་པ་དར་རྒྱས་རྒྱ་མཚོ། ཏཱ་བླ་མ་ངག་དབང་བློ་བཟང། མགྲོན་གཉེར་བློ་གྲོས་དར་རྒྱས། གཉེར་པ་དགེ་སློང་དག་དབང་དར་རྒྱས། དར་ཁན་ནང་སོ་བློ་བཟང། མགྲོན་གཉེར་བཞི་སོགས་དམ་པ་གནག་འདི་ཉིད་ལ་མི་བྱེད་པའི་དང་པ་ཅན་རྣམས་ཀྱིས་འདི་ལྟ་བུ་ཞིག་དགོས་ཞེས་ཉེར་བར་བསྐུལ་བ་ལ་
བརྟེན་ནས་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྙན་ངག་གི་བརྡ་སོགས་ཀྱིས་མ་བཅིངས་པར་གོ་བདེ་བར་སུག་བྲིས་སུ་བགྱིས་པའོ།།    ༈    མི་བསླུའི་སྐྱབས་གཅིག་སངས་རྒྱས་དམ་པའི་ཆོས། །འཕགས་ཚོགས་འདུས་སྡེ་ཡི་དམ་མཁའ་འགྲོའི་
ཆོགས། །ལ་སོགས་སྐྱབས་རྣམས་བྱིན་མཐུ་ཆེར་བསྐྱེད་ལ། །མྱུར་དུ་དབུགས་དབྱུང་དགེ་ལེགས་མཆོག་སྩོལ་མཛོད། །རྒྱལ་བ་ཀུན་འདུས་རྗེ་བཙུན་བླ་མ་མཆོག་ཆུ་ཝུར་མིག་ལ་རེ་ཞིག་ཆོས་དབྱིངས་སུ། །མི་མངོན་བརྟུལ་ཞུགས་བཟུང་པ་འདི་
སྤོངས་ལ། །རིང་པོ་རིམ་ཐོགས་ཞལ་བཟང་བསྟན་དུ་གསོལ། །དུས་ཀྱི་མཐར་སྐྱེས་བདག་ཅག་འགྲོ་བ་ཀུན། །ཐུགས་རྗེའི་སྤྱན་གྱིས་བཙའ་བ་མ་བོར་བར། །ཡང་སྤྲུལ་འཛུམ་ཞལ་གསར་དུ་ལེགས་ཤར་ནས། །དགའ་བདེའི་དཔལ་ལ་རེག་པར་
ཀུན་ཏུ་མཛོད། །བློ་བཟང་གྲགས་བསྟན་ཀུནྡའི་ཚལ་ཆེན་པོ། །ལེགས་པར་རྒྱས་བྱེད་མགོན་པོ་བསིལ་ཟེར་ཅན། །ཐོགས་མེད་མྱུར་བར་ཀུན་ནས་ལེགས་འཕགས་ཏེ། །འགྲོ་ཀུན་ཆོས་དང་འབྱོར་བས་ཕྱུག་པར་ཤོག་ཁམས་གསུམ་ཆོས་ཀྱི་རྒྱལ་

[013A]༄༅། །བོའི་རིང་ལུགས་ཆེ། །སྤྱི་བོས་མཆོད་བྱེད་སྦྱིན་བའི་བདག་པོའི་ཚོགས། །ཉེ་བར་འཚེ་བ་ཀུན་དང་ལེགས་བྲལ་ནས། །ཕུན་ཚོགས་མ་ལུས་ཡར་ཟླ་ལྟར་གྱུར་ཅིག། ཅེས་བ་འདི་ནི་རྒྱལ་བསྟན་གསལ་བྱེད་རྗེ་བཙུན་དམ་བ་བློ་བཟང་བསྟན་བའི་
སྒྲོན་མེའི་སྤྲུལ་སྐུ་མྱུར་འབྱོན་གྱི་གསོལ་འདེབས་དགོས་ཚུལ་མཁན་པོ་ནོ་མོན་ཧན་འཇམ་དཔལ་རྡོ་རྗེ། ཆེ་ཆེན་ཕྱག་མཛོད་པ་ལྷུན་གྲུབ་རྡོ་རྗེ། རྒྱལ་པོ་ཁག་གསུམ། ཅང་ཅུན་ཆིང་དབང་ཚེ་མགོན་སྐྱབས། ཆིང་དབང་སངས་རྒྱས་རྡོ་རྗེ་རྣམས་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་
ཡེ་ཤེས་ཀྱིས་བགྱིས་པའོ།།    ༈    །ཡི་དམ་དམ་ཆོས་འཕགས་མཆོག་ཆོས་སྲུང་ཚོགས། །ཐུགས་བསྐྱེད་ནུས་པའི་མཐུ་དཔུང་ཆེར་བསྐྱེད་ནས། །སྐྱབས་མགོན་ཐུགས་རྗེའི་བྱིན་ཆེན་བསྐུལ་དུ་གསོལ། །
སྙིགས་མའི་མཐར་སྐྱེས་འགྲོ་བའི་དེད་དབོན་མཆོག་རྒྱལ་བསྟན་སྙིང་པོ་བློ་བཟང་གྲགས་བའི་གསུང། །མདོ་སྔགས་ལེགས་བཤད་དཔལ་གྱུར་ཕན་པའི་སྟོབས། །ཆེར་ལྡན་རྒྱལ་མཚན་བསྒྲེང་མཛད་བརྩེ་བས་དགོངས། །དུས་ཀྱི་མཐའ་མའི་མི་
བསྲུན་སྐྱེ་བོ་ཡི། །གླང་སྤྱད་ལོག་པས་སྐྱོ་བའི་རང་བཞིན་ཚུལ། །ཉེར་སྤོངས་སྔོན་གྱི་དམ་བཅའི་གོ་ཆ་ཆེར། །རབ་བཞེས་རིང་མིན་སྤྲུལ་སྐུ་སྒྲིབ་མེད་སྟོན། །ཕྱག་དྲུག་ལས་གཤིན་འདོད་ཁམས་དབང་མོ་སོགས། །མཐུ་ལྡན་སྦྱི་དང་ཁྱད་བར་
མགོན་དེ་ཡི། །འཕྲིན་ལས་སྒྲུབ་མཛད་ཆོས་སྐྱོང་སྲུང་མ་ཀུན། །བར་གཅོད་ཚར་ཆོད་འཕྲིན་ལས་ཚུལ་བཞིན་སྒྲུབས།། ཞེས་པ་འདི་ནི་རྟ་ཚག་རྗེ་དྲུང་སྤྲུལ་པའི་སྐུའི་སྐུ་ཚ་རྩེ་ཚོགས་མཁན་པོ་དཔལ་ལྡན་གྲགས་པས་བསྐུལ་བ་བཞིན་་ཤཱཀྱའི་བཙུན་པ་བློ་བཟང་དཔལ་

[013B]།    ༈    མཆོག་གསུམ་བསླུ་མེད་ཡི་དམ་ལྷ་ཚོགས་དང། །ཆོས་སྐྱོང་བསྲུང་མའི་མཐུ་དང་བྱིན་རླབས་ལས། །སྒྲུབ་པའི་རྒྱལ་མཚན་འཇིན་བྱེད་དགེ་སློང་ཆེའི། །སྐྱེ་བའི་ཡང་སྲིད་མྱུར་དུ་གསལ་གྱུར་
ཅིག་དེར་གྱུར་ནས་ཀྱང་རྒྱལ་བའི་བསྟན་པ་ལ། །ཐོས་བསམ་སྒོམ་གསུམ་སྒྲུབ་པ་མཐར་ཕྱིན་ནས། །ཤཱཀྱའི་བསྟན་ལ་བྱ་བ་ཆེར་མཛད་ཅིང། །འཇམ་མགོན་བླ་མའི་རིང་ལུགས་སྤེལ་བྱེད་ཤོག་དེ་ལྟའི་ཚུལ་ལ་བགེགས་དང་བར་གཅོད་
ཚུལ༑ ༑ཇི་ཙམ་མཆིས་པ་མཐའ་དག་སྲུང་མའི་ཚོགས། །ཀུན་དང་ཁྱད་པར་ལྷ་ཡི་དགེ་བསྙེན་གྱིས། །རྣམ་པར་བཟློག་ཅིང་འཕྲིན་ལས་ཚུལ་བཞིན་སྒྲུབས།། ཞེས་བ་འདི་ནི་རྒོད་ཚང་རི་ཁྲོད་དུ་སྒྲུབ་པ་ལ་གཞོལ་པའི་དགེ་སློང་སྤོང་བ་པ་བཀའ་བཅུ་ཡེ་ཤེས་
བསྟན་འཛིན་གྱི་སྐྱེ་སྲིད་གསལ་བྱེད་དུ་འདི་ལྟ་བུ་ཞིག་དགོས་ཞེས་བདེ་ཡངས་མི་ཚན་གྱིས་བསྐུལ་བ་ལ་བརྟེན་ནས་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བདེན་ཚིག་ཏུ་བསྒྲགས་པའོ།།    ༈    །རྣམ་རོལ་ལས་བྱུང་ཆོས་ཚུལ་ཀུན་
འཛིན་པ། །འཆད་དང་རྩོད་པའི་རྒྱལ་མཚན་རབ་བསྒྲེང་བའི། །ཡོངས་འཛིན་དམ་པའི་ཞབས་ལ་གསོལ་བ་འདེབས།། ཞེས་བ་འདི་ནི་ཐས་བསམ་ནོར་བུའི་གླིང་གི་བླ་མ་གནས་བ་བཀའ་བཅུ་ཡེ་ཤེས་ཆོས་འཛིན་གྱི་གསོལ་འདེབས་བླ་བརྒྱུད་གྲས་སུ་བཅུག་ཆོག་བ་དགོས་ཞེས་གྲྭ་ཚང་
རྒན་པོ་གཉིས་ཀྱིས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཤེས་བྱའི་གནས་ཚུལ་ཀུན་ལ་ཐོགས་མེད་པའི། །བློ་གྲོས་ཟེར་གྱིས་འཇམ་དབྱངས་ཞལ་གྱི་པད། །རབ་ཏུ་བཞད་བྱེད་ཐུབ་

[014A]༄༅། །བསྟན་དཔལ་གྱུར་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཁྱོད་ནི་སླར་ཡང་ཤཱཀ་གསུང་ཀུ་མུ་ད། །འགྲོ་ཀུན་ཉོན་མོངས་གདུངས་ལ་བསིལ་སྟེར་བྱེད། །ཕྱོགས་ཀུན་སྤེལ་ཕྱིར་མཁྱེན་པའི་འོད་དཀར་
སྟོང། །སྤྲོས་པས་དཀོན་མཆོག་དགྱེས་པར་བྱེད་ལ་འདུད། །ཁྱོད་ནི་པའི། །དམ་བཅའི་སྨོན་ལམ་གྲུབ་ལ་དུ་ཐུགས་བསྐྱེད་ནས། །འགྲོ་ཀུན་སྒྲོལ་བའི་ཁུར་ཆེན་རབ་བཞེས་པའི། །དམ་བཅའི་སྨོན་ལམ་གྲུབ་ལ་
གསོལ་བ་འདེབས། །དེ་ནས་འཕགས་ཡུལ་རྣམ་དག་ཡུལ་ཁམས་སུ། །སྨྲ་བ་ངན་པའི་མུ་སྟེགས་ཚོགས་རྣམས་ཀུན། །ལེགས་པར་ཚར་བཅད་ཐུབ་བསྟན་གཞུང་ལུགས་ལ། །འཇུག་མཛད་དྲི་མེད་གྲགས་པར་གསོལ་བ་འདེབས། །
འཇམ་པའི་དབྱངས་ཀྱི་ཞལ་བཟང་མངོན་གྱུར་ཅིང། །དེ་ཡིས་བཤེས་གཉེན་མཛད་པའི་ནུས་མཐུ་ལས། །མ་རུངས་དགྲ་ཚོགས་མཐའ་དག་ཟིལ་མནན་པའི། །པཎ་ཆེན་རྫཻ་ཏ་རི་ལ་གསོལ་བ་འདེབས། །བྱང་ཆུབ་སེམས་ལ་དབང་བསྒྱུར་
གདུལ་བྱ་ལ་ཕན་པའི་ལམ་བཟང་རབ་ཏུ་གསལ་མཛད་དེ། །འགྲོ་ཀུན་བདེ་བའི་གོ་འཕང་ལ་འགོད་པ། །རྒྱལ་སྲས་ཆེན་པོའི་ཞབས་ལ་གསོལ་བ་འདེབས། །དེ་ནས་སླར་ཡང་ཁ་བ་ཅན་ཡུལ་དུ། །ཆོས་ཀུན་སྒྱུ་མ་ལྟར་གཟིགས་ཆོས་ཀྱི་
རྗེ༑ ༑དྲང་སྲོང་རྫུ་འཕྲུལ་ཆེ་ལྡན་པོ་ཏོ་བ། །འབྲོམ་རྗེའི་སྲས་མཆོག་ཞབས་ལ་གསོལ་བ་འདེབས། །མཁས་གྲུབ་སྨྲ་བའི་ཉི་མ་དགེ་ལེགས་དཔལ། །ཐུགས་ཀྱི་གསང་བ་མངོན་སྤྱོད་དྲག་པོའི་ལས། །འཛིན་མཛད་མཐུ་སྟོབས་མངའ་བདག་ཞ་

[014B] །ལེགས་པ་རྒྱལ་མཚན་ཞབས་ལ་གསོལ་བ་འདེབས། །གཞན་ཡང་འཕགས་ཡུལ་དང་ནི་ཁ་བཅན། །ཀུན་ཏུ་མཁས་ཤིང་གྲུབ་པའི་གཙོར་སོན་པ། །མང་པོར་རིམ་བྱོན་རྒྱལ་བའི་བསྟན་པ་ལ། །ཆེས་ཆེར་བྱ་བ་མཛད་ལ་གསོལ་བ་འདེབས།།
ཁྱད་པར་འཇམ་མགོན་བློ་བཟང་གྲགས་པ་ཡི། །མདོ་སྔགས་གཞུང་ལུགས་ཆོས་ཚུལ་མཐའ་ཡས་རྣམས། །ཉིན་བཞིན་གདུལ་བྱར་འདོམས་ལ་ཟླ་བྲལ་བ། །འཇམ་དབྱངས་བཞད་པའི་རྡོ་རྗེར་གསོལ་བ་འདེབས། །དེ་ཉིད་སླར་ཡང་གདུལ་བྱའི་དཔལ་
ཉིད་དུ། །ཞིང་འདིར་མི་ཡི་གཟུགས་སུ་རབ་ཤར་བ། །འཇམ་མགོན་བློ་བཟང་གྲགས་པའི་བསྟན་འཛིན་མཆོག་དཀོན་མཆོག་འཇིགས་མེད་དབང་པོར་གསོལ་བ་འདེབས། །དེ་ལྟར་ཁྱོད་ཀྱི་འཁྲུངས་རབས་ནོར་བུའི་འཕྲེང། །ཡིད་ལ་སྨོན་ཏེ་ལེགས་པར་
གསོལ་བཏབ་པས། །མགོན་ཁྱོད་ཐུབ་བསྟན་རྒྱས་ཕྱིར་ཞབས་ཟུང་མཆོག་གཡོ་བ་མེད་པར་རིང་དུ་གནས་འགྱུར་ཤོག་དེར་གྱུར་ནས་ཀྱང་མཐའ་ཡས་གདུལ་བྱ་ལ། །ཟད་མེད་ཆོས་ཀྱི་བདུད་རྩི་རབ་སྩལ་ནས། །རྣམ་འདྲེན་རྒྱལ་བའི་འགྲོ་འཕང་ལ་
འགོད་ཅིང། །འཕྲིན་ལས་འཇུག་པ་ཕྱོགས་བརྒྱར་དར་བར་ཤོག་ཁྱད་པར་བདུད་རྩི་དུག་ཏུ་འཁྲུལ་བ་ཡི། །ལོག་པར་རྟོག་པའི་བློ་ཅན་མཐའ་དག་གི་ཡིད་ཀྱི་ཞེ་སྡང་སྦྱོར་བའི་མེ་ཞི་ནས། །རིང་པོར་མི་ཐོགས་གུས་པས་འདུད་གྱུར་ཅིག་སྦྱིན་
པའི་བདག་པོ་འཁོར་དང་བཅས་པ་ཡི། །ཆབ་སྲིད་མི་ནུབ་སྲིད་མཐར་དར་བ་དང། །རྗེ་འབངས་རྟག་ཏུ་བདེ་བས་དུས་འདས་ཏེ། །བཀྲ་ཤིས་འོད་སྣང་ཕྱོགས་བཅུར་འབར་གྱུར་ཅིག། ཅེས་མཁས་ཤིང་གྲུབ་པའི་དབང་ཕྱུག་འཇམ་དབྱངས་བཞད་པའི་རྡོ་རྗེའི་སྤྲུལ་

[015A]༄༅། །སྐུ་དཀོན་མཆོག་འཇིགས་མེད་དབང་པོའི་འཁྲུངས་རབས་ལས་བརྩམས་པའི་གསོལ་བ་འདེབས་པ་འཁྲུལ་མེད་དབྱར་གྱི་རྔ་སྒྲ་ཞེས་བྱ་བ་འདི་ཨེར་ཏེ་ནི་ནོ་ཡོན་ཆོས་རྗེ་སོགས་ཀྱིས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་རྡོ་རྗེ་འཛིན་པ་བློ་བཟང་དཔལ་ལྡན་ཡེ་ཤེས་ཀྱིས་ས་ཡོས་
ཀྱི་ལོ༑ ས་ག་ཟླ་བའི་ཚེས་བཅུ་བདུན་གྱི་ཉིན་ཕོ་བྲང་ཆེན་པོ་པོ་ཏ་ལར་སྦྱར་བའོ།།    ༈    རིགས་ཀུན་ཁྱབ་བདག་ཁྲི་ཆེན་རྡོ་རྗེ་འཆང། །ངག་དབང་མཆོག་གི་མཚན་ལྔན་བླ་མ་རྗེ། །ཐུགས་རྗེའི་འཇུག་པ་དུས་ལས་ཡོལ་མེད་པར། །མྱུར་
དུ་སྤྲུལ་སྐུའི་འཛུམ་ཞལ་བསྟན་དུ་གསོལ། །མཐའ་ཡས་ཞིང་བཞུགས་རྒྱལ་དང་རྒྱལ་སྲས་དང། །བསྟན་བ་སྲུང་མཛད་མཐུ་ལྡན་རྒྱ་མཚོའི་ཚོགས། །མཐུ་སྟོབས་ནུས་པའི་བྱིན་ཆེན་ཆེར་བསྐྱེད་ནས། །དོན་འདིའི་བ་གེགས་དང་བར་ཆད་ཞི་བར་
མཛོད། །རབ་ཡངས་འཆི་མེད་ལམ་ཀུན་གང་བ་ཡི། །བཀྲ་ཤིས་མཆོག་སྩོལ་དཀྱིལ་འཁོར་ལྷ་ཚོགས་ཀྱི། །ཤིས་པའི་མཐུ་ལས་གྲངས་མེད་ཞིང་ཁམས་རྣམས། །ཤིས་པ་རྒྱ་མཚོས་རྟག་ཏུ་འབར་གྱུར་ཅིག། ཅེས་པ་འདི་ནི་ཁྲི་རིན་པོ་ཆེ་དེ་ཉིད་ཀྱི་སྐུ་ཆ་
ཨེར་ཏེ་ནི་ཆོས་རྗེས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་རྔ་སྒྲེང་རྣམ་པར་རྒྱལ་བའི་དབེན་གནས་སུ་སྦྱར་བའོ།།    ༈    །རྗེ་བཙུན་བྱམས་པའི་བདག་ཉིད་ཐམས་ཅད་གཟིགས། །འཇམ་
མགོན་བླ་མ་བློ་བཟང་གྲགས་པའི་བསྟན། །སྤེལ་ཕྱིར་བསྐལ་བརྒྱར་ཞབས་པད་བརྟན་པར་བཞུགས། ཞེས་དང། རྒྱལ་བའི་གསུང་རབ་གངས་ཅན་འགྱུར་རོ་ཅོག་སྤེལ་མཛད་རྗེ་བཙུན་བློ་བཟང་མཚན་ཅན་ཞབས། །གདུལ་བྱ་རྣམས་ཀྱི་

[015B] །ཞབས་པད་ཤིན་ཏུ་རིང་བར་བརྟན་གྱུར་ཅིག།    ༈    རྨད་བྱུང་སངས་རྒྱས་འཕྲིན་ལས་ནུས་མཐུ་ལས། །གདུལ་བྱ་རྣམས་ཀྱི་ཁམས་དང་བསམ་པ་ལྟར། །ལེགས་བཤད་བདུད་རྩིའི་དགའ་སྟོན་འགྱེད་
མཛད་པའི། །བཤེས་གཉེན་དམ་པའི་ཞབས་ལ་སྙིང་ནས་འདུད། །སྐལ་བཟང་གྲགས་སྙན་འོད་ཟེར་སྐྱ་རེངས་དཀར། །ཕྱོགས་བརྒྱར་འགྱེད་ལས་འགྲོ་བའི་ཡིད་ཀྱི་མུན། །རབ་བཅིལ་ཚུལ་ལ་བློ་གྲོས་རྒྱལ་མཚན་ཅན། །རྗེ་བཙུན་བླ་མ་བསྐལ་
བརྒྱར་ཞབས་བརྟན་ཤོག་མཆོག་གསུམ་སྤྱི་དང་ཁྱད་བར་དམག་ཟོར་མས། །མགོན་འདིའི་འཕྲིན་ལས་ཕྱོགས་བཅུར་རྒྱས་པ་ཡི། །མཐུ་སྟོབས་ནུས་པའི་རྫུ་འཕྲུལ་ཆེར་བསྐྱེད་ནས། །བཀྲ་ཤིས་རྒྱ་མཚོ་རབ་ཏུ་འབར་པར་མཛོད།། ཅེས་པ་འདི་ནི་
ཁལ་ཁ་སྐུ་སྐྱེ་སྐལ་བཟང་བློ་གོས་རྒྱལ་མཚན་གྱི་གྲྭ་ཚང་གི་སློབ་དཔོན་དཀོན་མཆོག་ལྷུན་གྲུབ་དང་གྲྭ་དམངས། ཀུན་དགའ་ཨུས་ཅིང་ཨ་ཁས་བཅས་ཀྱིས་འདི་ལྷ་བུ་ཞིག་དགོས་ཞེས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཁ་སྦྱོར་
བདུན་ལྡན་ཟུང་འཇུག་རྡོ་རྗེ་འཆང། །སྣ་ཚོགས་སྤྲུལ་པས་གདུལ་བར་བྱ་བ་ཡི། །འགྲོ་བ་རྣམས་ཀྱི་ཁམས་དང་བསམ་པ་ལྟར། །མཐའ་ཡས་སྤྲུལ་པས་ཀུན་ཏུ་རོལ་འདི་རྨད། །དུས་འདིར་སྙིགས་མའི་འགྲོ་བ་མཐའ་དག་དང། །ཁྱད་པར་བྱང་ཕྱོགས་ཡུལ་གྱི་
གདུལ་བྱ་རྣམས། །སྒྲོལ་སླད་སྐུ་ཡི་རྣམ་པར་རོལ་པ་ནི། །རྒྱུན་མར་རབ་འཛིན་ཕྲེང་བའི་ཚོགས་ཀུན་རྒྱལ། །མཉམ་མེད་སྟོབས་བཅུ་མངའ་བ་ཤཱཀྱའི་རྒྱལ། །ཐུགས་རྗེའི་བྱིན་རླབས་ཆར་ཆེན་འཛམ་བུའི་གླིང། །ཡངས་པའི་ཁྱོན་ཀུན་འགེངས་པའི་

[016A]༄༅། །དཔལ་འབར་ཚེ། །བྱང་སེམས་དགའ་བའི་དཔལ་ལ་གསོལ་བ་འདེབས། །དོན་ཀུན་གྲུབ་དཔལ་གསུང་གསང་ཟླ་མེད་པ། །རིང་པོར་མི་ཐོགས་གཞོན་ནུའི་ཚུལ་གྱིས་ཟུངས། །ཆོས་ཀྱི་སྒྲ་དབྱངས་རྒྱ་མཚོས་སྐྱེ་བོའི་ཚོགས། །ལེགས་
ལམ་འགོད་པའི་སྐལ་བཟང་གྲུབ་ལ་འདུད། །སཱ་ལ་ཆེན་པོ་ལྟ་བུའི་བྲམ་ཟེའི་རིགས། །མཐོན་པོའི་དབང་ཕྱོགས་རི་ལས་འཕགས་ཡུལ་མཁར། །ཉོན་མོངས་ཅན་ཀུན་རྒྱུད་ཀྱི་མི་ཤེས་མུན། །སེལ་ཕྱིར་ཉེར་འཕགས་ཉིན་མོའི་མགོན་ལ་འདུད་
ཐ་སྙད་གཞུང་དང་ངེས་པའི་དོན་གྱི་གནད། །གཅིག་ཏུ་འཁྱིལ་བའི་ཐུགས་ཀྱི་དཔལ་བེའུ། །ཁྱོན་ཀུན་དོག་བོར་གང་བའི་རང་གི་མདངས། །རབ་གསལ་པཎྜི་ཏ་ལ་གསོལ་བ་འདེབས། །གཉུག་མར་གནས་པའི་ལུས་སེམས་དབྱེར་མེད་ཁམས་
སངས་རྒྱས་གསང་བའི་གསུང་གསང་བདུད་རྩིའི་ཆབ། །ལན་བརྒྱར་བྲན་པས་ཡོངས་སྨིན་སྒྱུ་འཕྲུལ་གྱི། །གར་མཁན་ཤྲཱི་ཛྙཱ་ནར་གསོལ་བ་འདེབས། །ཐུགས་རྗེའི་གཏེར་ཆེན་ཆོས་རྒྱལ་ཚུལ་བཟུང་བའི། །བཀའ་ཡི་ཁུར་རྣམས་ཐོང་དུ་ལེགས་
བཅིངས་ནས། །བོད་ཡུལ་སྐྱེ་འགྲོ་ཀུན་གྱི་བདེ་སྐྱིད་དག་སྤེལ་མཛད་ཆོས་ཀྱི་བློ་ན་པོར་གསོལ་བ་འདེབས། །ཁྲི་སྲོང་ལྡེ་བཙན་རྒྱལ་པོའི་ཆོས་ཀྱི་བློ་ན། །ཀླུ་ཡི་རྒྱལ་མཚན་ཞེས་གྲགས་རྣམ་དཔྱོད་ཀྱི། །ནོར་བུས་མཛེས་པར་སྤྲས་པའི་རིགས་གྱུར་
པ༑ ༑དད་དང་ནོར་བདུན་ལྡན་ལ་གསོལ་བ་འདེབས། །ཐུགས་རྗེའི་དཔལ་ཞེས་གྲགས་སྙན་སྲིད་པའི་ཁོངས། །བརྒྱལ་བའི་དབྱངས་ཀྱིས་བསླབ་གསུམ་གྲོགས་ཀྱི་མཆོག་བཀུག་པའི་མཛའ་བོས་ཡིད་ཀྱི་དགའ་མ་ལ། །དམ་འཁྱུད་མཁས་པ་

[016B] །འཇམ་མགོན་བླ་མ་བློ་བཟང་གྲགས་པ་ཡི། །ལེགས་བཤད་བདུད་རྩིའི་དགའ་སྟོན་རབ་མྱོང་ཞིང། །ཞྭ་སེར་བསྟན་པའི་དཔལ་དུ་ལེགས་ཤར་བའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཁམས་གསུམ་
ཆོས་ཀྱི་རྒྱལ་བོ་ཙོང་ཁ་བའི། །གཞུང་ལུགས་ཉི་འོད་ངལ་མེད་འཐུངས་པའི་མཐུས། །དཔལ་ལྡན་བློ་གྲོས་འདབ་བརྒྱ་བཞད་པ་ལས། །ལེགས་བཤད་སྦྲང་རྩི་འགྱེད་ལ་གསོལ་བ་འདེབས། །གློ་བུར་དྲི་མའི་དྲ་བ་མཐུག་པོ་ཀུན། །ཤེས་རབ་མཚོན་རྣོན་
གྱིས་བྲལ་ཆོས་ཀྱི་དབྱིངས། །ཡེ་ཤེས་མངོན་གྱུར་སྒྲུབ་བརྒྱུད་རྒྱལ་མཚན་འཛིན། །ལེགས་ཚོགས་ལྷུན་གྲུབ་ཞབས་ལ་གསོལ་བ་འདེབས། །གསང་གསུམ་རོལ་གར་ཅིར་ཡང་འཆར་བ་ལས། །བློ་བཟང་རྒྱལ་བའི་བསྟན་པའི་རྒྱལ་མཚན་འཛིན། །
ཉོན་མོངས་གཡུལ་ལས་རྣམ་པར་རྒྱལ་བ་ཡི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་གྲོས་བཟང་པོས་དབང་ཆེན་དཀྱིལ་འཁོར་ལ། །འཁོད་བའི་སྐྱེ་འགྲོ་མཐའ་དག་བྱང་ཆུབ་མཆོག་སངས་རྒྱས་ས་ལ་རིང་མིན་འཁྲིད་པ་ཡི། །
དཔལ་འབར་དཔལ་ལྡན་བླ་མར་གསོལ་བ་འདེབས། །མགོན་ཁྱོད་སྔོན་ནས་ཐུགས་བསྐྱེད་དམ་བཅའི་ཁུར། །དུས་འདིར་ཆེར་དགོངས་འགྲོ་ཀུན་བདེ་ལེགས་ཀྱི། །གཞི་རྩ་མཐར་ཐུག་རྫོགས་སངས་རྒྱས་ཀྱི་སར། །མ་བཞག་དེ་སྲིད་མི་འགྱུར་ཁྲིལ་
བཞུགས། །རྒྱལ་བསྟན་སྤྱི་དང་ཁྱད་པར་བློ་བཟང་གྲགས། །གསུང་གི་གསང་གནང་དགའ་སྟོན་རྒྱ་ཆེན་པོ། །ངལ་མེད་སྦྱིན་པའི་བྱེད་པོ་ཁྱོད་ཀྱིས་ནི། །ལེགས་བཤད་སྒྲ་དབྱངས་ཆད་པ་མེད་པར་སྒྲོགས། །དཔལ་ལྡན་སྟོབས་བཅུ་མངའ་བའི་རིང་

[017A]༄༅། །ལུགས་ཀྱི། །སྙིང་པོའི་མཐར་ཐུག་འཇམ་དབྱངས་བླ་མའི་གསུང། །མདོ་དང་སྔགས་ཀྱི་ཆོས་ཚུལ་མཐའ་ཡས་པ། །དུས་འདིར་འཛིན་ལ་སྙིང་སྟོབས་ཆེན་པོར་བསྐྱེད། །མཆོག་གསུམ་རྒྱལ་དང་རྒྱལ་སྲས་རྒྱ་མཚོ་དང། །ཁྱད་པར་
དམ་གཟོར་ལྷ་མོའི་བྱིན་མཐུ་ཡིས། །བློ་བཟང་དབང་ཆེན་དཔལ་འབུར་རྗེ་བཙུན་མཆོག་ཞབས་པད་བརྟན་ཅིང་འཕྲིན་ལས་རྒྱས་པར་ཤོག་བདག་སོགས་གདུལ་བྱ་མ་ལུས་མགོན་ཁྱོད་དང། །མི་འབྲལ་གསུང་གི་བདུད་རྩི་རབ་མྱོང་པས། །
སེམས་ཀྱི་ཆོས་ཉིད་རང་ཞལ་མཐོང་གྱུར་ཏེ། །འགྲོ་ཀུན་མ་རིག་གཉིད་ལས་སློང་བར་ཤོག་ངེས་འབྱུང་བྱང་སེམས་ཡང་དག་ལྟ་བ་དང། །རིམ་གཉིས་ལམ་གྱི་རྟོགས་པ་ཁྱད་པར་ཅན། །མྱུར་བར་རྒྱུད་ལ་སྐྱེས་ནས་རྡོ་རྗེ་འཆང། །སློབ་དང་མི་
སློབ་ཟུང་འཇུག་མངོན་འགྱུར་ཤོག་ནམ་མཁའི་ཁྱེན་ཀུན་གང་བའི་ལྷ་ཡི་ཚོགས། །ཤིས་པ་བརྗོད་པའི་འབྲུག་གི་སྒྲ་དབྱངས་སྒྲོག་ཕྱོགས་བཅུར་འཁོད་པའི་ཁྲོ་བོའི་ཚོགས་ཀྱིས་བསྲུང། །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་གྱུར་ཅིག་
ཅེས་ཁལ་ཁ་ནོ་མོན་ཧན་ཨེར་ཏེ་ནི་པཎྜི་ཏ་ཁུ་ཏོག་ཐུའི་འཁྲུངས་རབས་དང་འབྲེལ་བའི་གསོལ་འདེབས་དཀྱིལ་འཁོར་རྒྱ་མཚོའི་མངའ་བདག་ཐམས་ཅད་མཁྱེན་གཟིགས་ཆེན་པོ་བློ་བཟང་བསྐལ་བཟང་རྒྱ་མཚོ་དཔལ་བཟང་པོ་དེ་ཉིད་ཀྱིས་གནང་བ་ལས་རྒྱས་ཙམ་ཞིག་དགོས་ཞེས་དང་སྟོབས་དང་ལྡན་པ་ཅང་ཅུན་
ཁོ་ཤོས་ཆིང་དབང་བདེ་ཆེན་སྐྱབས་དང། སློབ་དཔོན་གུ་ཤྲཱི་ངག་དབང་ཕུན་ཚོགས། ཐུང་གལ་ག་ཆོས་རྗེ། དའི་ཆིང་ཆོས་རྗེ། ཕྱག་མཛོད་རྒྱ་མཚོ་རིན་ཆེན། གྲྭ་ཚང་བཞིའི་གྲྭ་རིགས་རྣམས་དང། ནོ་ཡོན་ཆོས་རྗེ་གསང་བདག་སོགས་སན་ནོ་ཡོན་གྱི་ཤོག་བཅས་ནས་བསྩལ་བ་ལྟར་་ཤཱཀྱའི་དགེ་སློང་བློ་བཟང་དཔལ་

[017B]།    ༈    ཇི་ལྟ་ཇི་སྙེད་ཆོས་ཀྱི་གནས་ལུགས་དག་ཀུན་གསལ་ཐུགས་ཀྱི་མེ་ལོང་ཡངས་པ་ལ། སྒྲིབ་མེད་གསལ་པོར་འཆར་བའི་རང་བཞིན་ཅན། །ཁྱོད་ཀྱི་བརྩེ་བས་བདག་གི་ཚིག་འདི་གསོན། །མ་
ལུས་རྒྱལ་བའི་ཆོས་ཚུལ་རྒྱ་མཚོ་ཆེ། །འཇམ་མགོན་ཆོས་ཀྱི་རྒྱལ་པོའི་ལེགས་བཤད་ཀྱིས། །བསྲུབས་པས་སྙིང་པོར་ཐོན་པའི་བདུད་རྩིའི་རྒྱུན། །ཉམས་པ་མེད་པར་དུས་ཀྱི་མཐའ་འདིར་ཟུངས། །བློ་བཟང་གྲགས་པའི་གསུང་རབ་པདྨོའི་ཚལ་
ཐུབ་བསྟན་ཡོངས་རྫོགས་དྲི་བསུང་ཕྱོགས་བཅུར་འཕྲོ། །གང་དེ་རྒྱས་མཛད་དབང་ཕྱུག་ཉིན་མོའི་མགོན། །བསྐལ་པའི་མཐར་ཐུག་བར་དུ་ཞབས་བརྟན་ཤོག་མདོ་དང་སྔགས་ཀྱི་ཆོས་ཚུལ་མ་ལུས་པ། །ཡེ་ཤེས་སྣང་བས་མྱུར་དུ་གསལ་བྱས་
ནས༑ ༑ས་ཕྱོགས་འདིར་འཁོད་སྐྱེ་འགྲོ་ཐམས་ཅད་ལ། །ཆོས་ཀྱི་སྒྲ་དབྱངས་བསྒྲགས་ཏེ་དབུགས་དབྱུང་སྩོལ། །དམ་ཆོས་རིན་ཆེན་འཆད་དང་སྤེལ་བ་དང། །ཐོས་བསམ་སྒོམ་པའི་ཉམས་དང་རྟོགས་པའི་ཀློངས། །ཆེར་རྡོལ་ཆོས་ཀྱི་སྲིད་ལ་དབང་
བསྒྱུར་ནས། །ཀུན་ཕན་སྣང་བས་ཕྱོགས་བརྒྱར་ཁྱབ་གྱུར་ཅིག་བདེ་ཆེན་མགོན་པོ་ཆོས་ཀྱི་རྒྱལ་པོ་དང། །དྲེགས་པ་ལྕམ་སྲིང་ལ་སོགས་མཐུ་སྟོབས་ཀྱིས། །སྤྲུལ་སྐུའི་འཛུམ་ཞལ་གསར་དུ་ངོམས་པ་འདིའི། །བཞེད་དོན་གེགས་མེད་འགྲུབ་
པའི་འཕྲིན་ལས་མཛོད། །བདག་སོགས་དགེ་འདུན་སྦྱིན་བདག་འཁོར་འབངས་བཅས། །རྗེས་བཟུང་ཆོས་འབྱོར་ལོངས་སྤྱོད་ཆེར་རྒྱས་ཤིང། །ཅི་བསམ་དོན་འགྲུབ་རིམ་གཉིས་རྟོགས་པ་རྣམས། །མཐར་ཕྱིན་ཟུང་འཇུག་མྱུར་ཐོབ་བཀྲ་ཤིས་ཤོག་

[018A]༄༅། །ཅེས་སྡེ་སྣོད་འཛིན་པ་ཨ་ཅ་ཐུན་མོན་ཧན་མཉྫུ་ཤྲཱིའི་སྤྲུལ་སྐུ་བློ་བཟང་ཐུབ་བསྟན་དབང་ཕྱུག་དཔལ་བཟང་པོར་གསོལ་འདེབས་བརྟན་བཞུགས་རྗེས་འཛིན་གྱི་སྨོན་ཚིག་དང་བཅས་བཞིག་དགོས་ཞེས་ཕྱག་མཛོད་ནོ་ཡོན་ཆོས་རྗེས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་
ཀྱིས་སྦྱར་བའོ།།    ༈    །གང་ཐུགས་སྤྲོས་བྲལ་དབྱིངས་སུ་ཉེར་བཞུགས་ཤིང། །མཚན་དཔེའི་རོལ་གར་སྐྱི་གཟི་བྱིན་འབར། །བྱེ་བ་ཐེར་འབུམ་འཕྲུལ་བསྒྱུར་བགྲང་ཡས་ཀྱིས། །རྣམ་རོལ་མཁྱེན་བརྩེའི་གཏེར་གྱིས་
བདེ་ལེགས་སྩོལ། །མགོན་ཁྱོད་གསུང་གི་གསང་བའི་གནད་འཛིན་ཅིང། །འཇམ་པའི་དབྱངས་ཀྱིས་དག་པའི་འཁོར་དུ་བསྒྲགས། །དུས་འདིར་བཤེས་གཉེན་གཟུགས་ཀྱིས་འགྲོ་དོན་མཛད། །ཁྱེད་ཀྱི་སྐྱེས་རབས་འཕྲེང་མཛེས་འདིན་དངར་
ལེགས་བཤད་སྒྲ་དབྱངས་ཕྱྒོས་ཀྱི་འཁོར་ལོའི་ཁྱོན། །འགེང་བྱེད་སྒྱུ་འཕྲུལ་དཔལ་གྱི་དྲ་བའི་གར། ། རབ་བསྒྱུར་སེམས་ཅན་ཀུན་ལ་རྗེས་བརྩེ་བའི། །ཤནྟ་དེ་བའི་ཞབས་ལ་གསོལ་བ་འདེབས། །ཉིད་སྐུའི་པར་བུར་བདེ་སྟོང་ཨནྡ་རྙི་ལ། །ཡོངས་
དག་འོད་ཟེར་དྲ་བ་ཕྱོགས་བཅུར་འགྱེད། །བརྩོན་འགྲུས་རབ་འབར་ཚུལ་གྱིས་འགྲོལ་བདེ། །སྦྱིན་མཛད་ཏོག་རྩེ་པ་ལ་གསོལ་བ་འདེབས། །འཕགས་མཆོག་ཕྱག་ན་པདྨོ་འཁོར་ལོས་བསྒྱུར། །གངས་རིའི་ལྗོངས་སུ་རོལ་པའི་བློན་པོ་ཆེ། །ཐབས་
རིག་སྣ་ཚོགས་འགྲོ་བའི་དོན་སྤྱོད་པ། །ཆོས་ཀྱི་བློ་ན་པོ་མགར་ལ་གསོལ་བ་འདེབས། །ལེགས་སྦྱར་ཁ་བ་ཅན་གྱི་སྐད་སྣ་ཚོགས། །འགྲོ་བའི་དོན་ཕྱིར་བསྒྱུར་མཛད་མཁས་པའི་མཆོག་བློ་དང་བརྩོན་འགྲུས་བཟང་པོའི་དཔལ་ཡོན་ཅན། །གཡུ་སྒྲ་

[018B] །བྱང་སེམས་རིམ་གཉིས་ལམ་ལ་མངའ་འབྱོར་ཞིང། །ཆོས་བརྒྱད་འདུ་འཛིའི་དགྲ་ཚོགས་ཕ་མཐར་བསྐྲད། །རྒྱལ་བ་གཉིས་པའི་ལེགས་བཤད་བདུད་རྩིའི་བཅུད། །ཀུན་ཏུ་སྤེལ་མཁས་འཇམ་དཀར་བ་ལ་
འདུད། །བློ་བཟང་གདམས་པའི་སྙིང་པོ་མ་ལུས་པ། །ཐུགས་སྲས་ཞལ་གྱི་བུམ་བཟང་ལས་གསོལ་ཞིང། །དོན་གཉིས་འབྲས་བུ་ཐུགས་ཀྱི་བང་མཛད་མཛོད་གཏམས། །དཔལ་ལྡན་བླ་མའི་ཞབས་ལ་གསོལ་བ་འདེབས། །བྱང་ཆུབ་ཐུགས་ཀྱིས་འགྲོ་ལ་
རྗེས་སུ་ཆགས། །བདག་གཞན་མཉམ་བརྗེའི་ཆབ་ཀྱི་གང་ཐུགས་སྣོད། །ལེགས་བརླན་ཉོན་མོངས་བྱིན་ཟ་བཅིལ་མཛད་པའི། །དཀོན་མཆོག་འབྱུང་གནས་ཞབས་ལ་གསོལ་བ་འདེབས། །ལྔ་བདོའི་འགྲོ་ཀུན་ཐབས་མཁས་དམ་པ་ཡིས། །ལམ་མཆོག་
དག་ལ་འཁྲིད་མཛད་དེད་དཔོན་ཆེར། །དབང་འབྱོར་གྲུབ་པའི་དབང་ཕྱུག་ཆེར་བརྙེས་པ། །ཡང་དག་རྒྱལ་པོའི་ཞབས་ལ་གསོལ་བ་འདེབས། །རིམ་གཉིས་ལམ་ལས་སྐུ་གསུམ་གོ་འཕང་ཆེ། །མཐོར་གཤེགས་དག་པའི་སྣང་བ་དཔག་མེད་གཟིགས། །
བདེ་སྟོང་དབྱེར་མེད་དབྱིངས་ལས་མི་གཡོ་བའི། །ཕྱོགས་ལས་རྣམ་རྒྱལ་ཞབས་ལ་གསོལ་བ་འདེབས། །འཇིགས་མཛད་དཔའ་བོ་དངོས་གྱུར་གདུག་བའི་ཚོགས། །འཕྲིན་ལས་དྲག་པོས་ཐལ་བར་རློག་མཛད་ཅིང། །ངག་ལ་དབང་བསྒྱུར་ལྷ་མོས་བདེ་
སྟེར་བའི། །དགེ་ལེགས་རྒྱལ་མཚན་ཞབས་ལ་གསོལ་བ་འདེབས། །ངག་དབང་བདེ་བ་ཆེན་པོའི་དང་ཉིད་ལས། །ཀུན་རྟོག་བཞོན་བཅས་དཔུད་རྣམས་མི་ཤིགས་དབུས། །གཡོ་མེད་ཐིམ་བས་མི་འགྱུར་དགའ་བའི་རོས། །རབ་དགྱེས་བརྟུལ་ཞུགས་

[019A]༄༅། །གྲུབ་ལ་གསོལ་བ་འདེབས། །དག་དབང་རྒྱལ་བསྟན་སྙིགས་དུས་མཐའ་འདིར་ཡང། །འཇམ་དཔལ་མཁྱེན་རབ་ཟབ་མོས་འཛིན་པ་ལ། །ཟླ་བྲལ་དགེ་ལེགས་ཀུན་གྱི་འབྱུང་བའི་གནས། །འཕགས་མཆོག་རྒྱ་མཚོ་ཆེ་ལ་
གསོལ་བ་འདེབས། །ཁྱོད་ཐུགས་ཉོན་མོངས་གློ་བུར་དྲི་མའི་ཚོགས། །བསྐལ་བཟང་གསང་གསུམ་ཆབ་ཀྱིས་ཉེར་བཀྲུས་ནས། །བདེ་གཤེགས་སྙིང་པོ་ཚེ་འདིར་ཡང་དག་པའི། །བྱང་ཆུབ་སར་ཉེར་གྱུར་ལ་གསོལ་བ་འདེབས། །གང་སྐུའི་
སྣང་བ་ཐ་མལ་འདྲེན་བྱེད་ལམ། །ཤར་འདི་ཇི་སྲིད་གདུལ་བྱ་མ་སྨིན་པ། །དེ་སྲིད་ཆོས་ཀྱི་སྲིད་ལ་དབང་བསྒྱུར་ཞིང། །སྲིད་མཐར་ཞབས་བརྟན་ཆོས་འཁོར་རྒྱ་ཆེར་བསྐོར། །འོད་མཚན་དཔག་མེད་ལྔན་པའི་ཞིང་གི་མགོན། །ལོངས་སྤྱོད་རྫོགས་
སྐུའི་རང་བཞིན་བྱིན་མཐུ་ལས། །མགོན་འདིའི་སྐུ་ཚེའི་རྒྱ་མཚོ་ཆེར་རྒྱས་ཏེ། །ཐུགས་ཀྱི་བཞེད་དོན་མ་ལུས་མཐར་ཕྱིན་ཤོག་དམ་པ་གང་འདིར་འབྲེལ་ཐོགས་འགྲོ་བ་ཀུན། །ཉིད་སྐུ་ངེས་པ་ལྔ་ལྡན་ངོ་པོ་ལས། །མཆོག་གི་སྤྲུལ་སྐུར་མངོན་པར་
ཤར་བ་ཡི། །འཁོར་གྱི་ཐོག་མ་ཉིད་དུ་སྐྱེ་བར་ཤོག་དེར་གྱུར་ནས་ཀྱང་གསུང་གི་བདུད་རྩི་རྣམས། །ལེགས་པར་མྱངས་པས་ཟུང་འཇུག་རྡོ་རྗེ་འཆང། །རིང་མིན་མངོན་དུ་བྱས་ནས་མཐའ་དག་འགྲོའི། །ཡིད་ཀྱི་ཉོན་མོངས་ནད་ཀུན་བཅིལ་བར་ཤོག་
འདོད་ཁམས་དབང་མོ་གཙོར་གྱུར་ཆོས་སྐྱོད་བའི། །མཐུ་ལྡན་སྲུང་མ་རྒྱ་མཚོས་མགོན་འདི་ཡི། །འཕྲིན་ལས་བྱ་བ་མ་ལུས་ལེགས་བསྒྲུབས་ནས། །བཀྲ་ཤིས་དཔལ་གྱིས་ཀུན་ཏུ་མཛེས་གྱུར་ཅིག་ཅེས་པ་འདི་ནི་རྒྱལ་དབང་མཆོག་གི་རྒྱལ་ཚབ་དམ་བཞྭ་

[019B]
ཤེས་ཀྱིས་སྦྱར་བའོ།།    ༈    ཆོས་ཀྱི་རྒྱལ་པོའི་བཀའ་ཡི་ཁུར་ཆེན་པོ། །ཁྱོད་ཀྱི་དཔུང་པའི་ཀ་བ་ལ་བརྟེན་ནས། །བྱང་གི་ཕྱོགས་འདིར་རྒྱལ་བསྟན་སྦེལ་མཛད་པ། །དགེ་བའི་བཤེས་ཁྱོད་རིང་དུ་འཚོ་བར་ཤོག་བྱང་ཆུབ་གསུམ་
གྱི་ལམ་དང་སྔགས་ཀྱི་གནད། །ངེས་གསང་མ་ལུས་དུས་ཀྱི་མཐའ་མ་འདིར། །བློ་བཟང་རྒྱལ་བའི་དགོངས་པ་ཇི་བཞིན་དུ། །བདག་ཅག་རྣམས་ལ་ཡང་ཡང་འདོམས་པར་མཛོད། །སྦྱན་རས་གཟིགས་དང་སྣང་མཐའི་མགོན་པོ་རྣམས། །ངུར་སྨྲིག་
གར་གྱིས་རོལ་བའི་རྡོ་རྗེ་འཆང། །ཟུང་གི་དྲུང་དུ་སྐྱེ་དང་ཚེ་རབས་ཀུན། །མགོན་འདི་འབྲལ་མེད་སྐྱེ་ཞིང་རྗེས་འཛིན་ཤོག། ཅེས་ཁལ་ཁ་ཇ་སག་ཐུ་རྒྱལ་བའི་བླ་མ་དའི་ཆིང་ནེ་མོར་ཁང་ཆོས་རྗེ་དཀའ་ཆེན་བློ་བཟང་སྐལ་བཟང་གི་རིང་འཚོའི་སྨོན་ཚིག་འདི་ལྟ་བུ་ཞིག་དགོས་ཞེས་
བླ་མ་རང་གི་ཟླ་བོ་རྣམས་དང། དབུ་ཆོས་སོགས་གྲྭ་རིགས་བཅས་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དྲན་ཐོས་ཙམ་གྱིས་སྡིག་སྒྲིབ་འགལ་རྐྱེན་ཀུན། །སེལ་ཞིང་མཆོག་མཐུན་དངོས་གྲུབ་འདོད་དགུའི་
ཆར༑ ༑འབེབས་མཛད་བསླུ་མེད་རིན་ཆེན་རྣམ་གསུམ་གྱིས། །ཕུན་ཚོགས་ཤིས་པའི་དངོས་ཀུན་དང་འདིར་སྩོལ། །མཇལ་བར་དཀའ་ཞིང་དཀོན་པའི་ཐུབ་བསྟན་སྒོར། །ལེགས་ཞུགས་སྡོམ་གསུམ་མཆོག་གིས་རྒྱུད་བསྡམས་ཤིང། །འཕགས་

[020A]༄༅། །ནོར་བདུན་སོགས་བགྲང་ཡས་བཀྲས་ཤིས་ཀྱི། །ཡིད་བཞིན་འབྱུང་གནས་མཆོག་ལ་གསོལ་བ་འདེབས། །མགོན་ཁྱོད་བསམ་གྱིས་མི་ཁྱབ་བགྲང་བྱའི་བར། །ཞབས་ཟུང་གཡོ་མེད་བརྟན་ཅིང་མདོ་སྔགས་ཀྱི། །ཆོས་ཚུལ་
ཟབ་མོ་མཐའ་ཡས་གདུལ་བྱ་ལ། །འདོམས་སོགས་བཞེད་དོན་མ་ལུས་འགྲུབ་པར་ཤོག་དད་གུས་གཟུགས་བརྙན་ཡིད་ཀྱི་ཨཱ་ད་རཤར། །འགོག་མེད་རྣམ་ཀུན་འཆར་བའི་འགྲོ་བ་རྣམས། །སྐྱེ་བའི་འཕྲེང་བར་ཁྱེད་དང་མི་འབྲལ་ཞིང་
གསུང་གི་བདུད་རྩི་ངོམས་མེད་འཐུང་བར་ཤོག་སྟོབས་བཅུའི་དབང་ཕྱུག་སྲས་བཅས་ཐུགས་རྗེ་དང། །ལྷ་དང་དྲང་སྲོང་བདེན་ཚིག་གྲུབ་པའི་མཐུ། །མོས་ལྡན་ལྷག་བསམ་དག་པའི་རྟེན་འབྲེལ་སོགས། །འཛོམས་མཐུས་ཇི་ལྟར་སྨོན་ཀུན་
འགྲུབ་གྱུར་ཅིག། ཅེས་དགའ་ལྡན་བཤད་སྒྲུབ་ཆོས་འཁོར་གླིང་གི་ཆོས་ཀྱི་གདན་ཁྲི་འཛིན་པ་དཀོན་མཆོག་བཀྲ་ཤིས་ལ་གསོལ་འདེབས་རིང་འཚོའི་སྨོན་ཚིག་དང་འབྲེལ་བ་ཞིག་དགོས་ཞེས་ཨེར་ཏེ་ནི་ནོ་ཡོན་ཆོས་རྗེ་གསང་བདག་ཏཱ་དབང་ད་ལས་བའི་ཆིང་བཀྲ་ཤིས་འཕེལ། དཔོན་
མོ་ཡུམ་ཆུང་སྐྱབས་བཅས་ཀྱིས་བསྐུལ་བའི་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྒྱལ་ཀུན་མཁྱེན་བརྩེའི་རང་གཟུགས་དྷཱི་ཡིག་ཞུན། །དམར་སེར་གཅིག་ཏུ་འཁྱིལ་བའི་བྱེད་བོ་ལས། །ཉེར་འཁྲུངས་ཟུར་
ཕུད་ལྔ་ལྡན་དུར་སྨྲིག་ཅན། །འཇམ་མགོན་ལྷ་ཡི་བླ་མས་དགེ་ལེགས་སྩོལ། །ཡེ་ཤེས་སྣང་བས་གསལ་བྱས་ཆོས་ཀྱི་བཅུད། །ཡོངས་སྨིན་ལེགས་བཤད་ནོར་བུ་ལུང་རིག་གི་རྒྱལ་མཚན་རྩེར་བཀོད་གདུལ་བྱའི་ཚོགས་རྣམས་ལ། །

[020B] །མགོན་ཁྱོད་སངས་རྒྱས་བསྟན་པ་ལེགས་སྤེལ་ཕྱིར། །ཡུན་རིང་བགྲང་ཆར་བརྟན་པར་བཞུགས་ནས་ཀྱང། །བདག་ཅག་རེ་ཞིང་བལྟོས་པའི་སློབ་མའི་ཚོགས། །འབྲལ་མེད་རྗེས་སུ་འཛིན་པར་མཛད་དུ་གསོལ་
བདག་ཅག་རྣམས་ཀྱིས་ཁྱོད་གསུང་བདུད་རྩིའི་བཅུད། །མྱངས་པའི་དོན་གྱི་རོ་མཆོག་བསྟེན་སྤེལ་བས། །མཉེས་པ་ཁོ་ན་བསྒྲུབ་ཅིང་མི་མཉེས་པའི། །དྲི་མས་ཉེར་གོས་མེད་པར་ལམ་བསྒོམ་ཤོག་དེ་ལྟར་ལམ་བཟང་བསྒྲུབ་ཅིང་བསྒོམ་པ་ལ། །བགེགས་
དང་བར་དུ་གཅོད་པའི་ཉེར་འཚེའི་ཚོགས། །ཅི་མཆིས་ལྷག་མེད་ཞི་ནས་བསམ་དོན་ཀུན། །འྦྡ་པ་མེད་པར་བདེ་ལེགས་འགྲུབ་པར་ཤོག། །བློ་བཟང་གྲགས་བསྟན་མདོ་སྔགས་ཆོས་ཚུལ་ཀུན། །ཕྱོགས་བརྒྱར་རྒྱས་ཤིང་འགྲོ་བ་མ་ལུས་པ། །བདེ་སྐྱིད་རྒྱ་
མཚོའི་དཔལ་ལ་སྤྱོད་པ་སོགས། །ཕྱོགས་དུས་ཀུན་ཏུ་བཀྲ་ཤིས་འབར་གྱུར་ཅིག། ཅེས་དགེ་བའི་བཤེས་གཉེན་ཡེ་ཤེས་རྒྱལ་མཚན་ལ་གསོལ་འདེབས་རིང་འཚོ་དང་རྗེས་འཛིན་སོགས་ཀྱི་སྨོན་ཚིག་དང་འབྲེལ་བ་ཞིག་དགོས་ཞེས་བསམ་གཏན་གླིང། དགེ་ལྡན་ཕུག་པོ་ཆེ། བྲག་ཁ་བསམ་
གཏན་གླིང་བཅས་པའི་སྒྲུབ་སྡེ་གསུམ་གྱི་དགེ་འདུན་རྣམས་ཀྱིས་བསྐུལ་བའི་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   ཀུན་མཁྱེན་བུ་རམ་ཤིང་པའི་རིང་ལུགས་ཀྱི། །སྙིང་པོའི་མཐར་ཐུག་བློ་བཟང་བསྟན་པའི་
དཔལ༑ ༑རབ་ཏུ་རྒྱས་མཛད་སྐྱེས་མཆོག་གྲུབ་པ་ཁྱེད། །ཞབས་པད་བརྟན་ཅིང་འཕྲིན་ལས་ཆེ་རྒྱས་ཤོག་རྣམ་པར་དཀར་བའི་འཕྲིན་ལས་མུ་མཐའ་ཡས། །ཕྱོགས་བཅུར་འཕེལ་བས་སྟོབས་བཅུའི་གསུང་གསང་ཀུན། །མི་ནུབ་ཕྱོགས་བརྒྱར་

[021A]༄༅། །སྤེལ་ལ་འགྲན་པའི་ཟླ། །བྲལ་གྱུར་དམ་ཆོས་ཆར་ཆེན་འབེབས་མཁས་མཛོད། །མགོན་ཁྱོད་རླབས་ཆེན་སྤྱོད་པས་ཐུབ་པའི་ལུང། །འཛིན་པར་བྱེད་ལ་མི་མཐུན་ཉེར་འཚེ་དང། །བར་དུ་གཅོད་པའི་ཉེས་ཚོགས་དྲུངས་ཕྱུང་ནས། །ཇི་ལྟར་
བཞེད་པའི་དོན་ཀུན་འགྲུབ་པར་ཤོག་བསླུ་མེད་རྒྱལ་དང་དེ་སྲས་བདེན་པའི་མཐུ། །ཆོས་སྲུང་དཀར་ཕྱོགས་སྐྱོང་བའི་འཕྲིན་ལས་ལས། །ཇི་ལྟར་སྨོན་པའི་བྱ་བ་མ་ལུས་པ། །འབད་མེད་ལྷུན་གྱིས་འགྲུབ་པའི་བདེ་ལེགས་སྦྱིན། །བཀྲ་ཤིས་འབུམ་
ཕྲག་བདུད་རྩི་ལྟོ་བ་རུ། །དོག་མེད་འཁྱིལ་བའི་ལེགས་བྱས་ཀ་ལ་ཤ་བསམ་བཟང་འདུ་བྱེད་ཀྱིས་བསྐྱོད་ཨ་མྲྀ་ཏའི། །ནུས་པའི་མཐུ་ཡིས་ཕྱོགས་ཀུན་ཁྱབ་པར་ཤོག། ཅེས་སྦི་ལིག་ཐུ་ནོ་མོན་ཧན་གྱི་སྦྲུལ་པའི་སྐུ་བློ་བཟང་བསྟན་པ་རབ་རྒྱས་ཀྱི་བརྟན་བཞུགས་འདི་ནི་གང་གི་
ཕྱག་མཛོད་བློ་བཟང་དགེ་འདུན་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྒྱལ་ཀུན་མཁྱེན་པའི་རང་གཟུགས་བློ་བཟང་གྲགས། །འཇམ་དཔལ་དབྱངས་ཀྱི་མཁྱེན་རབ་ཇི་ལྟ་བའི། །གསུང་གསང་མ་ལུས་
འབྱེད་པར་མཛད་པ་ལ། །ཟླ་མེད་བླ་མའི་ཞབས་ལ་གསོལ་བ་འདེབས།། ཞེས་ཤར་རྩེ་ཞལ་སྔ་ནས་བློ་བཟང་འཇམ་དཔལ་གྱི་གསོལ་འདེབས་འདི་ནི་གྲྭ་ཚང་རྒན་པོ་དྲུང་རམས་པ་བློ་བཟང་ཤེས་རབ་དང་བློ་བཟང་ཚེ་བརྟན་གཉིས་ཀྱིས་བསྐུལ་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་
ཀྱིས་བྲིས་པའོ།།    ༈    བླ་མ་ཡི་དམ་ཆོས་སྲུང་དམ་ཅན་ཚོགས། །དཔའ་བོ་དཔའ་མོ་ནམ་མཁའི་ཁམས་གང་བས། །བསླུ་མེད་བདེན་པའི་བྱིན་ཆེན་ཆེར་བསྙིལ་བས། །དགེ་ལེགས་རྒྱ་མཚོ་འབར་བར་མཛད་དུ་གསོལ། །བློ་བཟང་ཤེས་

[021B] །གྲགས་པའི་འོད་དཀར་འགྱེད་མཁས་དཔལ་བཟང་པོ། །ཐུབ་བསྟན་ཀུ་མུད་བཞད་བྱེད་གང་དེའི་གསུང། །བདུད་རྩིའི་རྒྱུན་མང་སྤེལ་ལ་གསོལ་བ་འདེབས། །ཕྱོགས་དུས་ཀུན་ཏུ་སྤྲུལ་བསྒྱུར་བྱེ་བ་བརྒྱའི། །ལྟད་མོ་
འབྱམས་སུ་ཀླས་ཀྱང་བདག་ཅག་གི་སྣང་ངོར་མི་གཟུགས་སྐུ་ཡི་འཕྲེང་བ་ཆེ། །ལེགས་པར་སྟར་དུ་བརྒྱུས་རྣམས་མཆོད་པར་བགྱི། །ཐུབ་པའི་དབང་པོ་ཟླ་མེད་བླ་མ་དེ། །འཕགས་ཡུལ་མཛད་པ་བཅུ་གཉིས་སྟོན་པའི་དུས། །བྱང་ཆུབ་སེམས་དཔའ་
ཆེན་པོ་ཡུལ་སྐྱོང་བའི། །དག་པའི་ས་ཡིས་རོལ་ལ་གསོལ་བ་འདེབས། །དེ་ནས་རྣམ་འཕྲུལ་བརྗོད་པ་ལས་འདས་ཀྱང། །སྐད་གཉིས་སྨྲ་བའི་མཆོག་གྱུར་ལོག་སྨྲ་འཇོམས། །མདོ་སྔགས་གཞུང་ལུགས་མཐར་ཕྱིན་ཏིང་འཛིན་བརྙེས། །འཕགས་
མཆོག་རིན་ཆེན་བཟང་པོར་གསོལ་བ་འདེབས། །འཆི་མེད་རྡོ་རྗེའི་སྐུ་བརྙེས་བདུད་བཞི་འཇོམས། །ཆོ་འཕྲུལ་སྣ་ཚོགས་གདུལ་བྱའི་སྣང་ངོར་སྩོལ། །བདེ་སྟོང་དབྱེར་མེད་དབུ་མར་རྟག་རོལ་པ། །གྲུབ་མཆོག་ཨ་ཡུ་པ་ལ་གསོལ་བ་འདེབས། །གསང་
སྔགས་གསར་རྙིང་དངོས་གྲུབ་བདུད་རྩིའི་ཆུས། །ཐུགས་ཀྱི་བུམ་བཟང་གང་ཞིང་མཐུ་སྟོབས་ལ། །མདའ་འབྱོར་མུ་སྟེགས་ལྟ་ངན་ཚར་གཅོད་པ། །རིག་འཛིན་རྒྭ་ལོའི་ཞབས་ལ་གསོལ་བ་འདེབས། །འཇམ་པའི་དབྱངས་ཀྱིས་རྗེས་བཟུང་བསྟན་པ་ཡི། །རྒྱལ་
མཚན་ཕྱོགས་བཅུར་བསྒྲེང་བའི་ཁུར་ཁྱེར་བ། །ངག་དབང་ཆོས་འཕེལ་ཞེས་གྲགས་བླ་མ་མཆོག་ཕྱོགས་ལས་རྣམ་རྒྱལ་ཞབས་ལ་གསོལ་བ་འདེབས། །ཆོས་དབྱངས་གྲགས་ཞེས་ནུབ་ཕྱོགས་ཡུལ་ལྗོངས་སུ། །མཚན་སྙན་བ་དན་བསྒྲེངས་པས་སྐྱེ་

[022A]༄༅། །འགྲོ་ལ། །ཕན་བདེའི་ལམ་བཟང་སྦྱིན་བྱེད་གང་དེ་ལ། །བདག་ཅག་གུས་པའི་ཡིད་ཀྱིས་གསོལ་བ་འདེབས། །གཞུང་ལུགས་རྒྱ་མཚོའི་ཕ་རོལ་ཏུ་སོན་ནས། །ལེགས་བཤད་སྒྲ་དབྱངས་རྒྱ་མཚོ་སྒྲོག་མཁས་ཤིང། །སྲིད་གསུམ་
ཀུན་ཏུ་དགེ་བའི་དཔལ་སྟེར་བ། །ངག་དབང་བརྒྱ་བྱིན་ཞབས་ལ་གསོལ་བ་འདེབས། །མཁས་གྲུབ་གཉིས་ཚོགས་ཀུན་ཕན་སྣང་བ་བརྒྱས། །རང་གི་སློབ་མར་གཏན་བདེའི་དགེ་ལེགས་སྟེར། །ཕན་སེམས་འགྲན་པའི་ཟླ་བྲལ་བློ་བཟང་མཆོག་བདེ་
ལེགས་བསམ་གྲུབ་ཞབས་ལ་གསོལ་བ་འདེབས། །གྲུབ་པའི་དབང་ཕྱུག་བྱང་ཆུབ་སེམས་དབང་བསྒྱུར། །བདེ་ཆེན་ཉིན་མཚན་དུས་འདའ་ཚུལ་ཁྲིམས་དྲི། །ཁོར་ཡུག་འགེངས་པའི་དགའ་སྟོན་དང་ལྡན་པ། །བློ་བཟང་དཔལ་འབྱོར་ཞབས་ལ་གསོལ་
བ་འདེབས། །བློ་བཟང་གྲགས་པའི་བསྟན་པ་འཛིན་པ་ལ། །ཀུན་ལས་རྣམ་པར་རྒྱལ་བའི་མཚན་མ་ཅན། །སྦྲུལ་སྐུའི་རོལ་གར་གསར་བཞད་མགོན་ཁྱོད་ལ། །བདག་ཅག་གུས་པའི་ཡིད་ཀྱིས་སྙིང་ནས་འདུད། །མགོན་ཁྱོད་མཆོག་གསུམ་རྒྱལ་
བའི་བདེན་མཐུ་ལས། །སྐུ་ཚེ་མཐར་ཕྱིན་མཁས་པའི་ཕུལ་བྱུང་ཞིང། །ཕྱོགས་བརྒྱར་འཇམ་མགོན་བླ་མའི་བསྟན་པ་ལ། །ལེགས་བཤད་ཆོས་ཀྱི་འབྲུག་སྒྲ་སྒྲོག་གྱུར་ཅིག་ཁྱད་པར་རྗེ་བཙུན་དཔལ་ལྡན་ཡེ་ཤེས་ཀྱི། །ཐུགས་བཞེད་ཇི་བཞིན་
བོད་ལྗོངས་མྱུར་བྱོན་ནས། །དེ་ཡི་གསུང་གི་བདུད་རྩིས་ཐུགས་ཀྱི་སྣོད། །དོག་པོར་གང་བའི་སྐལ་བཟང་ཐོབ་གྱུར་ཅིག་དགྲ་ལྷ་ཡོངས་ཀྱི་གཙོ་བོ་བེཀྩེ་ཆེ། །ལྕམ་སྲིང་ལས་མཁན་བཤན་པའི་ཚོགས་བཅས་དང། །སྲོག་བདག་ཧཾ་ཤུད་ལ་སོགས་

[022B] །རེ་འབྲས་དོན་དང་ལྡན་པའི་བཀྲ་ཤིས་སྩོལ།། ཞེས་སྤྲུལ་སྐུ་བློ་བཟང་བསྟན་འཛིན་རྒྱལ་མཚན་གྱི་འཁྲུངས་རབས་གསོལ་འདེབས་བརྟན་བཞུགས་སྨོན་ཚིག་དང་བཅས་པ་འྡིའང་ཚོགས་གསོག་པ་ཡེ་ཤེས་དགེ་ལེགས་ཀྱིས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་
ལྡན་ཡེ་ཤེས་ཀྱིས་སྦྱར་བའོ།།    ༈    རྒྱལ་པོ་ཆེན་པོ་རང་གིས་ཆེན་བློན་འབངས་དང་བཅས་པ་བདེ་བར་སྐྱོང་བཞིན་པར་བཞུགས་པའི་སྐུ་ལུས་ལ་ཉེར་འཚེ་མེད་ཅིང་འབངས་འཁོར་རྒྱས་ལ་དཔུང་གི་ཚོགས་རབ་ཏུ་དར་ཏེ། ཆུ་ཟམ་
མེད་ལ་ཟམ་པ་བཙུགས་པའམ་ཡིད་བཞིན་གྱི་ནོར་བུ་ལྟ་བུར་ཡོད་དམ། ཁོ་བོ་ཅག་ཀྱང་བོད་ཁམས་དང་རྒྱ་ནག་པོ། སོག་པོའི་ཡུལ་གྲུ་ལ་སོགས་པ་ཀུན་ཏུ་རྒྱལ་བ་ཤཱཀྱ་ཐུབ་པའི་བསྟན་པ་གུ་རུ་མཉྫུ་ཤྲཱི་སུ་མ་ཏི་ཀི་རྟའིའི་ལེགས་བཤད་བཞིན་སྤེལ་བའི་ཁུར་
ཁྱེར་བ་ལ་ལུས་མངལ་ཞིང་ངག་གསལ་བ། སེམས་དགའ་བདེའི་རང་བཞིན་ཅན་དགེ་འདུན་གྱི་སྡེ་ཆོས་སྤྱོད་དང་བཅས་པ་དར་རྒྱས་སུ་ཡོད། ཁྱེད་སྤྱིར་རྒྱལ་ཕྲན་མང་པོའི་རལ་པའི་ཐོར་ཅོག་ལ་ངལ་བསོ་བ་ཐོབ་ཅིང། །རྒྱལ་པོ་རྒྱལ་རིགས་སྤྱི་བོ་ནས་
དབང་བསྐུར་བ་དང་ཤཱཀྱ་མུ་ནེའི་བསྟན་པའི་རྟགས་ཙམ་འཛིན་པ་ཚུན་ཆད་ལ་སྲི་ཞུ་དང་བསྙེན་བཀུར་ཕུལ་དུ་བྱུང་བ་མཛད་བཞིན་ཡོད་འདུག་པས། དེའི་ཕྱིར་ཁོ་བོ་ཡིད་དྭང་བ་ཐོབ་ནས་ད་ལམ་ངེད་ཀྱི་སློབ་མ་འདི་ཡུལ་ཕྱོགས་དེར་འགྲོ་སྐབས་ཡི་གེ་
རྟེན་ལྡན་འདི་བཞིན་བསྐུར་བ་ལ་རྒྱལ་པོ་ཆེན་པོ་ཁྱོད་ཉིད་དགྱེས་པ་བསྐྱེད་ནས་མིག་བལྟ་བ་དང། ད་དུང་ཡང་བསྟན་པ་རིན་པོ་ཆེར་སྲི་ཞུ་དང་འབངས་ཀྱི་བདེ་སྐྱིད་དར་རྒྱས་སུ་འགྱུར་བའི་ཐབས་ཟབ་མོ་སིདྡྷི་སིདྡྷེ་ཕ་ལ་ཕ་ལ་ཧོཿ་ཡི་གེའི་རྟེན་དུ་རྒྱ་ནག་

[023A]༄༅། །གི་ཁ་བཏགས་ཆེ་བ། གླ་རྩི་བཅས་བསྐུར་ཡོད།།    ༈    མཆོག་གསུམ་རྒྱ་མཚོའི་བྱིན་མཐུ་བདུད་རྩིའི་ཆར། །ཀུན་ནས་འབེབས་མཛད་ཡི་དམ་ཆོས་སྲུང་ཚོགས། །བདེན་པའི་མཐུ་ལས་བདག་ཅག་སྨོན་པའི་འབྲས།།
མྱུར་པ་ཉིད་དུ་འགྲུབ་པའི་དགའ་སྟོན་སྩོལ། །རིང་པོ་རི་མ་ཐོགས་ལམ་བཟང་སྦྱིན་མཁས་པའི། །གསུམ་ལྡན་བླ་མ་སྐལ་བཟང་རྒྱལ་བ་ཡི། །ཡང་སྲིད་ཆོས་ཀྱི་དགའ་སྟོན་གྱིས་ཕྱུག་པ། །ལེགས་པར་མཐོང་བའི་བདེ་ལེགས་གཞི་ཚུགས་ཤོག་
ཕན་བདེ་ཀུན་གྱི་གཞིར་གྱུར་རྒྱལ་བའི་བསྟན། །སྙིང་པོའི་སྙིང་པོ་འཇམ་མགོན་བླ་མའི་གསུང། །ཕྱོགས་དུས་ཀུན་ཏུ་སྤེལ་ལ་ཟླ་བྲལ་བའི། །ལེགས་བཤད་དཔལ་འབྱོར་རྒྱ་མཚོས་ཕྱུག་གྱུར་ཅིག་དེ་ལྟར་སྨོན་ལ་གནོད་འཚེ་ཅི་མཆིས་པ། །
བསྟན་བསྲུང་དམ་ཅན་རྒྱ་མཚོས་ཚར་བཅད་ནས། །ཡིད་ལ་སྨོན་པའི་བྱ་བ་ཐམས་ཅད་ཀྱང། །བར་གཅོད་མེད་ཅིང་ཀུན་ནས་ལྷུན་གྲུབ་མཛོད། །དཀོན་མཆོག་རིན་ཆེན་བཀྲ་ཤིས་རྒྱ་མཚོ་ཡིས། །ལེགས་པར་ཁྱབ་པས་རྫོགས་ལྡན་མགྲོན་དུ་
ཁུག་དམ་ཆོས་འབྱོར་དང་ལོངས་སྤྱོད་ཡར་ཟླ་ལྟར། །རབ་འཕེལ་ཤིས་པའི་དཔལ་གྱིས་འབར་གྱུར་ཅིག། ཅེས་པ་འདི་ནི་སེར་ལྡན་མ་ཁང་ནས་རབ་འབྱམས་པ་མི་འགྱུར་དང་ཀླུ་སྒྲུབ་གཉིས་ཀྱིས་མཚོན་ཁ་མཚན་གྲྭ་དམངས་ནས་སྤྲུལ་སྐུ་སྐལ་བཟང་རྒྱལ་བའི་སྐུ་སྐྱེ་
མྱུར་འབྱོན་གྱི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བའི་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཁྱབ་བདག་རིགས་བརྒྱ་རིགས་ལྔ་རིགས་གཅིག་ཏུ། །རབ་འདུས་ཁམས་གསུམ་འགྲོ་བའི་བླ་མ་མཆོག་རྗེ་

[023B] །དེང་ནས་བྱང་ཆུབ་སྙིང་པོར་སྤྱི་བོས་མཆོད། །གཉིས་སྤང་རྡོ་རྗེའི་ལམ་དུ་ཀུན་རྟོག་གི་དྲི་བཞོན་ལྷག་མེད་དག་པའི་ཟུང་འཇུག་སྐུ། །དཔལ་ལྡན་མཚན་དཔེའི་འོད་ཟེར་བྱེ་བ་བརྒྱ། །རབ་འབར་སྐྱོན་བྲལ་
སྐུ་མཆོག་སྙིང་ནས་བསྟོད། །དེ་ཉིད་བདག་ཅག་མིག་གི་སྣང་བའི་ངོར། །ཚུལ་ཁྲིམས་དྲི་མཆོག་དཔག་ཚད་གྲངས་མེད་དུ། །ཀུན་ནས་འཕྲོ་བའི་གསུམ་ལྡན་རྡོ་རྗེ་འཛིན། །ཞི་དུལ་རབ་ཏུ་ཆགས་པར་སྙིང་ནས་བསྟོད། །གཟི་བརྗིད་འབར་བས་ལྷ་
དབང་ཟིལ་གྱིས་གནོན། །དུལ་བའི་དཔལ་གྱིས་ཐུབ་པའི་བརྟུལ་ཞུགས་འཛིན། །གསང་བ་ཧེ་རུ་ཀ་དཔལ་རྡོ་རྗེའི་གར། །བསྒྱུར་མཛད་མགོན་པོ་ཁྱོད་ཀྱི་སྐུ་ལ་བསྟོད། །སྐད་ཅིག་གིས་ཀྱང་འགྲོ་བ་ཀུན་གྱི་རྣར། །རང་རང་བསམ་པ་ཇི་བཞིན་ཆོས་ཀྱི་
དོན༑ ༑ལེགས་པར་སྟོན་མཛད་གྲུབ་པའི་ཚངས་དབྱངས་གསུང། །རེ་བའི་ཡིད་ཀྱིས་སྙིང་ནས་བསྟོད་པར་བགྱི། །ཀུན་གྱི་རྣར་སྙན་རེ་བའི་དོན་མ་ལུས། །ལེགས་པར་བསྒྲུབ་མཛད་འགྱུར་མེད་རྡོ་རྗེའི་ཚིག་བདེ་དང་ལེགས་བའི་འབྱུང་གནས་དམ་པའི་
གསུང༑ ༑ལེགས་པར་བསྟོད་ཀྱིས་བདག་ལ་བྱིན་གྱིས་རློབ། །ཉོན་མོངས་ཤེས་བྱའི་སྒྲིབ་པའི་དྲི་མ་ཀུན། །ལེགས་པར་འཁྲུད་མཛད་འགྱུར་མེད་རྡོ་རྗེའི་ལུང། །བདག་ཅག་ཀུན་ལ་ཕན་ཕྱིར་བསམ་ངོ་བཞིན། །སྩོལ་མཛད་ཡིད་བཞིན་ནོར་དང་འདྲ་
བར་བསྟོད། །ཇི་ལྟ་ཇི་སྙེད་ཤེས་བྱའི་གནས་ལུགས་ཀུན། །མཁའ་ལ་རླུང་བཞིན་ཐོགས་པ་མི་མངའ་བར། །སྐད་ཅིག་གཅིག་ལ་ལག་མཐིལ་དངོས་པོ་ལྟར། །གསལ་རྟོགས་ཅིག་ཅར་གཟིགས་ལ་སྙིང་ནས་བསྟོད། །བརྩེ་བ་ཆེན་པོས་གཞན་གྱི་དབང་

[024A]༄༅། །གྱུར་ཅིང། །ཐོགས་པ་མེད་པས་ཆོས་ཚུལ་རྒྱ་མཚོ་གཟིགས། །རྩེ་གཅིག་ཆོས་ཀྱི་དབྱིངས་སུ་རོ་གཅིག་པ། །མཐར་ཐུག་ཟུང་འཇུག་བརྙེས་ལ་སྙིང་ནས་བསྟོད། །མཉམ་གཞག་ནམ་མཁའ་འདྲ་བའི་སྣང་བའི་དོར། །རྗེས་ཐོབ་
ཆོས་ཀུན་སྒྱུ་མ་ལྟར་གཟིགས་ནས། །ཤེས་བྱའི་གནས་ཚུལ་ཀུན་ལ་མི་ཐོགས་པའི། །ཆོས་ཀྱི་དབྱིངས་ཀྱི་ངོ་བོར་བསྟོད་པར་བགྱི། །དེ་ལྟར་མགོན་ཁྱོད་སྐུ་གསུང་ཐུགས་ཀྱི་ཚུལ། །ཡོན་ཏན་མ་ལུས་ཡིད་ལ་བྱས་བསྟོད་པས། །སྐྱེ་ཞིང་སྐྱེ་བར་མགོན་
ཁྱོད་ཞབས་ཟུང་ནི། །མི་འགྱུར་སྤྱི་བོར་བསྟེན་ཅིང་མཆོད་པར་བགྱི། །དེ་ཡི་མཐུ་ལས་ཁྱོད་གསུང་བདུད་རྩིའི་རོས། །ཚིམས་ཤིང་མི་ཤེས་མུན་པ་མ་ལུས་དག་འཆི་མེད་རྡོ་རྗེ་ཟུང་འཇུག་དབང་གི་རྒྱལ། །འགྲུབ་ནས་སྐྱེ་འགྲོའི་རེ་བ་སྐོང་བར་ཤོག་
ཅེས་སྙིགས་མའི་འགྲོ་བ་མ་ལུས་པའི་འདྲེན་པ་དམ་པ་བདག་ཅག་རྣམས་ཀྱི་མགོན་པོ་གཅིག་ཏུ་གྱུར་བ་་རྗེ་བཙུན་ངག་དབང་བྱམས་པ་རིན་པོ་ཆེའི་སྐུ་གསུང་ཐུགས་ཀྱི་ཡོན་ཏན་གྱི་ཆ་ཤས་ཙམ་ལ་བསྟོད་པ་ལེགས་བཤད་འོད་དཀར་ཞེས་བྱ་བ་འདི་ནི་རང་ཉིད་ཀྱང་རྩོམ་འདུན་ཆེ་བའི་ཐོག་འབྲས་སྤུངས་ཀྱི་རབ་
འབྱམས་པ་དཀའ་བཅུ་ཀླུ་སྒྲུབ་རྒྱ་མཚོས་བསྐུལ་མ་བྱུང་བ་བཞིན། ངམ་པ་གང་གི་སློབ་མར་གྱུར་པ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དེ་བཞིན་གཤེགས་རྣམས་འགྲོ་བའི་དོན་གྱི་ཕྱིར། །གང་འདུལ་སྐུ་གསུང་ཐུགས་ཀྱི་རྣམ་
འཕྲུལ་ལས། །གདུལ་བྱའི་བློ་བཞིན་བཀོད་པ་སྣ་ཚོགས་ཀྱིས། །ཕྱོགས་བཅུར་རོལ་རྣམས་བདག་གིས་དེང་འདིར་བསྔགས། །བྱང་ཕྱོགས་སོག་པོའི་ཡུལ་གྲུར་རྡོ་རྗེ་འཆང། །འཇམ་དཔལ་སྙིང་པོའི་རིང་ལུགས་སྤེལ་བའི་སླད། །པད་དཀར་

[024B] །གུ་ཤྲི་ཆོས་རྗེ་ཁྱོད་ནི་རྒྱལ་གྱུར་ཅིག་མོས་ལྡན་རྐང་དྲུག་ལྡན་པ་འབབ་པའི་སྟེགས། །ཡ་མཚན་དྲི་བསུང་འཕྲོ་པའི་ལོ་རྒྱུས་ཀྱི། །འདབ་མ་བཞད་པའི་པདྨོའི་རྫིང་འདིའི་ནང། །དགེ་སྦྱོང་འདི་ཡི་རྗེས་
ཞུགས་འགྲོ་རྣམས་ཞུགས། །སྙིང་རྗེའི་གཏེར་ཆེན་འབྲོམ་རྗེ་བྱང་གི་ཕྱོགས། །བོད་ཡུལ་བསོད་ནམས་རྒྱ་མཚོར་མཚན་གསོལ་བ། །ཨལ་ཐན་རྒྱལ་པོའི་ཅོད་པན་འགྱིང་བག་རྩེར། །ཞབས་ཟུང་བཀོད་པའི་འགྱིང་བག་གཉིས་པ་བརྩེགས། །དེ་ཚེ་
ཏཱ་ར་ནཱ་ཐས་འདུལ་བའི་ཞིང། །དཔུང་ཚོགས་དབུས་ཀྱི་ཡུལ་གྲུའི་རྗེར་གྱུར་པ། །སྟོབས་ལྡན་རྒྱལ་པོ་ཐུ་ཤེ་ཡེ་ཐུ་སན། །དད་པའི་རླབས་ཀྱིས་བྱིན་གྱིས་རློབ་ཅེས་གསོལ། །ང་དང་འདྲ་བར་འདི་ཡིས་ཁྱོད་ཀྱི་མགོན། །བྱེད་པས་སྦྱི་བོས་ལོངས་ཞེས་
གྲུབ་ཐོབ་པ། །དཀའ་བཅུ་གསུང་གིས་གཟེངས་སྟོད་ཁལ་ཁའི་ཡུལ། །མུན་པ་སེལ་ཕྱིར་ཐམས་ཅད་མཁྱེན་པས་སྩལ། །ལྷོ་ཕྱོགས་འཕགས་པའི་ཡུལ་ནས་བོད་ཀྱི་ལྗོངས། །དམ་ཆོས་ཡི་གེར་བྲིས་བའི་བརྗོད་དོན་རྣམས། །མོང་གོལ་སྐད་དང་སྦི་
ཆིག་གཟུགས་བརྙན་དུ། །བཀོད་པས་སྐྱེ་འགྲོ་དེ་དག་བློ་གྲོས་རྒྱས། །ཚུལ་དེས་གྲུབ་ཐོབ་དཀའ་བཅུ་པ་ཡི་མིང། །འཕགས་བའི་ཡུལ་དང་སོག་སྐད་བོད་སྐད་ཀྱི། །མཁས་པ་ཞེས་མིང་གྲགས་ནེ་པཎྜི་ཏ། །གུ་ཤྲི་ཆོས་རྗེ་ཞེས་འབོད་དེ་ཡི་དུས། །བཛྲ་
དྷཱ་ར་ཏཱ་ལའི་བླ་མ་གང། །ཞིང་གཞན་རོལ་རྩེད་བཞེད་ནས་ཕེབས་ཁ་རུ། །བཀའ་ཡི་ཡི་གེ་འཇིགས་མཛད་དཔའ་བོར་བཅོལ། །གུ་ཤྲི་མ་སློབ་བར་དུ་མ་འབྱེད་གསུངས། །དཀའ་བཅུ་སླེབ་ནས་ཐུགས་དམ་ཁ་ཕྱེ་བས། །ང་ཁྲིར་ང་ཡི་ཚབ་གྱིས་ང་ཡི་

[025A]༄༅། །གདུང། །ཆོག་བསྲེག་གྱིས་ལ་ང་ཡི་སྐྱེ་བ་དེ། །ཤར་ཕྱོགས་ཡུལ་ནས་ཚོལ་ཞེས་བྱ་བ་མཐོང། །བཀའ་ཡི་ཁུར་དག་སྦྱི་བོར་བླངས་ནས་ཀྱང། །གསེར་གྱི་ཁྲི་ལ་སྐུ་ཚབ་བྱས་པའི་ཚེ། །བོད་ཀྱི་སྐད་དུ་ཁྲི་པ་ཞེས་པའམ། །
སོག་པོའི་སྐད་དུ་ཤི་རལ་ཐུ་ཞེས་གྲགས། །ཞལ་ཆེམས་ཡི་གེ་ཇི་བཞིན་སྐུའི་སྐྱེ་བ། །ཤར་གྱི་ཕྱོགས་སུ་བཙལ་བའི་དུས་དེའི་ཚེ། །ཐམས་ཅད་མཁྱེན་པ་ཡོན་ཏན་རྒྱ་མཚོ་དེ། །རྙེད་ཅིང་བསྐྱེད་ནས་གུས་པས་བོད་དུ་དྲངས། །ཕྱག་ན་པདྨོ་ཆུང་དུའི་
དུས་བསོས་པས། །དེ་ཡི་སྔོན་གྱི་མིང་སྟེང་སྣོན་མའི་ཚུལ། །ཨུར་ལུག་ཅེས་ཟར་ཡོན་ཏན་རྒྱ་མཚོས་ཀྱང། །དགྱེས་ཤིང་བོད་ཡིག་སོག་ཡིག་འབྲི་ཀློག་བཞེས། །དཀའ་བཅུ་དེ་ནས་འཕོས་ཏེ་མཚོ་སྔོན་ཡུལ། །དྷ་ཡན་ཨེར་ཁེའི་སྲས་འཁྲུངས་
དེ་ཡི་མཚན། །ངག་དབང་བློ་བཟང་རྒྱ་མཚོ་ཞེས་འབོད་ཅིང། །རྗེ་བཙུན་སྒྲོལ་མས་རྗེས་སུ་བཟུང་བར་སྣང། །གཡོན་རུ་ཐོར་ཁོད་གཉིས་ཀྱི་ས་ཡི་ཆར། །འགྲོ་ལ་ཕན་པའི་བྱ་བ་མང་མཛད་ཅིང། །སྦྱོར་ཆིད་ཇུན་སྒར་ཐོར་ཁོད་དཔུང་གི་ཚོགས། །ཕན་
ཚུན་འདུམས་བའི་དགེ་ལེགས་མང་པོ་སྤེལ། །དེ་ཡི་སྐུ་སྐྱེ་རྗེས་མ་མདོ་སྨད་ཡུལ། །སྟག་ལུང་དུ་འཁྲུངས་མཚན་ལ་ངག་གི་དབང། །བློ་བཟང་བསྟན་འཛིན་རྒྱལ་མཚན་ཞེས་བྱ་བར། །ཐམས་ཅད་མཁྱེན་པས་སྩལ་ནས་ངོས་འཛིན་མཛད། །འོན་
ཀྱང་སྙིགས་མའི་འགྲོ་བའི་བསོད་ནམས་ལས། །མ་གྲུབ་ཆུང་དུའི་དུས་སུ་ཞིང་གཞན་དུ། །གཤེགས་ནས་སླར་ཡང་དེ་ཡི་ཁོ་སྦེལ་ཁང། །ཡུལ་གྲུ་དེ་ཁར་ཕེབས་ལ་མིང་གསོལ་བ། །ངག་དབང་བློ་བཟང་རབ་བརྟན་དུ་གྲགས་ཤིང། །བོད་ཡུལ་

[025B] །ཁྱད་པར་རྒྱུད་གྲྭར་བསྐྱེད་རྫོགས་ཉམས་མྱོང་ཐོབ། །རང་ཡུལ་ལོག་ནས་མི་རྟག་དོན་དྲན་ཏེ། །རྒྱ་ནག་རི་བོ་རྩེ་ལྔའི་དབེན་གནས་སུ། །འཇམ་དབྱངས་སྨྲ་སེང་ཞི་ཁྲོ་སྦྲགས་སྒྲུབ་སོགས། །ཉམས་ལེན་བྱས་ཤིང་
མྱོང་བ་བཟང་པོ་ཐོབ། །འདོད་དོན་ལེགས་པར་འགྲུབ་པའི་དགའ་སྟོན་མྱོངས། །ཚེ་སྨད་མཁར་སྔོན་ས་ཆར་དགོན་པ་བཏབ། །རྒྱ་དང་ཨ་མདོ་སོག་པོ་ལ་སོགས་པ། །མང་པོར་བདེ་གསང་འཇིགས་གསུམ་དབང་ཆེན་སོགས། །ཆོས་ཀྱི་བདུད་རྩིའི་ཆར་
བ་མང་པོ་ཕབ། །སྐུ་སྐྱེ་ལྔ་པ་རིགས་རུས་ཨུ་རད་དུ། །ཐའི་ཇི་ཆ་གན་ཨུ་པ་ཤིར་འཁྲུངས་ཤིང། །ངག་དབང་བློ་བཟང་བསྟན་འཛིན་རྒྱལ་མཚན་དུ། །གྲགས་པས་སོག་ཡུལ་མང་པོ་དད་པ་ཐོབ། །མང་བཀུར་འཇམ་དབྱངས་གོང་མའི་བཀའ་ལུང་
གིས༑ ༑དཔའ་བར་འགྲོ་བའི་ཏིང་ངེ་འཛིན་གྱི་མདོ། །རྒྱ་ནག་སྐད་ལས་སྨད་ཧོར་ཡུལ་གྱི་སྒྲར། །བསྒྱུར་ནས་ཉོན་མོངས་གཉེན་པོ་ཏིང་འཛིན་སྤེལ། །ཧྭང་ཐེ་རྒྱལ་པོའི་ཕོ་བྲང་པི་ཅིང་དུ། །བསྐྱོད་ནས་ཡོངས་ཀྱི་བདག་པོ་གོང་མ་མཇལ། །གསེར་གྱི་
ལུང་ལས་མཁར་སྔོན་ས་ཡི་ཆར། །བདག་པོར་མངའ་གསོལ་དབང་བསྐུར་ཐམ་ཁ་སྩལ། །ཕྱོགས་དེར་ཆོས་མི་ཤེས་པའི་མི་ཆེན་གྱིས། །གྲྭ་པ་མང་པོར་བསླབ་ཁྲིམས་ལེགས་ཕབ་པ། །གོང་མར་ཞུས་ནས་སླར་ཡང་དགོན་སྡེ་བཙུགས། །བསྟན་
ལ་ཞབས་འདེགས་འགྲོ་ལ་ཕན་མང་བཏགས། །དེ་ནས་ཁལ་ཁ་ཆེ་ཆེན་དབང་གི་བུར། །འཁྲུངས་པའི་སྐུ་སྐྱེ་བློ་བཟང་རྒྱལ་བ་ཡི། །བསྟན་པ་འཛིན་པའི་སྙན་གྲགས་རྒྱས་གྱུར་པའི། །རང་ནྦྱུང་རྡོ་རྗེ་ཞེས་གྲགས་ད་ལྟ་མཆིས། །འདི་ཡང་བློ་བཟང་

[026A]༄༅། །གྲགས་པའི་བསྟན་པ་ལ། །ཕན་ཐོགས་རྒྱ་ཆེར་མཛད་ཅིང་ཡུལ་རྣམས་སུ། །དམ་ཆོས་སྤེལ་ལ་གཞན་རྩོད་མེད་པ་ཞིག་ཡོད་ཅིང་འོང་བའི་ཚོད་དུ་ལེགས་པར་ཁུམས། །དེ་ལྟར་མཁས་པ་ཤི་རེ་གེ་ཐུ་ཡི། །སྐྱེས་རབས་འཕྲེང་
མཛེས་དད་པའི་ལྗོན་ཤིང་འདི། །སྤེལ་བས་དེ་དང་དེ་ཡི་རྗེས་འབྲང་རྣམས། །འདོད་པའི་དོན་ཀུན་བདེ་བླག་འགྲུབ་གྱུར་ཅིག་གང་དེས་བསྟེན་པའི་བསྲུང་མའི་ཚོགས་རྣམས་ཀྱིས། །འཕགས་པ་གང་གི་སྐུ་ཚེ་མཐར་ཕྱིན་ནས། །བཞེད་དོན་མ་ལུས་
ལྷུན་གྱིས་ལེགས་འགྲུབ་ཅིང། །ཆོས་དང་སྲིད་ཀྱི་འབྱོར་བ་རྒྱས་གྱུར་ཅིག། ཅེས་མཁར་སྔོན་པཎྜི་ཏ་གུ་ཤྲི་ཆོས་རྗེ་ཤིར་ལ་ཐུ་བློ་བཟང་སྙན་གྲགས་རང་བྱུང་རྡོ་རྗེ་ཞེས་གྲགས་པའི་སྐྱེས་རབས་དང་འབྲེལ་བའི་རྣམ་ཐར་ཅུང་ཟད་སྤེལ་བ་དང་པའི་ལྗོན་ཤིང་ཞེས་བྱ་བ་འདི་ནི་བླ་མ་དེ་ཁའི་
སྦྱིན་པའི་བདག་པོ་རྡོར་ཕོང་ཁ་ཐོན་སྒྲོལ་དཀར་སྐྱབས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་སྐུ་སྐྱེ་བློ་བཟང་རིག་གྲོལ་ལོ།།    ༈    དུས་གསུམ་ཚོགས་གཉིས་མཐར་ཕྱིན་རྒྱལ་བ་དང། །དམ་ཆོས་རིན་ཆེན་འཕགས་
ཚོགས་འདུས་པའི་སྡེ། །མི་མཐུན་ཀུན་འཇོམས་ཆོས་སྐྱོང་བསྲུང་ཚོགས་ཀྱིས། །བདེན་པ་ཆེན་པོའི་བྱིན་རླབས་ཡིད་ཆེས་སྩོལ། །འཇམ་དབྱངས་རྒྱ་མཚོར་གྲགས་པའི་དགེ་བའི་བཤེས། །ཞིང་གཞན་རོལ་རྩེད་ཆགས་པ་སླར་ཡང་འདིར། །ཡང་སྲིད་
བཟུངས་ནས་བསྟན་དང་འགྲོ་བ་ལ། །ཕན་པའི་དོན་ཆེན་སྔོན་བཞིན་བསྒྲུབ་ནུས་ཤོག་དབུ་ཕར་འདུལ་མཛོད་ཚད་མ་རྣམ་འགྲེལ་དང། །རྡོ་རྗེ་ཐེག་པའི་རིག་ལམ་རྒྱ་མཚོ་ལ། །ཞུགས་ཤིང་རྒྱལ་བ་གཉིས་པའི་བསྟན་པའི་གནད། །འགྲོ་བ་ཀུན་ལ་རྟག་ཏུ་

[026B] ཅེས་བླ་མ་འཇམ་དབྱངས་རྒྱ་མཚོ་ཞིང་གཞན་གཤེགས་པའི་སྐུ་སྐྱེ་མྱུར་འབྱོན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་བཀྲ་ཤིས་རྒྱ་མཚོས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཚེ་ཡི་ལྷ་གཅིག་རྒྱལ་བ་
སྲས་བཅས་ཀྱིས། །འཆི་མེད་བདུད་རྩིའི་རྒྱུན་བཟང་རབ་བསྒྲེངས་ནས། །རྟག་བརྟན་གཡུང་དྲུང་མི་ཤིགས་རྡོ་རྗེའི་ཚེ། །དེང་འདིར་མངོན་སུམ་དབབ་པར་མཛད་དུ་གསོལ། །ཡེ་ཤེས་ལྔ་ཡི་འོད་ཟེར་བྱེ་བ་བརྒྱ། །ཕྱོགས་བཅུར་འཕྲོ་ཞིང་འཇིག་རྟེན་
མུན་སེལ་བའི། །བསྟན་པའི་ཉི་མ་ཆེན་པོ་ཁྱོད་ཉིད་ནི། །སྲིད་མཐའི་བར་དུ་བརྟན་པར་བཞུགས་སུ་གསོལ། །དཔལ་སྟུག་སྲས་བཅས་བྱིན་ཆེན་བདེན་པ་དང། །འཇམ་མགོན་བློ་བཟང་གྲགས་པའི་ཐུགས་རྗེའི་བཅུད། །ཆོས་སྲུང་རྒྱ་མཚོའི་འཕྲིན་ལས་
རྣམ་བཞི་ལས། །བྱང་ཕྱོགས་བསྟན་འགྲོར་ཕན་བདེའི་དཔལ་སྟེར་ཤོག། ཅེས་ཁལ་ཁ་རྗེ་བཙུན་དམ་པའི་སྤྲུལ་སྐུ་ཡེ་ཤེས་བསྟན་པའི་ཉི་མའི་བརྟན་བཞུགས་ཉུང་དུ་འདི་ནི་གང་གི་ཞབས་འབྲིང་བ་ཕྱག་རྡོར་པཎྜི་ཏས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བགྱིས་
བའོ༑༑    ༈    དཀོན་མཆོག་རིན་ཆེན་རྣམ་གསུམ་བདེན་པ་དང། །ཆོས་སྲུང་རྒྱ་མཚོའི་འཕྲིན་ལས་རྣམ་བཞི་ལས། །ཡུལ་ཕྱོགས་འདིར་འཁོད་སྐྱེ་བོ་མ་ལུས་པའི། །རེ་བའི་འབྲས་བུ་དོན་དང་ལྡན་པར་ཤོག་མཉམ་མེད་འཇམ་མགོན་བློ་
བཟང་རྒྱལ་བ་ཡི། །བསྟན་པ་རིན་ཆེན་འབར་བའི་འདབ་བརྒྱ་པ། །བཞད་བྱེད་ཉི་མ་གང་དེ་སྲིད་མཐའི་བར། །བརྟན་པར་བཞུགས་ནས་ཆོས་ཀྱི་ཆར་པ་ཕོབ། །མཐའ་འཁོབ་ཡུལ་གྱི་འགྲོ་བ་འདུལ་བའི་ཕྱིར། །སྒྱུ་འཕྲུལ་རོལ་པའི་མགོན་ལ་ཡིད་དྭང་བས་

[027A]༄༅། །ལེགས་པར་འདུད་ཀྱི་ཇི་ལྟ་ཇི་སྙེད་པའི། །ལེགས་བཤད་དམ་ཆོས་སྒྲ་ཆེན་སྒྲོག་ཏུ་གསོལ། །མགོན་འདིས་བསྟེན་པའི་བསྟན་བསྲུང་ཐམས་ཅད་ཀྱིས། །མཐུ་སྟོབས་ཆེ་ལས་བར་གཅོད་བགེགས་ཀྱི་ཚོགས། །རིང་དུ་བསྐྲད་དེ་ཆོས་མཐུན་
བཞེད་པ་ཀུན། །འབད་བ་མེད་པར་ལྷུན་གྱིས་འགྲུབ་པར་མཛོད། །བཀྲ་ཤིས་རྒྱ་མཚོ་ཕྱོགས་བརྒྱར་ལེགས་ཁྱབ་ཅིང། །ཕྱོགས་འདིར་འཁོར་འབངས་ཐམས་ཅད་དར་ཞིང་རྒྱས། །འདོད་པའི་དོན་ཀུན་གེགས་མེད་མཐར་ཕྱིན་ཏེ། །དགེ་ལེགས་
ཀུན་ནས་འབར་བའི་བཀྲ་ཤིས་ཤོག། ཅེས་ནས་ཆི་ཐོན་ཁོ་ཐོག་ཐུ་བློ་བཟང་བསྟན་པའི་ཉི་མའི་བརྟན་བཞུགས་སྨོན་ཚིག་འདི་ལྟ་བུ་ཞིག་དགོས་ཞེས་རི་བོ་རྩེ་ལྔའི་ཐམ་ཁ་བླ་མ་དགེ་སློང་ཁུ་ལི་ཆིན་ཁུའི་དའི་ཆིང། ཁྲི་པ་བླ་མ་ཞབས་དྲུང། འཁོར་ཆེན་ནོ་ཡོད་ཁོ་ཐོག་ཐུ་ངག་དབང་གྲགས་པ་ཡར་འཕེལ་
སོགས་སེར་སྐྱ་དུ་མས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དཔལ་ལྡན་བདེ་ཆེན་རོ་ཡིས་རབ་མྱོས་པ། །དཀྱིལ་འཁོར་ལྷ་ཚོགས་དྲུག་ཅུའི་ཚོགས་བཅས་པའི། །ཧེ་རུ་ཀ་དཔལ་སྒྱུ་
འཕྲུལ་རྡོ་རྗེ་ཡིས། །བདེན་ཆེན་མེ་ཏོག་སི་ལམ་ཕྱོགས་བཅུར་ཁྲོམས། །རྒྱལ་བསྟན་སྙིང་པོ་མཉམ་མེད་ཙོང་ཁ་པའི། །ལེགས་བཤད་བློ་གྲོས་བཟང་པོས་འབྱེད་པ་ལ། །ཟླ་བྲལ་བསྟན་པའི་རྒྱལ་མཚན་འཛིན་བའི་མཆོག་གང་གི་དགོངས་
ཟབ་ཆོས་ཀྱི་དབྱིངས་སུ་རྫོགས། །ཞིང་ཁམས་བྱེ་བར་རྒྱལ་བའི་ཞལ་བལྟ་ཞིང། །ལེགས་པར་བཤད་པའི་བདུད་རྩི་འཐུང་བ་དང། །སླར་ཡང་ཞིང་འདིར་སྐུ་ཡི་ཡང་སྲིད་མཆོག་འཁྲུལ་པའི་དྲི་བྲལ་མྱུར་དུ་གསལ་བར་ཤོག་མཚུངས་མེད་

[027B] །ཞལ་ལས་འོངས་པའི་བདུད་རྩི་བསྟན་བའི་ཕུལ། །ཀུན་ནས་སྤེལ་ལ་གཞན་དྲིང་མི་འཇོག་པར། །སྔོན་གྱི་གནས་སྐབས་ཇི་བཞིན་རོལ་པར་ཤོག། ཅེས་པ་འདི་ནི་སྟག་ཕུ་སྤྲུལ་སྐུ་བློ་བཟང་བསྟན་བའི་རྒྱལ་མཚན་གྱི་ཡང་སྲིད་
མྱུར་གསལ་གྱི་སྨོན་ཚིག་བདེན་སྟོབས་བརྗོད་བ་དང་འབྲེལ་པ་འདི་ལྟ་བུ་ཞིག་དགོས་ཞེས་སྟག་ཕུ་སྐུ་སྐྱེ་དག་དབང་ཕུན་ཚོགས་དབང་ཕྱུག་གིས་བསྐུལ་བལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བདེ་སྟོང་དབྱེར་མེད་ཟུང་འཇུག་དང་པོའི་
མགོན། །གཉིས་སྤང་དབུས་སུ་ལྷན་སྐྱེས་ཆང་གིས་མྱོས། །དགའ་བའི་སྒྲ་དབྱངས་སྒྱུ་འཕྲུལ་གར་བྱེད་པ། །རྡོ་རྗེ་འཆང་དབང་མགོན་ཁྱོད་སྤྱི་བོས་མཆོད། །གཉུག་མཆེས་ཕྲའི་ལུས་སེམས་དབྱེར་མེད་ཁམས། །ཨཱ་ཡིག་གཅིག་པུར་གནས་པའི་
དྲོང་གཤེར་ཆེ། །ལན་བརྒྱར་འདུས་པས་བདེ་སྟོང་དཔྱིད་སྨིན་པ། །གྲུབ་མཆོག་ནག་པོ་སྤྱོད་པར་གསོལ་བ་འདེབས། །བྱང་ཕྱོགས་འཛིན་མའི་ཁྱོན་ཀུན་ཕན་བདེ་ཡི། །འོང་དཀར་འབུམ་ཕྲག་བྱེ་བས་འགེང་བ་ལ། །ཟླ་བྲལ་བརྟུལ་ཞུགས་དཔའ་
བའི་རལ་གྲི་ཅན། །རྗེ་བཙུན་མཚན་ཅན་མགོན་ལ་གསོལ་བ་འདེབས། །ཆོས་དབྱིངས་མཛེས་མའི་ཕང་པར་ཀུནྡའི་བདེ། །ནུ་ཞོ་ཆེས་དཀར་ཡེ་ཤེས་རོ་འཛིན་གྱིས། །འཐུང་བའི་ཆ་མེད་ཀུན་འགྲོ་ཁྱབ་བཞེད་པ། །སྒྲོལ་བའི་མགོན་ཁྱོད་དེང་འདིར་ཅུང་
ཟད་དགོངས། །སྟོང་པ་ཞི་བ་ཆེན་པོའི་ཀུན་གསལ་དོགས། །མཁའ་མཉམ་ཕན་བདེའི་ཆུ་འཛིན་འཁྲིགས་པ་ལས། །བདེ་ལེགས་གྲུ་ཆར་སྟོང་ཕྲག་འབེབས་མཛད་པའི། །ལྷ་དབང་ཆོ་འཕྲུལ་གཟུགས་བརྙན་ཅིར་ཡང་བཀྲ། །སོག་ཡུལ་ཞྭ་སེར་ཐོར་

[028A]༄༅། །བཙུགས་རིང་ལུགས་བཟང། །སྦེལ་བའི་སྟོན་མཆོག་སྨྲ་བའི་ཉི་མ་ཁྱོད། །ཞིང་ཁམས་གང་དུ་རོལ་པ་ཅི་སྟོན་ཀྱང། །དེ་ཡི་འཁོར་གྱི་ཐོག་མར་སྐྱེ་བར་ཤོག་ཁྱད་པར་ཤར་ཕྱོགས་སྤོས་ཀྱི་ཞིང་ཁམས་སུ། །བདེ་གཤེགས་ནམ་
མཁའི་ཐིག་ལེར་སངས་རྒྱས་ཚེ། །བདག་ཀྱང་འཁོར་གྱི་ཐོག་མར་ལེགས་གྱུར་ནས། །རྒྱལ་བའི་མཛད་པ་མ་ལུས་འཛིན་བར་ཤོག་ཡང་ན་བྱང་ཕྱོགས་ཤམྦྷ་ལ་ཡི་ཡུལ། །རིགས་ལྡན་དྲག་པོ་འཁོར་ལོའི་དཔུང་ཚོགས་བཞི། །འདྲེན་པའི་དམག་
དཔོན་དཔའ་བའི་རོལ་པའི་ཚེ། །སྟོང་གཟུགས་མངོན་དུ་འགྱུར་བའི་དགའ་སྟོན་སྩོལ། །བསྟན་བསྲུང་སྤྱི་དང་ཁྱད་པར་ཏྲཀཤད་མགོན། །འཁོར་དང་བཅས་པས་བདག་གི་རེ་འབྲས་ཀུན། །འགྲུབ་པའི་འཕྲིན་ལས་ལྷུན་གྲུབ་དབྱར་གྱི་རྔ། །དལ་གྱིས་
རྒོད་པའི་བཀྲ་ཤིས་སྩལ་དུ་གསོལ།། ཞེས་བྱང་ཕྱོགས་བསྟན་འགྲོ་ཡོངས་ཀྱི་གཙུག་རྒྱན་དམ་པ་གྲུབ་པའི་དབང་ཕྱུག་རྗེ་བཙུན་དམ་པ་ཡེ་ཤེས་བསྟན་པའི་ཉི་མ་གང་དུ་སངས་རྒྱས་པའི་ཞིང་དུ་སྐྱེ་བའི་སྨོན་ཚིག་འདི་ནི་ཐུ་ས་ལག་ཆི་ནོ་ཡོན་ཁ་ཤ་ཁ་ནོར་བུ་ཆོས་འཕེལ་གྱིས་རྒྱུན་གྱི་ཁ་འདོན་
དུ་བཏོན་ཆོག་པ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བློ་བཟང་རྒྱལ་བའི་ལུང་རྟོགས་དམ་ཆོས་ཀུན། །བསྐལ་བཟང་གདུལ་བྱར་སྤེལ་བའི་མཆོག་གྱུར་པ། །བྱང་ཕྱོགས་འགྲོ་ལ་
ཕན་བདེ་སྦྱིན་མཛད་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས།། ཞེས་དའི་ཆིང་ནོ་མོ་ཁང་ཆོས་རྗེ་བློ་བཟང་སྐལ་བཟང་གི་གསོལ་འདེབས་འདི་ནི་ཆོས་རྗེའི་རིམ་གྲོ་བྱེད་པ་པོ་དགེ་སློང་བློ་བཟང་རིག་གྲོལ་དང་ཡེ་ཤེས་བློ་ལྡན་གཉིས་ཀྱིས་བསྐུལ་ངོར་་ཤཱཀྱའི་དགེ་སློང་བློ་བཟང་དཔལ་

[028B]།    ༈    སྟོབས་བཅུ་མངའ་བ་བུ་རམ་ཤིང་པ། །བློ་བཟང་རྒྱལ་བ་ཡབ་སྲས་ལ་སོགས། །བླ་མ་ལྷ་ཚོགས་སྤྱི་དང་ཁྱད་པར། །བྱམས་པའི་མཚན་ཅན་མགོན་ཁྱོད་དགོངས་མཛོད། །ཁྱོད་ནི་དཔག་མེད་
བསྐལ་པའི་སྔོན་ནས། །འགྲོ་བའི་དོན་དུ་སྨོན་ལམ་དཔག་མེད། །ཐུགས་ཀྱི་བཅས་པའི་དམ་བཅའ་བརྟན་པོ། །ད་དུང་གདུལ་བྱའི་དོན་དུ་དགོངས་ཤིག་འཇམ་མགོན་བླ་མའི་ལེགས་བཤད་རིང་ལུགས། །མི་ཉམས་ཕྱོགས་དུས་ཀུན་ཏུ་སྤེལ་ཕྱིར། །
ཐུགས་རྗེའི་འཇུག་པ་ཡོལ་བ་མེད་པས། །བྱམས་པའི་སྤྱན་གྱིས་ཡང་ཡང་གཟིགས་ཤིག་སྟོབས་བཅུ་མི་འཇིགས་བཞི་སོགས་ཡོན་ཏན། །ཐམས་ཅད་མཆད་མེད་པར་མངའ་ཁྱོད། །ཉམ་ཐག་འགྲོ་ལ་ཐུགས་ཀྱིས་དགོངས་ནས། །ཐུགས་རྗེའི་མཐུ་
དཔུང་ཆེས་ཆེར་བསྐྱེད་ཅིག་ཕྱོགས་འདིར་ཁྱོད་ཀྱི་གདུལ་བྱའི་སྐྱེ་བོ། །ད་དུང་མང་དུ་གནས་པས་དེའི་ཕྱིར། །ཐུགས་རྗེའི་འཇུག་པ་ཡོལ་བ་མེད་པས། །ཐུགས་ཀྱི་མཐུ་དཔུང་ལྷག་པར་བསྐྱེད་ཅིག་དཔའ་བོ་མཁའ་འགྲོ་ཆོས་སྐྱོང་སྲུང་མ། །དཀར་ཕྱོགས་
སྐྱོང་བའི་མཐུ་ལྡན་རྣམས་ཀྱིས། །བདག་གི་རེ་བའི་འབྲས་བུ་ཐམས་ཅད། །ཐོགས་མེད་ལྷུན་གྱིས་འགྲུབ་པར་མཛོད་ཅིག། ཅེས་ཁྱབ་བདག་རྡོ་རྗེ་སེམས་དཔའ་བཀའ་དྲིན་མཚུངས་མེད་རྗེ་ངག་དབང་བྱམས་བ་རིན་པོ་ཆེའི་ཐུགས་རྗེ་བསྐུལ་བའི་གསོལ་འདེབས་འདི་ནི་དམ་པ་མཆོག་
དེ་ཆོས་ཀྱི་དབྱིངས་སུ་མན་ལ་སྐབས་ཐུགས་རྗེ་བསྐུལ་བའི་ཕྱིར་རང་ཉིད་ཀྱི་དད་པ་དྲི་མ་མེད་པས་མཚམས་སྦྱར་ཞིང་ཞབས་འབྲིང་པ་རྣམས་ཀྱིས་ཀྱང་བསྐུལ་བ་ལྟར་གང་གི་སློབ་མ་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཐུབ་དབང་རྡོ་རྗེ་འཆང་དང་བློ་བཟང་

[029A]༄༅། །གྲགས། རྩ་བརྒྱུད་བླ་མ་དམག་ཟོར་རྒྱལ་མོ་སོགས། །བླ་མ་ཡི་དམ་ཆོས་སྲུང་རྒྱ་མཚོ་ཡིས། །ཇི་ལྟར་འདོད་པའི་དོན་ཀུན་འགྲུབ་པར་མཛོད། །རྩ་བའི་བླ་མ་བྱམས་པའི་མཚན་ཅན་ཆེ། །ཆོས་ཀྱི་དབྱིངས་སུ་མནལ་བའི་ངང་
ཚུལ་གྱིས། །བདག་ཅག་སེམས་ཀྱི་གདུང་བས་གདུངས་པ་ལ། །ཐུགས་རྗེའི་སྤྱན་གྱིས་དགོངས་པར་མཛད་དུ་གསོལ། །ཞིང་འདིར་ད་དུང་མགོན་ཁྱོད་ཀྱིས་འདུལ་བའི། །དད་ཅན་སྐྱེ་བོ་གྲངས་ལས་འདས་བ་མཆིས། །དེ་ཕྱིར་སླར་ཡང་ཞིང་ཁམས་
འདི་ཉིད་དུ། །སྐུ་ཡི་བཀོད་པ་མྱུར་བར་བསྟན་དུ་གསོལ། །རྒྱལ་བ་གཉིས་པའི་བསྟན་པ་དྲི་མེད་པ། །འགྲོ་བའི་དོན་དུ་ལེགས་པར་སྤེལ་བའི་ཕྱིར། །མཁས་བཙུན་བཟང་པོའི་རོལ་གར་ཟླ་མེད་ཀྱིས། །གྲགས་པའི་གསུང་གསང་འཛིན་བྱེད་རོལ་
གར་སྟོན། །རྒྱལ་ཀུན་བགྲོད་པའི་ལམ་གཅིག་བྱང་ཆུབ་སེམས། །བདུད་རྩིའི་ཆུ་རྒྱུན་ཀུན་ལ་སྦྱིན་པའི་ཕྱིར། །ཕུན་ཚོགས་དཔལ་གྱིས་བརྗིད་པའི་སྤྲུལ་པའི་སྐུ། །བདག་ཅག་རྣམས་ལ་རབ་ཏུ་གསལ་བར་སྟོན། །བླ་མ་ཡི་དམ་དམ་ཅན་ཆོས་སྲུང་
ཀུན༑ ༑ཐུགས་རྗེ་མཐུ་སྟོབས་མཐུ་དཔུང་བསྐྱེད་མཛད་ནས། །དོན་འདི་མི་མཐུན་རྒུད་པ་ལས་རྒྱལ་ཏེ། །རེ་འབྲས་དོན་དང་ལྡན་པའི་བཀྲ་ཤིས་སྩོལ།། ཅེས་་སྐྱབས་མགོན་བླ་མ་རྗེ་བཙུན་རྡོ་རྗེ་འཆང་ངག་དབང་བྱམས་པ་རིན་པོ་ཆེའི་ཐུགས་རྗེ་བསྐུལ་ཞིང་སྤྲུལ་སྐུ་སླར་ཡང་ཕེབས་
པར་གསོལ་བ་འདེབས་པ་འདི་ནི། ་སྐྱབས་མགོན་དེ་ཉིད་ཞི་བའི་དབྱིངས་སུ་མནལ་ཚུལ་བསྟན་སྐབས་སྒྲུབ་བརྒྱུད་ཀྱི་བསྟན་པ་འཛིན་པའི་དགེ་སློང་རི་ཁྲོད་འཛིན་པ་རྣམས་ཀྱིས་བསྐུལ་བ་ལྟར། གང་གི་སློབ་མར་གྱུར་པ་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་དོན་རབ་ཏུ་གྲུབ་པར་གྱུར་

[029B]    ༈    རྣམ་ཀུན་མཆོག་ལྡན་ཡེ་ཤེས་སྒྱུ་མའི་སྐུ། །སྤྲོས་བྲལ་ཞི་བའི་དབྱིངས་ལས་ཉེར་བཞེངས་པ། །ཕྱོགས་བཅུ་དུས་གསུམ་བཞུགས་པའི་རྒྱལ་བ་ཡིས། །བདེ་ཆེན་ཚིག་གིས་དོན་ཀུན་འགྲུབ་པར་མཛོད། །བློ་བཟང་
རྒྱལ་བའི་བསྟན་པའི་རྒྱལ་མཚན་ཆེ། །མི་ནུབ་ཕྱོགས་བཅུར་སྤེལ་བའི་ཐུགས་བསྐྱེད་ཅན། །གང་གི་ཞབས་ཟུང་འཆི་མེད་རྡོ་རྗེ་ཡི། །དབྱིད་དུ་སྨིན་པས་བསྐལ་བརྒྱར་ཞབས་བརྟན་ཤོག་མི་འགྱུར་གཡུང་དྲུང་ཁམས་སུ་གང་གི་སྐུ། །ལེགས་
པར་བསྟན་ནས་དམ་ཆོས་བདུད་རྩིའི་ཆར། །ཆད་པ་མེད་པར་ཕབ་སྟེ་མདོན་མཐོ་དང། །ངེས་པར་ལེགས་པའི་དགའ་སྟོན་སྩལ་དུ་གསོལ། །ཁྱད་པར་བློ་བཟང་བསྟན་པའི་རྒྱལ་མཚན་གྱིས། །མཛད་པ་ཆེ་ཕྲའི་ལས་རྣམས་མཐར་ཕྱིན་ཅིང། །གནམ་བསྐོས་
ལྷ་ཡི་གསུང་གི་སྣང་བ་ལས། །བཞེད་པའི་དོན་ཀུན་ཕུལ་དུ་ཕྱིན་པར་ཤོག་འདི་ཡི་གསུང་ལས་སྐྱེས་པའི་སློབ་མའི་ཚོགས། །ཀུན་ཀྱང་གནས་སྐབས་ཚེ་རིང་ནད་མེད་ཅིང། །མཐར་ཐུག་སངས་རྒྱས་གོ་འཕང་མྱུར་ཐོབ་ནས། །འགྲོ་བ་མ་ལུས་འདྲེན་
པའི་དཔལ་འགྱུར་ཤོག་བླ་མ་མཆོག་དང་བདག་ཅག་སློབ་མའི་ཚོགས། །མ་ལུས་དེང་ནས་མ་འོང་ཚེ་རབས་ཀུན། །སྐྱབས་གསུམ་ཀུན་དངོས་དཔལ་ལྡན་ཡེ་ཤེས་ཞབས། །ཁྱོད་ཀྱིས་འབྲལ་བ་མེད་པར་རྗེས་སུ་ཟུངས། །ཕྱོགས་བཅུའི་རྒྱལ་དང་
རྒྱལ་སྲས་ཡི་དམ་ལྷ། །དཔའ་བོ་མཁའ་འགྲོ་ཐམས་ཅད་ཐུགས་ཀྱི་བཅུད། །གཅིག་ཏུ་འཁྱིལ་བའི་ལེགས་པར་བཤད་པ་ནི། །མ་ལུས་བདག་ཅག་རྣམས་ཀྱིས་འཛིན་པར་ཤོག་རྟེན་འབྲེལ་བསླུ་བ་མེད་པའི་བདེན་པ་དང། །སྐུ་བཞིའི་མདའ་བདག་

[030A]༄༅། །རྣམས་ཀྱི་བྱིན་མཐུ་ལས། །ཇི་ལྟར་སྨོན་པའི་རེ་བ་མ་ལུས་པ། །འབད་མེད་ལྷུན་གྱིས་འགྲུབ་པའི་བཀྲ་ཤིས་ཤོག། ཅེས་འཇམ་དབྱངས་གོང་མ་ཆེན་པོའི་ལུང་ལས་མངོན་པར་མཐོ་ཞིང་གནས་ལྔ་རིག་པའི་པཎྜི་ཏ་ཆེན་པོ་ཕུ་ཡན་ཏཱ་བླ་མ་ཨ་རྐྱ་ཁོ་ཐོག་
ཐུའི་བརྟན་བཞུགས་འདི་ནི་དེ་ཁའི་ཞབས་འབྲིང་བ་དགེ་འདུན་ཆོས་འཕེལ་སོགས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    སྐྱབས་གནས་བསླུ་མེད་མཆོག་གསུམ་བདེན་མཐུ་དང། །དམ་ཅན་ཆོས་ཀྱི་རྒྱལ་
པོའི་འཕྲིན་ལས་ཀྱིས། །བློ་བཟང་གྲགས་པའི་ཡེ་ཤེས་བསྟན་པའི་དབལ། །རབ་ཏུ་དར་ཞིང་རྒྱས་མཛད་ཞབས་བརྟན་ཤོག་ཐོག་མེད་དུས་ནས་ལྷག་བསམ་སྨོན་པའི་མཐུ། །ཆེས་དཀར་བློ་གྲོས་ཟད་མེད་ཆུ་ཤེལ་དབང། །མངོན་པར་འཕགས་
འདི་འགྲོ་བའི་དོན་གྱི་ཕྱིར། །རྟག་ཏུ་བརྟན་ཅིང་འཕྲིན་ལས་རྒྱས་པར་ཤོག་ཆོས་སྲུང་དམ་ཅན་འཕྲིན་ལས་རྒྱ་མཚོ་ཡིས། །དོན་འདིར་བར་དུ་གཅོད་པའི་དགྲ་བགེགས་ཀུན། །སྐད་ཅིག་ཉིད་ལ་ཐལ་བར་བརླག་བྱས་ནས། །མགོན་འདི་རྡོ་རྗེ་ལྟ་
བུར་བརྟན་པར་མཛོད།། ཅེས་ཁྲི་ཆེན་རྡོ་རྗེ་འཆང་ནོ་མོན་ཧན་ངག་དབང་མཆོག་ལྡན་གྱི་སྤྲུལ་སྐུའི་ཡང་སྤྲུལ་ཡེ་ཤེས་བརྟན་བ་རབ་རྒྱས་ཀྱི་བརྟན་བཞུགས་གསོལ་འདེབས་འདི་ནི་རྭ་སྒྲེང་ཕྱག་མཛོད་ཨེར་ཏེ་ནི་དར་ཁན་ཆོས་རྗེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་
ཀྱིས་སྦྱར་བའོ།།    ༈    འདིར་དཔལ་ལྡན་བཀྲ་ཤིས་སྒོ་མང་གི་བརྒྱུད་རིམ་གསོལ་འདེབས་ཀྱི་ཁ་སྐོང་ནི། རྗེ་བཙུན་ངག་ལ་དབང་བའི་མཚན་ཅན་དང། །འཕྲིན་ལས་ལྷུན་གྱིས་གྲུབ་པའི་རིན་པོ་ཆེ། །ལེགས་བྲིས་མཆོག་དང་བློ་གྲོས་རྒྱ་མཚོ་སྟེ། །དཔལ་

[030B] །དོན་གྲུབ་རྒྱ་མཚོ་རྒྱ་མཚོའི་མཚན་ཅན་དང། །ཀུན་དགའ་པན་བདེའི་འོད་ཟེར་འགྱེད་མཛད་པ། །ལེགས་པར་བཤད་པའི་འོད་སྟོང་འགྱེད་མཁས་པའི། །དཔལ་ལྡན་བླ་མ་རྣམས་ལ་གསོལ་བ་འདེབས་
བློ་གྲོས་འོད་ཟེར་འབུམ་གྱིས་འཇམ་པའི་དབྱངས། །ཞལ་གྱི་པདྨོ་རྣམ་པར་བཞད་པའི་དཔལ། །འགྱེད་མཛད་མཁས་དང་གྲུབ་པའི་དབང་ཕྱུག་ཆེ། །ངག་དབང་བརྩོན་འགྲུས་ཞབས་ལ་གསོལ་བ་འདེབས། །བློ་བཟང་ཤེས་རབ་བློ་བཟང་ཕུན་
ཚོགས་དང། །ངག་དབང་མཚན་ཅན་བློ་བཟང་དམ་ཆོས་ཞབས། །བློ་བཟང་ཆོས་གྲགས་སངས་རྒྱས་རྡོ་རྗེ་སྟེ། །དཔལ་ལྡན་བླ་མ་རྣམས་ལ་གསོལ་བ་འདེབས། །རྒྱལ་བའི་བསྟན་པ་བླ་ནས་བླ་ཡི་དཔལ། །གོང་ནས་གོང་དུ་ཡར་ཟླ་ལྟར་འཕེལ་བའི་
བློ་གྲོས་ཆོས་ཚུལ་འཇུག་བ་མི་དམན་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །རྒྱལ་བ་གཉིས་པའི་བསྟན་པ་རིན་པོ་ཆེ། །སྤེལ་ཕྱིར་མགོན་ཁྱོད་དུས་མཐའ་རིང་པོའི་བར། །མི་འགྱུར་བརྟན་པར་བཞུགས་ནས་གདུལ་བྱ་ལ། །ཐེག་
མཆོག་དམ་ཆོས་བདུད་རྩིའི་ཆར་ཆེན་ཕོབ། །སྐྱེ་བ་ཀུན་ཏུ་སོགས་དཀྱུས་ལ་འཇུག། ཅེས་དཔལ་ལྡན་མཁས་པའི་རིན་ཆེན་འབྱུང་བའི་ཆུ་གཏེར་ཆེན་པོ་བཀྲ་ཤིས་སྒོ་མང་གི་བླ་བརྒྱུད་ཁ་སྐོང་བླ་མ་ཁྲི་བའི་བརྟན་གཞུགས་དང་བཅས་པ་འདི་ནི། སྒོ་མང་བླ་གྲྭ་ཐུན་མོང་ནས་བསྐུལ་བ་ལྟར་་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   བློ་གྲོས་ཤེས་བྱའི་ནམ་མཁའི་ཕ་ཡི་མཐའ། །བརྒལ་བའི་འཕགས་པའི་ཡེ་ཤེས་གཟི་བྱིན་གྱིས། །བདུད་དབུང་ཀུན་ལ་འཇིགས་མེད་དཔལ་ལྡན་པའི། །མགོན་

[031A]༄༅། །བོ་ཁྱོད་ནི་བསྐལ་བརྒྱར་ཞབས་བརྟན་ཤོག་ཚེ་དཔག་མེད་མགོན་ཡིད་བཞིན་འཁོར་ལོ་དང། །རྣམ་པར་རྒྱལ་མ་ལ་སོགས་ཆོས་སྐྱོང་བའི། །ལྷ་དང་བསྟན་སྲུང་རྣམས་ཀྱིས་བདག་ཅག་གི་རེ་བ་འབད་མེད་ལྷུན་གྱིས་འགྲུབ་
པར་མཛོད། །ཕྱོགས་བཅུའི་རབ་འབྱམས་ཞིང་གི་རྒྱལ་བ་དང། །རྒྱལ་སྲས་གངྒཱའི་ཀླུང་གི་བྱེ་མ་སྙེད། །དེ་སྙེད་བདེན་པའི་མཐུ་ལས་མགོན་པོ་འདི། །བསྐལ་པ་བགྲང་ཡས་བར་དུ་ཞབས་བརྟན་ཤོག་མགོན་པོ་འདི་ཡིས་རྒྱལ་བའི་གསུང་
རབ་ཀྱི། །ཚིག་དོན་གསང་བའི་ཆོས་ཚུལ་ཀུན་བཟུངས་ཏེ། །ཕན་དང་བདེ་བ་ཀུན་གྱི་གཞིར་གྱུར་པའི། །དམ་ཆོས་སྒྲ་དབྱངས་ཆད་མེད་སྒྲོག་བར་ཤོག་ཕྱོགས་དུས་ཀུན་ན་ཇི་སྙེད་བཀྲ་ཤིས་པ། །དེ་སྙེད་མཐུ་ཡི་དེང་འདིར་བདག་ཅག་ཀུན། །བདེ་
ལེགས་ཕུན་སུམ་ཚོགས་པས་ཁྱབ་གྱུར་ཏེ། །བསམ་པ་ཐམས་ཅད་ཆོས་བཞིན་འགྲུབ་པར་ཤོག། ཅེས་འཕགས་པ་ཡེ་ཤེས་འཇིགས་མེད་དཔལ་ལྡན་བསྟན་པའི་མགོན་པོའི་ཞབས་བརྟན་འདི་ནི་ཞི་བ་ལྷ་སྤྲུལ་སྐུས་བསྐུལ་བ་ལྟར། ་ཤཱཀྱའི་དགེ་སློང་བློ་བཟང་དཔལ་ལྡན་
ཡེ་ཤེས་ཀྱིས་སྦྱར་བའོ།།    ༈    །འཆི་མེད་བདུད་རྩིའི་བཅུད་བཟང་འཛག་པ་ཡི། །ཡེ་ཤེས་རང་བཞིན་འོད་འབར་ཀ་ལ་ཤ་མཉམ་གཞག་སྟེང་ན་འཛིན་པའི་ཚེ་དཔག་མེད། །གང་དེས་འཆི་མེད་བདེན་ཆེན་
ཆར་དུ་ཕོབ། །བློ་བཟང་བསྟན་པའི་པད་ཚལ་ཤར་གྱི་ཕྱོགས། །རྒྱས་བྱེད་ཉི་མ་གསར་པ་ཁྱོད་ཉིད་ནི། །འཇམ་མགོན་བླ་མའི་རིང་ལུགས་སྦེལ་བའི་ཕྱིར། །སྲིད་མཐའི་པར་དུ་བརྟན་པར་བཞུགས་སུ་གསོལ། །འཛམ་གླིང་མང་པོས་བཀུར་བ་

[031B] །ལྷ་ཡི་བཀའ་རྟགས་གསེར་གྱི་འཁོར་ལོ་ཡིས། །རང་གི་ཆོས་ཀྱི་སྲིད་ལ་དབང་བསྐུར་བ། །མི་ནུབ་རྡོ་རྗེ་ལྟ་བུར་བརྟན་གྱུར་ཅིག་གང་དེས་བསྟེན་པའི་ཆོས་སྐྱོང་སྲུང་མའི་ཚོགས། །ཀུན་དང་ཁྱད་པར་འདོད་ཁམས་དབང་ཕྱུག་
མས༑ ༑མགོན་པོ་འདི་ཡི་བཞེད་དོན་མ་ལུས་པ། །འབད་མེད་ལྷུན་གྱིས་འགྲུབ་པའི་འཕྲིན་ལས་མཛོད། །ནམ་མཁའི་ཁམས་ཀུན་ཁྱབ་པའི་སངས་རྒྱས་དང། །བྱང་ཆུབ་སེམས་དཔའ་དཔའ་བོ་མཁའ་འགྲོ་ཡིས། །ཇི་ལྟར་འདོད་པའི་དོན་རྣམས་མ་
ལུས་པ། །འབད་པ་མེད་པར་ལྷུན་གྱིས་འགྲུབ་པར་མཛོད།། ཅེས་བ་འདི་ནི་བསྟན་པའི་གསལ་བྱེད་ཨུ་ཧུའི་ཆེན་ཞི་དགའ་ལྡན་ཤི་རལ་ཐུ་བློ་བཟང་བསྟན་པའི་ཉི་མའི་ཞབས་བརྟན་གསོལ་འདེབས་སུ་ཨེར་ཏེ་ནི་ཁོ་ཐོག་ཐུ་བློ་བཟང་བསྟན་འཛིན་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དབལ་
ལྡན་ཡེ་ཤེས་ཀྱིས་སྦྱར་བའོ།།    ༈    སྲིད་གསུམ་འོད་ཟེར་སྟོང་ལྡན་དྲག་པོའི་སྐུ། །ནམ་མཁའི་དུས་ཀྱི་མེ་ལྕེས་དཀྲིས་པ་ཡི། །མཁའ་འགྲོའི་བདག་བོ་ཧེ་རུ་ཀ་དཔལ་གྱིས། །ཤིས་བའི་ཆར་ཆེན་ཕབ་པར་མཛད་དུ་གསོལ། །བློ་བཟང་
ཆོས་ཚུལ་ལེགས་བཤད་མ་ལུས་པ། །ཀུན་ལ་སྦྱིན་པའི་དཔལ་གྱི་ཡོན་ཏན་ཅན། །གང་གི་ཞབས་ཟུང་མི་འགྱུར་གཡུང་དྲུང་དང། །རྡོ་རྗེ་ལྟ་བུར་བརྟན་པར་བཞུགས་སུ་གསོལ། །ཐེག་པ་ཆེན་པོའི་ཆོས་ཀྱི་སྒྲ་དབྱངས་ཆེ། །འཇིག་རྟེན་ཀུན་གྱི་རྣ་བར་
སྙན་པའི་གཏམ། །ཀུན་ལ་ཆད་པ་མེད་པར་སྒྲོག་པའི་ཕྱིར། །ཚེ་མཐའ་ཡས་བའི་ངོ་བོར་རྟག་བཞུགས་གསོལ། །སྟོབས་དང་མི་འཇིགས་བཞི་ཡི་བདག་ཉིད་ཅན། །མགོན་པོ་ཚེ་མཐའ་ཡས་པའི་བྱིན་རླབས་ཀྱིས། །མགོན་པོ་འདི་ཡི་སྐུ་ཚེ་བསྐལ་པའི་

[032A]༄༅། །མཐར། །བརྟན་པར་འགྱུར་པའི་བྱིན་ཆེན་བླ་མེད་སྩོལ། །ཆོས་ཀྱི་རྒྱལ་པོ་དྲེགས་པ་ལྕམ་སྲིང་གིས། །འདི་ཡི་སྐུ་ཚེའི་བར་གཅོད་ཀུན་ཞི་ནས། །ཐུགས་ཀྱི་བཞེད་དོན་ཐམས་ཅད་གེགས་མེད་པར། །ལེགས་པར་འགྲུབ་
པའི་འཕྲིན་ལས་དམ་པ་མཛོད། ཅེས་ཕུ་བོ་ཨེར་ཏེ་ནི་ནོ་ཡོན་མཁན་པོ་བློ་བཟང་སྦྱིན་པའི་བརྟན་བཞུགས་འདི་ལྟ་བུ་ཞིག་དགོས་ཞེས་དགེ་སྐོས་བཀའ་བཅུ་དགེ་འདུན་ནོར་བུས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བློ་བཟང་
རྒྱལ་བའི་ལེགས་བཤད་ཡོན་ཏན་ཀུན། །འགྲོ་ལ་བརྩེ་བས་འདོམས་པའི་རྒྱལ་མཚན་ཅན། །ཆོས་ཀྱི་གནས་ལུགས་ཀུན་ལ་མཁས་གྱུར་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། ཞེས་པ་འདི་ནི་ཤར་རྩེ་ཞལ་སྔ་ནས་ཡོན་ཏན་
རྒྱལ་མཚན་གྱི་མཚན་བསྟོང་བླ་བརྒྱུད་གྲས་སུ་བཅུག་ཆོག་པ་ཞིག་དགོས་ཞེས་གྲྭ་ཚང་རྒན་པོ་བ་བུ་ཆོས་ལས་ཚན་བ་བཅས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གང་བློ་ཡོན་ཏན་འོད་ཟེར་བྱེ་བ་
སྟོང༑ ༑བཟང་པོའི་གཞིར་འཁོད་གདུལ་བྱའི་སྐྱེ་བོ་ལ། །ལེགས་པར་འགྱེད་མཛད་བསྐལ་བཟང་རྒྱ་མཚོའི་སྡེ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །བློ་བཟང་དཔལ་དང་ལྡན་པའི་མཐུ་སྟོབས་ཀྱིས། །ཉོན་མོངས་རྩད་ནས་
འབྱིན་པའི་ཡེ་ཤེས་ཆེ། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ།། ཞེས་པ་དང་དཔལ་མགོན་སྡེ་ལྔའི་དམ་བསྒྲགས་སྐབས། བསླུ་མེད་སྐྱབས་མཆོག་བློ་བཟང་ཡེ་ཤེས་དང། །རྗེ་བཙུན་བློ་བཟང་དཔལ་

[032B] ཞེས་བྱ་བ་འདི་ནི་དབེན་དགོན་འདུས་སྡེའི་ཞལ་འདོན་གྲས་སུ་བཅུག་ཆོག་བ་ཞིག་དགོས་ཞེས་རྡོ་རྗེ་སློབ་དཔོན་སོགས་ནས་བསྐུལ་མ་མཛད་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཆོས་ཉིད་སེམས་ཀྱི་ཐིག་ལེ་རྡུལ་
བྲལ་བ། །སེམས་ཅན་མ་ལུས་སྐྱེད་བྱེད་བདེ་བ་ཆེ། །བཀྲ་ཤིས་གང་གི་བདེན་པའི་བྱིན་ཆེན་པོ། །ཕྱོགས་དུས་ཉིན་མཚན་ཀུན་ཏུ་ཆར་ཆེན་བསྙིལ། །སོག་ཡུལ་སྐྱེ་བོ་བྱེ་བ་ཕྲག་སྙེད་ཀྱི། །ཁམས་དང་བསམ་པ་མོས་བློ་ཇི་ལྟ་བར། །ཆོས་ཀྱི་རོལ་གར་
བསྒྱུར་བའི་པཎྜི་ཏ། །སྐུ་ཚེའི་རྒྱལ་མཚན་སྲིད་མཐར་བརྟན་གྱུར་ཅིག་མཉམ་མེད་ཤཱཀྱའི་རྒྱལ་པོའི་སྦྱིན་པའི་བདག་དགའ་བའི་དཔལ་དང་བསྐལ་བཟང་གྲུབ་པའི་ཞབས། །གསོལ་བ་འདེབས་སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་
ཆར་ཆེན་ཕབ་ཏུ་གསོལ། །པཎྜི་ཏ་མཆོག་ཤིང་སྟན་གྲུབ་པ་དང། །མུ་སྟེགས་ཚར་གཅོད་དབུས་འགྱུར་པཎྜི་ཏ། །གསོལ་བ་འདེབས་སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་ཆར་ཆེན་ཕབ་ཏུ་གསོལ། །གྲུབ་པའི་དབང་ཕྱུག་ཤྲའི་ཛྙཱ་ན་དང། །
ཆོས་ཀྱི་མིང་ཅན་ཆོས་ཀྱི་བློན་པོ་ཆེ། །གསོལ་བ་འདེབས་སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་ཆར་ཆེན་ཕབ་ཏུ་གསོལ། །ཆོས་བློན་ཀླུ་ཡི་རྒྱལ་མཚན་ཞེས་བྱ་དང། །ཐུགས་རྗེའི་དཔལ་མཆོག་བརྡ་སྤྲོད་སྨྲ་བའི་ཕུལ། །གསོལ་བ་འདེབས་
སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་ཆར་ཆེན་ཕབ་ཏུ་གསོལ། །ཆོས་ཀྱི་རྒྱལ་པོ་བློ་བཟང་གྲགས་པ་ཡི། །སྲས་གྱུར་ཕྱོགས་ལས་རྒྱལ་དང་བློ་གྲོས་མཚན། །གསོལ་བ་འདེབས་སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་ཆར་ཆེན་

[033A]༄༅། །ཕབ་ཏུ་གསོལ། །ལེགས་ཚོགས་ལྷུན་གྱིས་གྲུབ་དང་གཞན་དག་ལ། །ཕན་བདེ་སྒྲུབ་མཛད་རྣམ་པར་རྒྱལ་བའི་དཔལ། །གསོལ་བ་འདེབས་སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་ཆར་ཆེན་ཕབ་ཏུ་གསོལ། །
བློ་བཟང་དབང་ཆེན་ཡེ་ཤེས་དཔལ་འབར་བའི། །གྲགས་སྙན་སྲིད་པའི་ཁོངས་ལས་བརྒལ་གྱུར་ལ། །གསོལ་བ་འདེབས་སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་ཆར་ཆེན་ཕབ་ཏུ་གསོལ། །ཚེ་དང་ཡེ་ཤེས་གཅིག་ཏུ་འཁྱིལ་བའི་བཅུད་
དོག་པོར་གནས་པའི་ཀ་ལ་ཤ་ཡི་བྱིན། །མགོན་འདིའི་ཐུགས་ཀྱི་སྣོད་དུ་ཚེ་མཐའ་ཡས། །འཁོར་དང་བཅས་པས་སྩོལ་བའི་དགའ་སྟོན་བྱིན། །དེ་ཡི་མཐུ་ལས་ཁྱོད་ཀྱི་ཞབས་བད་ཟུང། །སྲིད་བ་ཇི་སྲིད་མི་བ་གྱུར་རྡོ་རྗེའི་ཁམས། །རང་བཞིན་སྙིང་པོར་བརྟན་ཅིང་བདག་ཅག་ལ། །ཕན་བདེའི་དཔལ་འབྱོར་བླ་ན་མེད་པ་སྩོལ། །བུ་སློབ་ཡོན་གྱི་བདག་པོ་བདག་ཅག་ཀྱང། །གནས་སྐབས་མི་འདོད་ཉེར་འཆོ་ཀུན་ཞི་ཞིང། །མཐར་ཐུག་ཁྱོད་ཀྱི་གསུང་ལས་སངས་རྒྱས་ཀྱི། །གོ་འཕང་བླ་ན་མེད་པ་ཐོབ་
བར་ཤོག། ཅེས་ཁལ་ཁ་ཨེར་ཏེ་ནི་པཎྜི་ཏ་ནོ་མོན་ཧན་བློ་བཟང་དབང་ཆེན་དཔལ་འབར་གྱི་འཁྲུངས་རབས་ཕྱོགས་གཅིག་ཏུ་བསྒྲིགས་པ་ལ་གསོལ་བ་འདེབས་པ་དོན་གཉིས་ལྷུན་གྲུབ་ཅེས་བྱ་བ་འདི་ནི་ཁལ་ཁའི་ཅང་ཅུན་ཆིང་དབང་བདེ་ཆེན་སྐྱབས་ཀྱི་སྲས་བཞི་བ་ལྷ་བཙུན་ཨེར་ཏེ་ནི་པཎྜི་ཏ་བློ་བཟང་རྡོ་
རྗེས་བསྐུལ་བ་བཞིན་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈    བྲིས་ཐང་དང་པོའི་དབུས་སུ་རིན་པོ་ཆེའི་ཁྲི་ཁྲིའུ་ཤིང་གི་གཟུགས་ལ་བཟང་པོའི་འདུག་སྟངས་ཀྱིས་འཁོད་པའི་

[033B] ལུས་ལ་རས་དཀར་པོའི་གོས་ཕུ་ཐུང་ཅན་གྱོན་པ་རས་ཀྱི་རྡུལ་གཟན་གྱིས་དཀྲིས་པ། འཁོར་བྲམ་ཟེ་དང་ཁྱིམ་བདག་གི་ཚོགས་ཀྱིས་བསྐོར་བ་སྟེང་གི་དབུས་སུ་་བླ་མ་རྒྱལ་བ་ཤཱཀྱ་ཐུབ་པ་
དེའི་གཡས་ཕྱོགས་སུ་བྲམ་ཟེ་རང་གི་ལྷ་ཉི་མ་དམར་པོ་ལྷའི་བུའི་ཆ་བྱད་ཅན་རྟ་མཆོག་བདུན་ལ་ཞོན་པ། ལག་པ་གཉིས་ཀྱིས་པདྨ་འཛིན་པ། ཐུབ་པའི་དབར་པོའི་གཡོན་ཕྱོགས་སུ་བྲམ་ཟེ་རང་ཉིད་ཀྱི་བླ་མ་དྲང་སྲོང་མེས་སྦྱིན་ཨ་ཙྲྱའི་ཆ་བྱད་ཅན། ཐང་
ཁའི་གཤམ་དུ་བྲམ་ཟེའི་ཁྱིམ་བསྲུང་བའི་ལྷ་གནོད་སྦྱིན་ལྡས་རྩེན་ཡོངས་གྲགས་ལྟར་འབྲི།    ༈   
དང་སྟེང་གི་དབུས་སུ་་མཉམ་མེད་ཐུབ་པའི་དབང་པོ་གཡས་ཕྱོགས་སུ་དགེ་སློང་གི་བླ་མ་འཕགས་པ་རབ་འབྱོར། གཡོན་ཕྱོགས་སུ་དགེ་སློང་གི་ལྷ་ཡུམ་ཤེས་རབ་ཀྱི་ཕ་རོལ་ཏུ་ཕྱིན་མ། ཐང་ཁའི་འོག་ཕྱོགས་སུ་ཆོས་སྐྱོང་རྒྱལ་པོ་ཆེན་པོ་བཞི་དང་
དགེ་སློང་གི་མདུན་དུ་ཉེ་གནས་དགེ་ཚུལ་གཞོན་ནུ་ཞིག་འབྲི།    ༈    གཡོན་ན་རིལ་
བ་སྤྱི་བླུགས་ཐོགས་པ་འཁོར་བྲམ་ཟེའི་ཚོགས་ཀྱིས་བསྐོར་བ་མདུན་དུ་མུ་སྟེགས་རྣམས་རྩོད་པ་འཕམ་སྟེ་འགྱེལ་པའི་ཚུལ་དང། སྟེང་གི་དབུས་སུ་བྲམ་ཟེའི་བླ་མ་དཔལ་མགོན་འཕགས་པ་ཀླུ་སྒྲུབ། གཡས་ཕྱོགས་སུ་བྲམ་ཟེའི་ལྷ་གཤིན་རྗེ་དགྲ་

[034A]༄༅། །ནག་གཡོན་ཕྱོགས་སུ་བྲམ་ཟེའི་ལྷ་སྤྱན་རས་གཟིགས་ཕྱག་བཞི་པ། །འོག་གི་ཕྱོགས་སུ་ཆོས་སྐྱོང་རྣམ་ཐོས་སྲས་རྣམས་འབྲི།    ༈   
རྣམས་འཕམ་པའི་ཚུལ་རབ་བྱུང་གི་ཆ་བྱད་ཅན་ལྭ་པ་སེར་པོའི་གོས་གྱོན་པ་ལངས་ནས་བགྲོ་གླེང་བྱེད་པའི་ཚུལ། སྟེང་གི་དབུས་སུ་པཎྜི་ཏའི་བླ་མ་གྲུབ་ཆེན་ནག་པོ་སྤྱོད་པ་རས་ཀྱི་ཨ་ངྐ་རྐ་གྱོན་ཅིང་རུས་པའི་རྒྱན་གྱིས་བརྒྱན་པ་ཌཱ་མ་རུ་དང་གདུགས་ཀྱི་
ཚོགས་འཕྲོ་བ་སྲིན་མོ་ལ་ཞོན་པ་ཕྱག་གཡས་ན་ཅང་ཏེའུ་དང། གཡོན་ཐོད་པ་དང་བཅས་པའི་ཁ་ཊཱཾ་ག་འཛིན་པ་གཟི་བརྗིད་ཤིན་ཏུ་ཆེ་བ་དང་དེའི་གཡས་སུ་པཎྜི་ཏའི་ལྷ་དཔལ་འཁོར་ལོ་བདེ་མཆོག་གཡོན་ཕྱོགས་སུ་རྟ་མགྲིན་ཡང་གསང། པཎྜི་
ཏའི་དབུང་པ་གཡས་པའི་སྟེང་གི་ཐད་དུ་ལ་མོ་ཆོས་སྐྱོད་བྱ་ངང་བ་ལ་ཞོན་པ། ཐང་ཁའི་འོག་ཕྱོགས་སུ་ཆོས་སྐྱོང་གནོད་སྦྱིན་འབྲོག་གནས་རྣམས་འབྲི།    ༈   
རུས་པའི་རྒྱན་གྱིས་བརྒྱན་པ་རས་ཀྱི་ཨངྐ་རྐ་གྱོན་པ། ཕྱག་གཉིས་མཉམ་གཞག་གི་སྟེང་ན་ཆང་གིས་གང་བའི་ཀ་པཱ་ལ་བསྣམས་པ་འཁོར་བུད་མེད་ཀྱི་ཚོགས་ཀྱིས་བསྐོར་བ། སྟེང་གི་དབུས་སུ་སློབ་དཔོན་སངས་རྒྱས་གསང་བ་པཎྜི་ཏའི་ཆ་བྱད་
ཅན༑ དེའི་གཡས་ཕྱོགས་སུ་གྲུབ་ཆེན་གྱི་ལྷ་གསང་འདུས་འཇམ་པའི་རྡོ་རྗེ། གཡོན་ཕྱོགས་སུ་གྲུབ་ཆེན་གྱི་ལྷ་དཔལ་འཁོར་ལོ་སྔོམ་པ། འོག་གི་ཕྱོགས་སུ་ཆོས་སྐྱོང་ཞལ་བཞི་པ་རྣམས་འབྲི།    ༈   

[034B] སྟེང་གི་ཕྱོགས་སུ་བླ་མ་ཆོས་རྒྱལ་སྲོངད་བཙན་སྒམ་པོ། དེའི་གཡས་ཕྱོགས་་བློན་པོའི་ལྷ་རྟ་མགྲིན་ཡང་གསང། གཡོན་ཕྱོགས་སུ་འཕགས་
པ་སྤྱན་རས་གཟིགས་བཅུ་གཅིག་ཞལ། འོག་ཕྱོགས་སུ་ཆོས་སྐྱོང་ལ་མོ་ཆོས་སྐྱོང་བ་སེ་ཁྲབ་ཅན་རྣམས་འབྲི།    ༈    སྟེང་དུ་བླ་
མ་སློབ་དཔོན་པདྨ་སམྦྷ་ཝ། དེའི་གཡས་ཕྱོགས་སུ་བློན་པོའི་ལྷ་རྟ་མགྲིན་ཡང་གསང། གཡོན་ཕྱོགས་སུ་ཐུགས་རྗེ་ཆེན་པོ་ཁ་སརྤཱ་ཎི། འོག་ཕྱོགས་སུ་ཆོས་སྐྱོང་གནོད་སྦྱིན་རྩི་དམར་བ་རྣམས་འབྲི།    ༈   
ལོ་ཙྪ་ཝ་ཐུགས་རྗེ་དཔལ་རབ་བྱུང་གཞོན་ནུའི་ཆ་བྱད་ཅན་ཕྱག་གཉིས་ཀྱིས་ལྕགས་སྙུག་དང་ས་གཞོང་ཐོགས་ཏེ་སྒྲ་སྒྲུབ་པའི་ཚུལ་འཁོར་རབ་བྱུང་གི་ཚོགས་ཀྱིས་བསྐོར་བ། སྟེང་གི་དབུས་སུ་ལོ་ཙྪ་བའི་བླ་མ་བཻ་རོ་ཙ་ཎ་དགེ་སློང་བགྲེས་པོའི་ཆ་བྱད་ཅན་ཕྱག་གཉིས་
མཉམ་གཞག་མཛད་པ། དེའི་གཡས་ཕྱོགས་སུ་ལོཙྪ་བའི་ལྷ་རྟ་མགྲིན་ཁམས་གསུམ་ཟིལ་གནོན། གཡོན་དུ་སྦྱན་རས་གཟིགས་སེདྒེ་སྒྲ། འོག་གི་ཕྱོགས་སུ་ཆོས་སྐྱོང་ཐུགས་ཀྱི་རྒྱལ་པོ་རྣམས་འབྲི།    ༈   
བཀོད་ལྟར་འབྲི།    ༈    སྟེང་གི་དབུས་སུ་དགེ་སློང་གི་བླ་མ་པཎ་ཆེན་དགེ་

[035A]༄༅། །འདུན་གྲུབ་པ་དཔལ་བཟང་པོ་ཆོས་འཆད་མཉམ་གཞག་ཅན་པཎ་ཞྭ་སེར་པོ་གསོལ་བ། དེའི་གཡས་ཕྱོགས་སུ་དགེ་སློང་གི་ཡི་དམ་རྡོ་རྗེ་འཇིགས་བྱེད། གཡོན་ཕྱོགས་སུ་ཕྱག་ན་རྡོ་རྗེ། འོག་གི་ཕྱོགས་སུ་ཇོ་བོ་ནེ་སེར་བ་རྣམས་འབྲི་
   ༈    སྟེང་གི་དབུས་སུ་བླ་མ་པཎ་ཆེན་བློ་བཟང་ཆོས་ཀྱི་རྒྱལ་མཚན། གཡས་ཕྱོགས་
སུ་རྟ་མགྲིན་ཡང་གསང། གཡོན་ཕྱོགས་སུ་རྟ་མགྲིན་གསང་སྒྲུབ། འོག་ཕྱོགས་སུ་ཆོས་སྐྱོང་ལྕམ་སྲིད་འབྲི་ཞིང། ལེགས་པ་རྒྱལ་མཚན་དང་སྐྱེ་འཕྲེང་བཅུ་པ་དང་ད་ལྟར་གྱི་དུས་རྣམས་ལ་མོ་ཆོས་སྐྱོད་ཆེན་པོའི་ལྗགས་བཀོད་ལྟར་འབྲི་ཞིང་
ལེགས་ཚོགས་ལྷུན་གྲུབ་བམ་ལེགས་པ་དོན་གྲུབ་ཅེས་པ་འདི་ཆོས་སྐྱོད་ཆེན་པོའི་ལུང་གི་དོན་ལྟར་ལེགས་པ་དོན་གྲུབ་ཡིན་ན། གྲུབ་ཆེན་དཔལ་འབྲས་རྡོ་རྗེ་དང་མཁས་གྲུབ་གཞོན་ནུ་ཟླ་བ་དང་ཚྭ་ཁོ་དབོན་པོ་ངག་དབང་གྲགས་པ་དང་ཀེའུ་ཡེ་ཤེས་
འབྱུང་གནས་དང། ཟླ་བ་རྒྱལ་མཚན་ལ་སོགས་པ་རྣམས་ཀྱང་འཁྲུངས་རབས་ཀྱི་གྲས་སུ་འོད་དགོས་པ་འདྲ་ཞིང་དེ་ལྟར་ན་ཤམྦྷ་ལའི་ཡུལ་གྱི་རིགས་ལྡན་གྱི་རྒྱལ་པོ་རྣམ་ག་ནོན་འང་ཀུན་མཁྱེན་ལེགས་པ་དོན་གྲུབ་ཀྱི་སྐུའི་སྐྱེ་བར་གྲགས་པས་
ད་དུང་རྒྱུ་མཚན་རྣམས་ལ་མོ་ཆོས་སྐྱོང་ལ་ཞུས་ནས་གསང་བ་བསམ་གྱིས་མི་ཁྱབ་པ་རྣམས་དབྱོད་པ་གལ་ཆེ། ཞེས་པ་འདི་ནི་ཁལ་ཁ་ཨེར་ཏེ་ནི་པཎྜི་ཏ་དབང་ཆེན་ནོ་མོན་ཁང་བློ་བཟང་དཔལ་འབར་གྱི་འཁྲུངས་རབས་འབྲི་ཚུལ་འདི་ལྟ་བུ་ཞིག་དགོས་ཞེས་གཡས་རུ་གྲྭ་ཚང་གི་བླ་མ་

[035B] དགེ་སྐོས་ཡེ་ཤེས་བཀྲ་ཤིས། དགེ་སློང་བློ་བཟང་འོད་སྟོང་སོགས་གྲྭ་རིགས་རྣམས་ནས་བསྐུལ་བ་ལྟར། སྔོན་དུ་ལྟ་ཆེན་ཚངས་པ་དུང་ཐོད་ཅན་གྱིས་སྩལ་བའི་བྲིས་ཐང་འབྲི་ཚུལ་ལ་གཞི་བྱས་ཡིག་རྙིང་འགའ་ཞིག་ལའང་བརྟགས་ཏེ་་ཤཱཀྱའི་དགེ་སློང་བློ་བཟང་
དཔལ་ལྡན་ཡེ་ཤེས་ཀྱིས་བྲིས་པ་ད་དུང་ལྷ་དང་བླ་མ་རྣམས་ལ་དྲིས་ཏེ་ཞིབ་ཏུ་དཔྱད་པར་བྱའོ།།    ༈    །འབད་པ་མེད་པར་ལྷུན་གྱིས་འགྲུབ་པའི་ཕྱིར། །ཡད་སྲིད་སྤྲུལ་པའི་རོལ་གར་དུས་མྱུར་བར། །གསལ་བར་འགྱུར་
བའི་དགའ་སྟོན་ཅིར་ཡང་སྩོལ། །སརྦ་མངྒ་ལཾ།། ཞེས་པ་འདི་ནི་ཉི་ཐང་སྐུ་སྐྱེ་ངག་དབང་གཞོན་ནུའི་ཡང་སྲིད་མྱུར་འབྱོན་གྱི་གསོལ་འདེབས་སུ་དགོས་ཞེས་ཐོན་བསོད་ནམས་རྡོ་རྗེས་བསྐུལ་བ་ལྟང་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བདེ་
ཆེན་ཡེ་ཤེས་རོལ་པ་སྣ་ཚོགས་པ། །འགྲོ་བའི་དོན་དུ་གཟུགས་སྐུའི་སྒྱུ་འཕྲུལ་གར། །སྟོན་མཛད་བླ་མ་ཡི་དམ་ཆོས་བསྲུང་ཀུན། །ཚེ་མཐའ་ཡས་པའི་བྱིན་ཆེན་དེང་འདིར་ཕོབ། །བློ་བཟང་ཕྱོགས་དུས་ཀུན་ལས་རྣམ་རྒྱལ་བ། །གང་འདིའི་སྐུ་
ཚེའི་རྒྱལ་མཚན་རབ་བརྟན་ཅིང། །ཆོས་དང་སྲིད་ཀྱི་མཛད་པ་འཕྲིན་ལས་ཀུན། །ཡར་ངོའི་ཟླ་ལྟར་འཕེལ་ཞིང་རྒྱས་པར་ཤོག་ཆོས་དང་ཆོས་ཀྱི་སྲིད་ལ་དབང་བསྒྱུར་བའི། །ཆོས་བསྲུང་དམ་ཅན་རྒྱ་མཚོའི་ཚོགས་རྣམས་ཀྱིས། །རེ་འདོད་འདི་ཉིད་
བར་ཆད་དང་བྲལ་ཏེ། །ལེགས་པར་འགྲུབ་པའི་སྟོང་གྲོགས་གཉན་པོ་མཛོད། །བདག་ཀྱང་སྐྱེ་བ་ཀུན་ཏུ་མགོན་ཁྱོད་ཀྱིས། །རྗེས་སུ་བཟུངས་ནས་ཐེག་པ་ཆེན་པོའི་ཆོས། །བཀའ་བཞིན་ཉམས་སུ་བླངས་ནས་སངས་རྒྱས་ཀྱི། །གོ་འཕང་དམ་པ་

[036A]༄༅། །མྱུར་དུ་ཐོབ་པར་ཤོག་དེ་བཞིན་གཤེགས་དང་དཔའ་བོ་མཁའ་འགྲོ་དང། །བྱང་ཆུབ་སེམས་དཔའ་ཉན་ཐོས་ཆོས་སྐྱོང་ཚོགས། །ཀུན་གྱིས་བཀྲ་ཤིས་བདེན་ཆེན་ལེགས་ཕབ་སྟེ། །ཇི་ལྟར་སྨོན་པའི་དོན་ཀུན་འགྲུབ་པར་
མཛོད།། ཅེས་པ་འདི་ནི་གུ་ཤྲི་ཆོས་རྗེ་བློ་བཟང་རྣམ་རྒྱལ་གྱི་བརྟན་བཞུགས་གསོལ་འདེབས་འདི་ལྟ་བུ་ཞིག་དགོས་ཞེས་སྦི་ལིག་ཐུ་ཐོ་ཡོན་བློ་བཟང་བཤད་སྒྲུབ་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དམ་ཆོས་སྨྲ་བའི་སྤོབས་
པ་ཐོགས་མེད་ཅན། །ཡེ་ཤེས་བསྟན་པའི་སྒྲོན་མེ་དམ་པ་གང། །སླར་ཡང་ཐུབ་བསྟན་ཞིང་འདིར་སྤེལ་བའི་ཕྱིར། །སྤྲུལ་པའི་རོལ་གར་གསལ་བར་བསྟན་དུ་གསོལ། །དཀོན་མཆོག་གསུམ་དང་ཡི་དམ་ལྷ་ཚོགས་དང། །ཆོས་སྐྱོང་སྲུང་མ་དཔའ་
བོ་མཁའ་འགྲོའི་ཚོགས། །ཀུན་གྱིས་བདག་གི་རེ་བའི་འབྲས་བུ་འདི། །དོན་དང་ལྡན་པའི་བདེན་ཆེན་སྩལ་དུ་གསོལ། །སླར་ཡང་ཞིང་འདིར་གསལ་བའི་སྤྲུལ་སྐུ་ཡི། །གང་དེས་ཇི་བཞིན་སེམས་ཅན་ཐམས་ཅད་ལ། །དུས་གནས་ཀུན་ཏུ་སྨན་
བའི་ཆོས་ཀྱི་ཆར། །རྒྱུན་མི་འཆད་པར་འབབ་པའི་དགེ་ལེགས་ཤོག་ཕྱག་དྲུག་ཆོས་ཀྱི་རྒྱལ་པོ་དམག་ཟོར་མ། །ལྷ་ཆེན་དྲག་པོ་ཞལ་བཞི་བེཀྩེ་སོགས། །མཐུ་ལྡན་ཆོས་སྐྱོང་སྲུང་མ་རྣམས་ཀྱིས་ཀྱང། །རེ་འབྲས་ཡིད་བཞིན་འགྲུབ་པའི་འཕྲིན་ལས་
མཛོད། །ཆོས་ཉིད་བདེན་པ་ཆེན་པོའི་བཀྲ་ཤིས་ཀྱི། །བསླུ་བ་མེད་པའི་བཀྲ་ཤིས་དམ་པ་དེས། །ཕྱོགས་དང་དུས་དང་གནས་སྐབས་བཀྲ་ཤིས་པའི། །དོན་རྣམས་གེགས་མེད་འགྲུབ་པའི་བཀྲ་ཤིས་ཤོག། ཅེས་ཀོང་པོ་འབྲུ་ལ་དགོན་མཁན་ཆེན་ཡེ་ཤེས་

[036B] ཡེ་ཤེས་རབ་གསལ་སོགས་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་དགེ་ཚུལ་བློ་བཟང་རབ་བརྟན་ནོ།།    ༈   
ཕྱོགས་བཅུའི་རྒྱལ་བ་སྲས་དང་བཅས་པ་དང། །ཡི་དམ་ལྷ་ཚོགས་དཔའ་བོ་མཁའ་འགྲོ་དང། །དམ་ཆོས་སྐྱོང་བའི་ཆོས་སྐྱོང་སྲུང་མའི་ཚོགས། །ཀུན་གྱིས་བདག་གི་འདོད་དོན་ལྷུན་གྱིས་སྒྲུབས། །ཆོས་རྣམས་རང་བཞིན་གནས་ལུགས་སྡོད་
མའི་གཤིས། །ཀུན་ཀྱང་སྤྲོས་པ་དང་བྲལ་བདེན་པའི་མཐུས། །ཇི་བཞིན་གསོལ་བ་བཏབ་པའི་བདེན་པའི་འབྲས། །མྱུར་དུ་སྨིན་པའི་སྐལ་བཟང་ཅིར་ཡང་སྩོལ། །གཅིག་ཏུ་དབེན་པའི་རི་ཁྲོད་དུ་གནས་ནས། །ཆོས་ཀྱི་དོན་ལ་རབ་ཏུ་སེམས་བྱེད་ཅིང་
རབ་ཏུ་བྱུང་བའི་ངང་ཚུལ་ལ་འཁོད་པ། །དགེ་བའི་བཤེས་གཉེན་ཞབས་ལ་གསོལ་བ་འདེབས། །ངག་དབང་བློ་ཡི་ནུས་པའི་བསོད་ནམས་བཟང། །གྲགས་པའི་བསྟན་པ་འཛིན་བྱེད་འཕྲིན་ལས་ཅན། །སླར་ཡང་བློ་བཟང་རྒྱལ་བའི་བསྟན་པ་ཡི།།
རྒྱལ་མཚན་འཛིན་བྱེད་ཞབས་ལ་གསོལ་བ་འདེབས། །ཁྱོད་ནི་བློ་བཟང་རྒྱལ་བའི་བསྟན་པ་ཆེའི། །ཆོས་ཚུལ་རྒྱ་མཚོའི་གནས་ལ་ལེགས་དཔྱད་དེ། །ཟབ་དང་རྒྱ་ཆེའི་ཆོས་ཀྱི་གནས་ལུགས་ལ། །ཐོགས་པ་མེད་པའི་བློ་གྲོས་རྒྱས་པར་མཛོད། །རྣམ་
པར་རྒྱལ་མཚེ་སྦྱིན་ཚེ་དཔག་མེད། །ལ་སོགས་ཚེ་མཐའ་ཡས་ཀུན་བྱིན་རླབས་ཀྱིས། །མགོན་འདིའི་སྐུ་ཚེ་ཤིན་ཏུ་ཡུན་རིང་བར། །རབ་ཏུ་བརྟན་པའི་བྱིན་ཆེན་བླ་མེད་སྩོལ། །ཕྱག་དྲུག་ཆོས་རྒྱལ་འདོད་ཁམས་དབང་མོ་སོགས། །ཆོས་སྲུང་རྒྱ་

[037A]༄༅། །མཚོའི་ཚོགས་ཀྱི་མཐུ་སྟོབས་ཀྱིས། །ནག་ཕྱོགས་བདུད་སྡེའི་གཡུལ་ལས་རབ་རྒྱལ་ཏེ། །བསམ་པ་ཡིད་བཞིན་འགྲུབ་པའི་བཀྲ་ཤིས་སྩོལ།། ཞེས་པ་འདི་ནི་ཚ་ཁན་བདེ་ཡང་ཆིའི་སྐུ་སྐྱེ་བློ་བཟང་བསྟན་པའི་རྒྱལ་མཚན་གྱི་སྐྱེས་རབས་དང་འབྲེལ་
བའི་བརྟན་བཞུགས་འདི་ལྟ་བུ་ཞིག་དགོས་ཞེས་ཞབས་དྲུང་རབ་འབྱམས་པ་ངག་དབང་རྒྱ་མཚོ་དང་ཆོས་མཛད་ཆོས་རྒྱ་མཚོ། གསོལ་དཔོན་ཆོས་རྒྱལ་མཚན་སོགས་ཞབས་འབྲིང་པ་རྣམས་ཀྱིས་བསྐུལ་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈   
ལེགས་སུ་གྱུར་ཅིག་སེམས་ཉིད་རང་བཞིན་གདོད་ནས་འོད་གསལ་བ། །ཆོས་དབྱིངས་བདུད་རྩིའི་ཆབ་ཀྱིས་བཀྲུས་པའི་འོད། །བཀྲ་པའི་གནས་ལུགས་ཅིར་ཡང་འཆར་བ་ལས། །ཆ་མེད་ཀུན་འགྲོ་ཁྱབ་པའི་རང་བཞིན་གསལ། །དེ་ཕྱིར་སངས་རྒྱས་
བྱང་སེམས་སྤྲུལ་བའི་གར། །རྣམ་པ་ཅིར་ཡང་བསྒྱུར་བའི་ཐབས་མཁས་ལས། །དེང་འདིར་གདུལ་བྱའི་དོན་དུ་རྣམ་འཕྲུལ་གྱི། །བཀོད་པ་ཁྱད་པར་འཕགས་རྣམས་རྨད་དུ་བྱུང། །དམར་སེར་ཟུར་ཕུད་མཐོན་མཐིང་ཅོད་པན་གཡོ། །དུར་སྨྲིག་ལྷབ་ལྷུབ་
གཡོ་བའི་གསུང་གི་དཔལ། །ལན་བརྒྱར་ཐོབ་པས་ཡོངས་སྨིན་ཟུང་འཇུག་སེམས། །རབ་བརྙེས་བློ་གྲོས་བརྟན་པར་གསོལ་བ་འདེབས། །རྗེ་བཙུན་ཆོས་ཀྱི་རྒྱལ་པོའི་གསེར་གྱི་ཁྲིར། །ཆོས་སྲིད་ལེགས་བཤད་རྩིབས་སྟོང་འཁོར་ལོ་ཡིས། །བསྒྱུར་བར་
བྱེད་ལ་གཞན་དྲིང་མི་འཇོག་པའི། །ངག་དབང་ཚེ་འཕེལ་ཞབས་ལ་གསོལ་བ་འདེབས། །བསྐལ་བཟང་དཔལ་གྱིས་བརྗིད་པའི་ཡོན་ཏན་ཀུན། །ལྷུན་གྱིས་གྲུབ་པའི་གྲགས་པའི་རང་བཞིན་ཅན། །འཇམ་མགོན་བླ་མའི་བསྟན་པ་འཛིན་མཛད་པ། །དཔལ་

[037B] །ཚེ་མཐའ་ཡས་པས་སྒྲིབ་གཉིས་བཅོམ་པའི་བདེན། །མ་བཅོས་བདུད་རྩིའི་རང་གཟུགས་སུ་ཤར་བ། །མགོན་འདིའི་སྤྱི་བོ་ནས་ཕབ་ཚེ་ཡི་དཔལ། །ལེགས་པར་སྩོལ་ལ་སྐུ་ཚེ་སྲིད་མཐར་སྤེལ། །འདོད་པའི་ཁམས་
ལ་དབང་བསྒྱུར་རེ་མ་ཏཱི། །དུང་གི་རྩོད་པན་འཛིན་བྱེད་ཚངས་པ་ཆེ། །ལ་སོགས་མཐུ་ལྡན་བསྲུང་མའི་ཚོགས་ཀྱིས་ཀྱང། །འདོད་པ་མ་ལུས་འབད་མེད་ལྷུན་གྱིས་བསྒྲུབ། །བཀྲ་ཤིས་ཕུན་ཆོགས་དཔལ་གྱི་དབྱངས་ཇི་སྙེད། །སྒྲོག་པའི་རྒྱལ་བ་སྲས་
བཅས་ནམ་མཁའི་ཁམས། །རབ་ཏུ་གང་བའི་བདེན་པའི་བྱིན་ཆེན་གྱིས། །ཀུན་ཏུ་ཕྱུག་པའི་བཀྲ་ཤིས་སྩལ་དུ་གསོལ།། ཞེས་པ་འདི་ནི་དབུས་མདའ་དཔོན་དངོས་གྲུབ་རྣམ་རྒྱལ་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་བློ་བཟང་དཔལ་ལྡན་
ཡེ་ཤེས་ཀྱིས་སྤྱར་བའོ།།    ༈    བསླུ་མེད་དུས་གསུམ་ཕྱོགས་བཅུའི་རྒྱལ་བ་དང། །རྒྱལ་སྲས་རང་རྒྱལ་ཉན་ཐོས་སྲུང་མའི་ཚོགས། །བདེན་ཚིག་གྲུབ་པའི་དྲང་སྲོང་ཐམས་ཅད་ཀྱིས། །བསླུ་བ་མེད་པའི་སྒྲ་དབྱངས་བསྒྲགས་སུ་གསོལ། །བློ་
བཟང་དོན་ཡོད་གྲུབ་པའི་མཚན་ལྡན་པའི། །ཡང་སྲིད་མདོ་སྨད་བསྟན་འགྲོའི་ཕན་བདེ་རྣམས། །ལེགས་པར་སྦེལ་ཞིང་ཡོངས་སུ་བསྐྱང་བའི་ཕྱིར། །རིང་པོར་མི་ཐོགས་མྱུར་དུ་གསལ་བར་མཛོད། །དེར་གྱུར་ནས་ཀྱང་གཞན་ཕན་འཕྲིན་ལས་རྣམས།།
དབྱར་གྱི་ཆུ་དང་ཡར་ངོའི་ཟླ་བ་ལྟར། །གོང་ནས་གོང་དུ་འཕེལ་ཞིང་རབ་རྒྱས་ཏེ། །བསྟན་པའི་རྒྱལ་མཚན་ཕྱོགས་བཅུར་བསྒྲེང་གྱུར་ཅིག། ཅེས་པ་འདི་ནི་ཝ་མང་བླ་མ་བློ་བཟང་དོན་གྲུབ་ཀྱི་སྐྱེ་སྲིད་མྱུར་གསལ་གྱི་བདེན་ཚིག་འདི་ལྟ་བུ་ཞིག་དགོས་ཞེས་རབ་འབྱམས་པ་བློ་བཟང་དགེ་

[038A]༄༅། །ལེགས་དང་དབོན་པོ་ངག་དབང་དཔལ་ལྡན་གཉིས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   གདོང་མ་ནས་དག་འགག་མེད་ལྷུན་གྲུབ་སྐུ། །ལོངས་སྐུ་སྣང་མཐའ་ཡས་པ་རྫུས་
ཏེ་སྐྱེས། །ཀ་དག་པདྨ་ཀ་རའི་བདེན་ཆེན་གྱིས། །འདོད་དོན་ལྷུན་གྱིས་འགྲུབ་པའི་དགེ་ལེགས་སྩོལ། །དཔལ་གྱི་རྡོ་རྗེ་མི་ཡི་སྒྱུ་འཕྲུལ་ཅན། །སླར་ཡང་རང་གི་གདུལ་བྱ་སྐྱོང་བའི་ཕྱིར། །ཞིང་འདིར་འཁོད་པའི་ཡང་སྲིད་གང་དེ་ནི། །རིང་པོར་མི་ཐོགས་
གསལ་བར་མཛད་དུ་གསོལ། །སྔོན་ནས་བསྟེན་ཅིང་བསྒྲུབས་པའི་སྲུང་མའི་ཚོགས། །ཀུན་གྱིས་བདག་གིས་ཇི་ལྟར་བཅོལ་བའི་དོན། །འབད་པ་མེད་པར་མྱུར་དུ་འགྲུབ་པ་ཡི། །དགེ་མཚན་རྒྱ་མཚོའི་བཀྲ་ཤིས་ཆར་དུ་ཕོབ།། ཅེས་པ་འདི་ནི་ཆོས་སྡེ་གླིང་
བླ་མའི་སྐྱེ་སྲིད་མྱུར་དུ་གསལ་ཐབས་སུ་འདི་ལྟ་བུ་ཞིག་དགོས་ཞེས་འདུས་བྱུང་གཞིས་སྡོད་བུ་ཁྲིད་ཀྱིས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དག་ལ་དབང་བས་ཆོས་ཀྱི་སྒྲ་དབྱངས་ཆེ། །རྒྱུན་མི་འཆད་པར་གྲགས་པའི་དཔལ་
ཡོན་ཅན། །རབ་ཏུ་ལྡན་པའི་ཡོངས་འཛིན་དམ་པ་ཁྱེད། །བསྐལ་པ་རྒྱ་མཚོའི་བར་དུ་ཞབས་བརྟན་ཤོག་ཚེ་སྦྱིན་མ་དང་ཡི་དམ་སྲུང་མའི་ཚོགས། །ཀུན་གྱིས་ཚེ་ཡི་བྱིན་རླབས་ཆེར་ཕབ་སྟེ། །མགོན་དེའི་ཞབས་པད་སྲིད་པའི་མཐའ་ཡི་བར། །རབ་ཏུ་
བརྟན་པའི་བྱིན་ཆེན་ཆར་དུ་བསྙིལ། །གཞན་ཡང་བདེན་ཚིག་གྲུབ་པའི་དྲང་སྲོང་སོགས། །ཀུན་གྱིས་བདག་གིས་ཇི་ལྟར་སྨོན་པའི་དོན། །གེགས་མེད་འགྲུབ་པའི་བདེན་ཚིག་རབ་བརྗོད་དེ། །བསམ་པ་ཇི་བཞིན་འགྲུབ་པའི་དགེ་ལེགས་སྩོལ། །ཁྱད་

[038B]རྒྱལ་ཀུན་འདུས་ཞལ་ཕྱག་ན་པདྨོ་ཡི། །ཆོས་སྲིད་རྒྱས་པར་བྱེད་པའི་བཞེད་པ་ཀུན། །འབད་པ་མེད་པར་ཇི་བཞིན་འགྲུབ་པར་ཤོག་ཇི་ལྟ་ཇི་སྙེད་ཆོས་ཉིད་བཀྲ་ཤིས་ཀུན། །དེ་སྙེད་བདེན་པའི་བཀྲ་
ཤིས་བྱིན་རླབས་ཀྱིས། །རབ་ཏུ་ཁྱབ་པའི་བཀྲ་ཤིས་དམ་པ་ཡིས། །ཕྱོགས་དུས་ཀུན་ནས་ཁྱབ་པའི་བདེ་ལེགས་སྩོལ།། ཞེས་པ་འདི་ནི་སྲིད་ཞིའི་གཙུག་རྒྱན་རྒྱལ་དབང་མཆོག་གི་སྤྲུལ་སྐུ་རིན་པོ་ཆེའི་ཡོངས་འཛིན་མཁན་རིན་པོ་ཆེ་ངག་དབང་ཆོས་གྲགས་ཞབས་པད་ཡུན་དུ་བརྟན་པ་
དང་ཐུགས་ཀྱི་བཞད་དོན་འགྲུབ་ཕྱིར་ཏུ་སྔགས་རམ་པ་བློ་བཟང་ཆོས་གྲགས། སོགས་རམ་པ་རྒྱ་མཚོ་ཆོས་དར། སྔགས་རམ་པ་བསམ་གཏན་རྒྱ་མཚོ། དགེ་སློང་ངག་དབང་བཀྲ་ཤིས། དགེ་སློང་བཟོད་པ་ནོར་བུ། ཚུལ་ཁྲིམས་རྒྱ་མཚོ། དཔལ་ལྡན་བཀྲ་ཤིས་བཅས་ཀྱིས་བསྐུལ་བ་ལྟར་སྙན་ངག་གི་བརྔ་སོགས་
ཀྱིས་མ་བཅིངས་པར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རིང་ནས་སྙིང་རྗེའི་གཞན་དབང་དུ་གྱུར་པའི། །དུས་གསུམ་རྒྱལ་ངང་རྒྱལ་སྲས་ཐུགས་རྗེ་ཅན། །ཀུན་ཀྱང་འགྲེལ་བརྩེ་བའི་རང་བཞིན་གྱིས། །
སྤྲུལ་པའི་ཟློས་གར་རྣམ་འགྱུར་ཅིར་ཡང་བསྒྱུར། །དེ་དག་སྟོད་བསྔགས་འཕྲེང་བ་རིང་པོ་ཡིས། །ལེགས་པར་བསྟོད་ལ་བསོད་ནམས་དཔྱིད་ཀྱི་དཔལ། །རབ་ཏུ་རྒྱས་པའི་མེ་ཏོག་བཞད་དོ་ཞེས། །ཐོས་ཕྱིར་སླར་ཡང་སྒྲོག་པའི་བརྟུལ་ཞུགས་བླངས་
འོད་གསལ་དཔལ་གྱི་ཡེ་ཤེས་དང་ལྡན་ཅིང། །པདྨའི་བརྟུལ་ཞུགས་མཆོག་གི་རོལ་པ་ལས། །ཡེ་སྟོང་ལྷུན་གྲུབ་ཆོས་སྐུའི་ཉམས་ལེན་ཅན། །གྲུབ་པའི་དབང་ཕྱུག་ཞབས་ལ་གསོལ་བ་འདེབས། །ཀུན་ལ་བསིལ་སྦྱིན་འོད་ཟེར་ཆོས་ཀྱི་བློ། །ཡང་

[039A]༄༅། །དག་འཕྲོ་བའི་ཆ་ཤས་ཡོངས་རྫོགས་པ། །ཉེས་ལྟུད་སྒྲ་གཅན་སྐྱོན་ཀུན་རྒྱང་བསྲིངས་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་ཆོས་ཚུལ་རྒྱ་མཚོའི་བདག་ཉིད་ཅན། །བསྟན་པའི་རྒྱལ་མཚན་ཕྱོགས་
བཅུར་བསྒྲེང་བ་ལ། །གཞན་དྲིང་མི་འཇོག་བློ་གྲོས་འཇུག་པ་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྐུ་གསུམ་རྒྱལ་བ་ལྷུན་གྲུབ་ཆོས་ཀྱི་དོན། །བློ་བཟང་ལེགས་བཤད་བཀྲ་ཤིས་འོད་སྣང་གིས། །རང་རང་ཁམས་དང་
བསམ་པ་ཇི་ལྟ་བར། །སྟོན་མཛད་བླ་མའི་ཞབས་ལ་གསོལ་བ་འདེབས། །མཁས་དང་བཙུན་པའི་བློ་གྲོས་བསྟན་པའི་དོན། །རབ་ཏུ་རྒྱས་མཛད་ཐུགས་རྗེའི་འཇུག་པ་ཅན། །བློ་གྲོས་མཐུ་ཡིས་འགྲོ་བ་སྒྲོལ་མཛད་པའི། །ཆོས་ཀྱི་བློ་ཅན་ཁྱོད་ལ་
གསོལ་བ་འདེབས། །དེ་ལྟར་ཁྱོད་ཀྱི་སྐྱེས་རབས་ནོར་བུའི་འཕྲེང། །སྡེབ་ལེགས་སྲད་བུར་བརྒྱུས་པ་འདི་གསོལ་བས། །ཁྲི་ཕྲག་ལོ་ཡི་བར་དུ་ཞབས་བརྟན་ཅིང། །ཆོས་ཀྱི་བདུད་རྩི་ཀུན་ནས་འགྱེད་པར་གསོལ། །གཞན་ཡང་ཚེ་སྦྱིན་འཁོར་ལོ་ལ་
སོགས་པ། །བླ་མ་ཆོས་སྐྱོང་སྲུང་མའི་བྱིན་རླབས་ཀྱིས། །འདི་ཉིད་སྐུ་ཚེ་སྲིད་པའི་མཐའ་ཡི་བར། །བརྟན་པར་བཞུགས་པའི་འཕྲིན་ལས་བླ་མེད་མཛོད། །གསོལ་བ་འདེབས་པའི་སྐྱེ་བོ་ཀུན་ཀྱང་ནི། །དེད་ནས་བཟུང་སྟེ་བྱང་ཆུབ་སྙིང་པོའི་བར། །མགོན་
པོ་ཁྱོད་དང་མི་འབྲལ་དུས་ཀུན་ཏུ། །གསུང་གི་བདུད་རྩི་ལེགས་པར་འཐུང་བར་ཤོག། ཅེས་དགེ་རྩེ་སྐུ་སྐྱེ་མཁས་བཙུན་བསྟན་པ་རབ་རྒྱས་ཀྱི་སྐྱེས་རབས་གསོལ་འདེབས་བརྟན་བཞུགས་དང་འབྲེལ་བའི་སྨོན་ཚིག་འདི་ལྟ་བུ་ཞིག་དགོས་ཞེས་གསོལ་དཔོན་དགེ་སློང་ཕུལ་བྱུང་རྒྱ་མཚོས་

[039B]    ༈    རྣམ་པར་རྒྱལ་མཚེ་སྦྱིན་འོད་དཔག་མེད། །དམག་ཟོར་རྒྱལ་མོ་ལ་སོགས་སྲུང་མའི་ཚོགས། །ཀུན་གྱིས་འཕྲིན་ལས་རྣམ་བཞི་གཡེལ་མེད་པས། །རེ་འབྲས་
མ་ལུས་དོན་དང་ལྡན་པར་མཛོད། །ཁྱེད་རྣམས་མཆོད་པའི་བདེན་པའི་བྱིན་རླབས་ཀྱིས། །བདག་ཅག་རྣམས་ཀྱི་བླ་མ་དམ་པ་གང། །ཞབས་ཟུང་འགྱུར་མེད་གཡུང་དྲུང་རྡོ་རྗེའི་དཔྱིད། །རྟག་བརྟན་ལྷུན་གྲུབ་ཁམས་སུ་བརྟན་པར་མཛོད། །དེ་ལ་བར་
དུ་གཅོད་པའི་གདོན་དང་བགེགས། །ཇི་སྙེད་མཆིས་བ་ཐམས་ཅད་རིག་སྔགས་ཀྱི། །ནུས་པ་བཟང་པོས་རབ་ཏུ་དྲུངས་ཕྱུང་སྟེ། །བདེ་ཞིང་སྐྱིད་པའི་དགའ་བདེའི་གོ་འཕང་མཆོག་ལེགས་པར་སྦྱིན་པའི་སྐལ་བཟང་སྤྱི་བོར་སྩོལ།། ཞེས་ནས་ཆི་ཐོན་ཧོ་ཐོག་ཐུའི་རིང་
འཚོ་འདི་ལྟ་བུ་ཞིག་དགོས་ཞེས་ཡོང་དགོན་ཡ་མཱནྟ་ཀའི་གྲྭ་པ་ཚུལ་ཁྲིམས་རྒྱལ་མཚན་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བདེ་ཆེན་རྡོ་རྗེ་འཆང་དབང་བླ་མ་ལྷ། །མཆོག་གསུམ་རྒྱལ་བ་རྒྱ་མཚོ་སྲུང་མའི་ཚོགས། །ཀུན་གྱིས་
བསླུ་བ་མེད་པའི་བདེན་པའི་དཔྱིད། །ཕབ་པའི་དགེ་ལེགས་མཚན་མ་ཅིར་ཡང་སྩོལ། །བློ་བཟང་ཆོས་ཀྱི་སྒྲ་དབྱངས་རབ་སྒྲོག་པས། །དད་པ་རྒྱ་མཚོ་འཕེལ་བའི་བདག་ཉིད་ཅན། །གང་དེའི་སྐྱེ་བའི་ཡང་སྲིད་དུས་མྱུར་བར། །རབ་ཏུ་གསལ་བའི་དགེ་
ལེགས་བྱིན་ཆེན་ཕོབ། །དེ་ལ་བར་གཅོད་མཚན་མ་མཆིས་པ་ཀུན། །མྱུར་དུ་ལྷག་མ་མེད་པར་རབ་ཞི་ཞིང། །མཐུན་རྐྱེན་ལེགས་ཚོགས་བྱ་བ་མ་ལུས་པ། །ཡར་ཟླ་དབྱར་གྱི་མཚོ་ལྟར་འཕེལ་བར་མཛོད།། ཅེས་པ་འདི་ནི་ཁལ་ཁ་མཁན་པོ་བློ་བཟང་ཆོས་འཕེལ་

[040A]༄༅། །གྱི་སྐྱེ་བ་མྱུར་གསལ་གྱི་གསོལ་འདེབས་ཞིག་དགོས་ཞེས་གུ་ཤྲིའི་གཉེར་པ། བླ་མའི་ཚ་བོ། གཉེར་པ་བརྟན་པ་བཅས་ཀྱིས་བསྐུལ་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བདེ་གཤེགས་སྙིང་པོ་སེམས་ཀྱི་ཐིག་
ལེའི་ཁམས། །གཉིས་སྤངས་དབུས་སུ་རྡུལ་མུན་སྙིང་སྟོབས་ཟད། །ཆ་མེད་ཀུན་འགྲོ་ནམ་མཁའ་ལྟ་བུར་ཁྱབ། །ཆོས་ཉིད་མི་འགྱུར་ལྷུན་གྲུབ་ལ་ཕྱག་འཚལ། །ནམ་མཁའ་དེ་ལས་འོངས་པའི་དབང་པོའི་གཞུ། །དྭངས་ཤིང་རྡུལ་མེད་ཆ་
ཤས་ཡོངས་སུ་རྫོགས། །མཚན་དང་དཔེ་བྱད་ཨེ་ཝཾ་དབྱངས་འགྱུར་ཅན། །ལོངས་སྤྱོད་རྫོགས་པའི་སྐུ་ལ་ཕྱག་འཚལ་ལོ། །ཀུན་འཁོར་ལྟ་བུའི་ཞིང་ཁམས་ཀུན་ཁྱབ་ཅིང། །ཡིད་བཞིན་ནོར་ལྟར་རྣམ་རྟོག་མེད་བཞིན་དུ། །གང་གང་བློ་དང་
འཚམས་པའི་སྤྲུལ་པའི་ནོར། །སྦྱིན་མཛད་སྐྱེ་བའི་འཕྲེང་བ་བདག་གིས་བསྔགས། །གྲོང་ཁྱེར་གཉེན་ལྡན་གནས་སུ་དེ་བཞིན་གཤེགས། །རྣམ་གཟིས་དགྲ་བཅོམ་འཁོར་དང་བཅས་པ་ལ། །དམིགས་མེད་མཆོད་ཅིང་སེམས་བསྐྱེད་མཛད་
པ་ཡི། །མཐའ་མེད་སྟོབས་ཀྱི་ཞབས་ལ་གསོལ་བ་འདེབས། །དེ་ནས་བཟུངས་ཏེ་རྣམ་རོལ་ཐམས་ཅད་དུ། །སངས་རྒྱས་རྣམས་ཀྱིས་དགེ་བའི་བཤེས་མཛད་ཅིང། །བྱང་ཆུབ་སེམས་དཔའ་རྣམས་ཀྱིས་གྲོགས་མཛད་པའི། །དག་པའི་སྣང་བ་
ཅན་ལ་གསོལ་བ་འདེབས། །འཕགས་པའི་ཡུལ་དུ་སྐྱོབ་པ་ཤཱཀྱའི་རྒྱལ། །རྔ་བོ་ཆེ་ཡི་མདོ་སྡེའི་དབྱངས་སྒྲོག་ཚེ། །རྒྱལ་བའི་སྲས་པོ་ངེས་དོན་བསྟན་པ་འཛིན། །བློ་གྲོས་ཤིན་ཏུ་རྣམ་དག་གསོལ་བ་འདེབས། །བྲམ་ཟེ་བདེ་བྱེད་བདག་པོར་ཁྱེད་གྱུར་

[040B] ༑ན་ལེནྡྲ་ཡི་གཙུག་ལག་ཁང་བཞེངས་ཏེ། །ཐེག་པ་ཆེན་པོའི་ཆོས་རྣམས་ཡི་གེར་བྲིས། །ཀུན་ལ་ཕན་པ་སྦྱིན་མཛད་ཁྱོད་ལ་འདུད། །ལི་ཡུལ་ཆོས་ཀྱི་ནགས་ཚལ་ཉམས་དགའ་བར། །ས་སྐྱོང་སརྦ་ནི་ཞེས་ཆོས་ཀྱི་སྲིད། །ལེགས་པར་བསྐྱངས་
ཤིང་འཕགས་པ་ཀུན་བཟང་དང། །རྟག་ཏུ་འགྲོགས་པ་ཁྱོད་ལ་གསོལ་བ་འདེབས། །རླུང་སེམས་དཔྱེར་མེད་ཟུང་འཇུག་རྡོ་རྗེའི་སེམས། །འཇའ་ཚོན་ལྟར་བཀྲ་སྒྱུ་མའི་རོལ་མོའི་སྒྲ། །བཅུ་གཉིས་དཔེས་མཚོན་ལོངས་སྤྱོད་རྫོགས་སྐུ་བརྙེས། །ཀརྣ་
ཧ་བའི་ཞབས་ལ་གསོལ་བ་འདེབས། །བོད་ཡུལ་ས་སྐྱོང་ཟ་ནམ་ཟེ་ལྡེ་ཞེས། །བསྟན་པ་དར་བྱེད་མཉྫུ་ཤྲཱིར་གྲགས། །གསང་སྔགས་རྙིང་མའི་བསྟན་པ་དར་བྱེད་པའི། །རིགས་ལྔ་སྤྱོད་པའི་ཞབས་ལ་གསོལ་བ་འདེབས། །གྲུབ་ཆེན་འཇིགས་
མེད་འབྱུང་གནས་ཞབས་དྲུང་དུ། །གསང་སྔགས་བདུད་རྩི་རྣམ་དཔྱོད་སྙིམ་པས་གསོལ། །སྐད་གཉིས་སྨྲ་བའི་མཆོག་གྱུར་ལོཙྪ་བ། །གསལ་བ་གྲགས་ཀྱི་ཞབས་ལ་གསོལ་བ་འདེབས། །གཤིན་རྗེ་ནག་པོ་འཁོར་ལོ་བདེ་མཆོག་དང། །འཇམ་
དཔལ་མཚན་བརྗོད་ལེགས་བཤད་ལ་བརྟེན་ནས། །སྐྱེ་བོ་མང་པོ་སྨིན་གྲོལ་ལ་འགོད་པ། །གུ་རུ་བློ་ལྡན་ཞབས་ལ་གསོལ་བ་འདེབས། །མཐུ་སྟོབས་དབང་ཕྱུག་ཞང་སྟོན་བརྩོན་འགྲུས་གྲགས། །གྲུབ་པའི་དབང་ཕྱུག་ཨོ་རྒྱན་གྲགས་རིན་དཔལ་
རྒྱ་གར་བསྒོམ་པ་གྲུབ་པའི་དབང་ཕྱུག་ཆེ། །ངོ་བོ་དབྱེར་མེད་གསུམ་ལ་གསོལ་བ་འདེབས། །འཇམ་མགོན་བླ་མའི་ལེགས་བཤད་འོད་སྟོང་གིས། །བློ་གྲོས་པདྨོ་ཡོངས་སུ་ཁ་ཕྱེ་བ། །མཁས་བཙུན་བཟང་པོའི་མཛད་པ་རྨད་བྱུང་ཅན། །འཇམ་

[041A]༄༅། །དབྱངས་ཆོས་རྗེའི་ཞབས་ལ་གསོལ་བ་འདེབས། །བཀའ་གདམས་རྣམ་ཐར་གཙང་མའི་ལུགས་སྲོལ་ལ། །བཙུན་པའི་དབང་ཕྱུག་བཟོད་པ་དཔལ་གྲུབ་གྲགས། །འདུལ་བའི་བསྟན་པ་ཕྱོགས་བཅུར་རྒྱས་མཛད་པའི། །
ཆོས་རྗེ་རིན་ཆེན་པ་ལ་གསོལ་བ་འདེབས། །སྟོབས་ཀྱི་འཁོར་ལོས་བསྒྱུར་བ་པ་ལིམ་པ། །གཞན་ཡང་སྤྲུལ་པའི་རྣམ་འགྱུར་སྣ་ཚོགས་ཅན། །རྒྱ་གར་ཤར་ནུབ་རྒྱ་ནག་ཧོར་གྱི་ཡུལ། །སྙིང་སྟོབས་རོལ་གྱི་ཞབས་ལ་གསོལ་བ་འདེབས། །དེས་
དོན་སྒྲ་དབྱངས་དགོངས་པ་ཅན་དུ་སྒྲོག་བརྟུལ་ཞུགས་གྲུབ་ཅིང་དགེ་སློང་ཆ་ལུགས་འཛིན། །གྲུབ་པའི་དབང་ཕྱུག་མཁས་པའི་མཐར་ཕྱིན་པ། །ཏཱ་ར་ནཱ་ཐའི་ཞབས་ལ་གསོལ་བ་འདེབས། །དགའ་བྱེད་ས་སྐྱོང་ཁྱབ་འཇུག་རྒྱལ་པོ་དང། །ཀློང་ཆེན་
ལ་སོགས་མཁས་དང་རྒྱལ་པོའི་གཟུགས། །རང་རང་རྣམ་འགྱུར་རོལ་པ་སྣ་ཚོགས་ཀྱིས། །འགྲོ་བ་འདྲེན་པར་མཛད་ལ་གསོལ་བ་འདེབས། །བྱང་ཕྱོགས་སོག་ཡུལ་མུན་ཁྲོད་ཆོས་ཀྱི་མེ། །རབ་ཏུ་སྤོར་བའི་སྨོན་ལམ་ཆེར་གྲུབ་པའི། །སྙིང་རྗེ་
ཆེན་པོའི་གཞན་དབང་དུ་གྱུར་པ། །བསྟན་པའི་རྒྱལ་མཚན་ཞབས་ལ་གསོལ་བ་འདེབས། །བློ་བཟང་ཆོས་ཚུལ་ཀུན་ལ་རབ་མཁས་ཤིང། །ཡེ་ཤེས་འཇུག་པས་བསྟན་པའི་འོད་ཟེར་སྟོང། །རབ་ཏུ་འགྱེད་པའི་སྒྲོན་མེ་སྦོར་མཛད་པ། །བཤེས་
གཉེན་དམ་པའི་ཞབས་ལ་གསོལ་བ་འདེབས། །བློ་བཟང་གྲགས་པའི་གསུང་རབ་པདྨོའི་ཚལ། །གསུང་གི་གསང་བའི་ལེགས་བཤད་འོད་སྟོང་གིས། །ཀུན་ནས་འགྱེད་པའི་དཔལ་ཡོན་ཆེར་མངའ་བ། །བསྟན་པའི་ཉི་མའི་ཞབས་ལ་གསོལ་པ་

[041B] །ཉི་ཟླ་དཀར་འོད་འབུམ་གྱིས་བསྐོར་བའི་ཞིང། །བདེ་གཤེགས་ནམ་མཁའི་ཐིག་ལེར་མགོན་པོ་ཁྱོད། །མངོན་པར་རྫོགས་པར་སངས་རྒྱས་གྱུར་པའི་ཚེ། །བདག་ཀྱང་འཁོར་གྱི་ཐོག་མར་རྗེས་འཛིན་མཛོད། །ཐེག་པ་ཆེན་པོའི་ཟབ་མོ་སྟོང་ཉིད་
དོན༑ ༑ཁྱོད་ཀྱི་ཞལ་གྱི་བུམ་བཟང་ལས་འོངས་པ། །བདག་གི་དད་པའི་སྙིམ་པས་བཏུད་བྱས་ཏེ། །ཉོན་མོངས་དྲི་མ་ལུས་དག་པར་ཤོག་རྡོ་རྗེ་རྣལ་འབྱོར་དམ་ཚིག་མཆོག་གི་དཔྱིད། །གནང་དུ་བསྣུན་ཅིང་ལེགས་པར་བསྒོམས་པའི་མཐུས། །ཉོན་
མོངས་འཆིང་བའི་མདུད་རྒྱ་ཀུན་བཤིག་སྟེ། །རྡོ་རྗེའི་ལུས་ཀྱི་གོ་འཕང་ཐོབ་པར་ཤོག་དེ་ལྟར་གསོལ་བ་བཏབ་པའི་དོན་ཐམས་ཅད། །ལེགས་པར་འགྲུབ་ལ་བར་དུ་གཅོད་པའི་ཚོགས། །མ་ལུས་ཏྲ་ཀཤད་མགོན་པོས་ཉེར་བསལ་ཏེ། །མཐུན་རྐྱེན་
ཐམས་ཅད་འགྲུབ་པའི་བཀྲ་ཤིས་སྩོལ།། ཅེས་གྲུབ་ཐོབ་ཀྱི་འཁོར་ལོས་བསྒྱུར་བ་ཆེན་པོ་ནག་པོ་སྤྱོད་པ་ཆེན་པོའི་སྐྱེས་རབས་གསོལ་འདེབས་འདི་ལྟ་བུ་ཞིག་དགོས་ཞེས་ཁལ་ཁ་ཐེར་གུན་མ་ཧཱ་ས་མུ་དྲ་མ་ཎི་བྷ་དྲ་ད་ལས་ཆེ་ཆེན་ཁང་གིས་བསྐུལ་མ་མཛད་པ་ལྟར་ཡོངས་སུ་གྲགས་པ་རྣམས་བཞག་ནས་
གསང་བའི་རྣམ་ཐར་ལས་འབྱུང་བ་བཞིན་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་དགེ་ཚུལ་བློ་བཟང་མཁས་མཆོག་གོ།    ༈    ཚེ་དང་ཡེ་ཤེས་དཔག་མེད་རྣམ་པར་རྒྱལ། །ཡིད་བཞིན་འཁོར་ལོ་ཕྱག་དྲུག་མགོན་པོ་ཡིས། །དགེ་
ལེགས་བྱེ་བ་ཆར་དུ་བསྙིལ་མཛད་ནས། །འདོད་དོན་མ་ལུས་གེགས་མེད་འགྲུབ་པར་མཛོད། །ཆོས་རྣམས་སྤྲོས་པའི་མཐའ་དང་རབ་བྲལ་ཡང། །ཡིད་འོང་མཁའ་ལ་ཆུ་འཛིན་ཇི་བཞིན་དུ། །ཟབ་དང་རྒྱ་ཆེ་སྤྲུལ་པའི་ཟློས་གར་གྱིས། །རྣམ་པ་

[042A]༄༅། །ཀུན་ཏུ་རོལ་དེ་ཕྱག་གི་གནས། །མཉམ་མེད་ཤཱཀྱའི་རྒྱལ་པོ་འཕགས་པའི་ཡུལ། །ཆོས་ཀྱི་འཁོར་ལོ་བསྐོར་བར་མཛད་པའི་ཚེ། །ཉོན་མོངས་འཁྲི་ཤིང་ཨེ་རནྡྲ་ཡི་ཚོགས། །ཡེ་ཤེས་མེས་ཕྱུང་མ་འགགས་པ་ལ་འདུད། །རླུང་
སེམས་དབྱེར་མེད་བདུད་རྩིའི་གཉུག་མའི་སེམས། །བདེ་སྟོང་ཡེ་ཤེས་བྱིན་ཟས་ཞུ་བླུགས་པས། །མཚན་དཔེའི་ཕྲ་ཚོགས་འབར་བའི་ཟུང་འཇུག་སྐུ། །མངོན་གྱུར་དཔལ་འབྲས་རྡོ་རྗེར་གསོལ་བ་འདེབས། །བསིལ་ལྡན་ར་བ་བྲེས་པའི་ཁོར་
ཡུག་ཅན། །ནོར་འཛིན་ལྟེ་བར་ཁྲི་སྲོང་ལྡེ་བཙན་དཔྱིད། །སྐལ་བཟང་སྨིན་པའི་ལྗོན་ཤིང་ཡལ་འདབ་ཆེ། །ཀླུ་ཡི་རྒྱལ་མཚན་ཞབས་ལ་གསོལ་བ་འདེབས། །སྙིང་རྗེ་ཆེན་པོ་ཁྲོར་ཤར་དབང་གི་ལྷ། །ཆགས་ཤིང་བརྗིད་པའི་གར་མཛད་མངོན་
སུམ་གཟིགས། །འོད་ཟེར་ཆེན་པོའི་དབང་བསྐུར་ཐོབ་གྱུར་པ། །དབོན་སྟོན་སྐྱེར་སྒང་པ་ལ་གསོལ་བ་འདེབས། །རིན་ཆེན་སེམས་མཆོག་བདུད་རྩིས་ཐུགས་ཀྱི་སྣོད། །དོག་པོར་གང་ཞིང་འགྲོ་ཀུན་བྱམས་པས་སྐྱོང། །ཆོས་བརྒྱད་སྤྲོས་པའི་ངང་
ཚུལ་རྒྱང་བསྲིངས་པ། །ཟླ་བ་རྒྱལ་མཚན་ཞབས་ལ་གསོལ་བ་འདེབས། །ལྟ་ངན་ལོག་ལྟ་ཅན་གྱི་བོན་བོའི་ཚོགས། །མངོན་སྤྱོད་འབྲུལ་འཁོར་དྲག་པོས་དྲུངས་ཕྱུང་ཞིང། །ཆོས་ཀྱི་རྒྱལ་པོའི་བསྟན་པ་མདོ་ཁམས་ཡུལ། །རྒྱས་མཛད་ངག་
དབང་གྲགས་ལ་གསོལ་བ་འདེབས། །ཤེས་དང་ཤེས་བྱར་གཅིག་པའི་གནས་ཚུལ་ཀུན། །གཅིག་ཏུ་འཁྱིལ་བའི་གཡུང་དྲུང་རི་མོ་གསར། །ཐུགས་ཀྱི་རྩིབས་ངོས་བྲིས་བའི་ཕྱག་རྒྱ་ཅན། །ཟླ་བ་གཞོན་ནུའི་ཞབས་ལ་གསོལ་བ་འདེབས། །ངག་

[042B] །འཆད་རྩོད་རྩོམ་པའི་རྒྱལ་མཚན་ལྷུན་གྲུབ་ཏུ། །བསྒྲེང་ལ་ཟླ་བྲལ་མཁས་པའི་བདག་ཉིད་ཅན། །ཡོངས་འཛིན་དམ་པའི་ཞབས་ལ་གསོལ་བ་འདེབས། །རྒྱལ་བ་གཉིས་པ་བློ་བཟང་གྲགས་པའི་གསུང་
མདོ་སྔགས་བསྟན་པ་འཛིན་པའི་མཐུ་སྟོབས་ནུས། །རྒྱ་མཚོའི་གོས་ཅན་གཞི་ལ་ཡོངས་ཁྱབ་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཐུབ་བསྟན་ཡོངས་སུ་རྫོགས་པའི་དབང་ཕྱུག་ཅན། །ངག་དབང་ལྷ་མོས་མགྲིན་པར་དམ་དུ་འཁྱུད། །འཕྲིན་
ལས་འཇུག་པ་རྒྱ་མཚོའི་ཆུ་གཏེར་མཉམ། །མགོན་པོ་ཁྱོད་ལ་བདག་ཅག་སྙིང་ནས་འདུད། །འཁོར་བའི་ཆོས་ཉིང་གཏིང་མཐའ་རིང་པོ་འདི། །ནམ་མཁའི་ཨུཏྤལ་ཕོན་པོའི་གཟེབ་ཀྱི་རྗེས། །མ་སོང་དེ་སྲིང་ཁ་ལྔ་ཕྲག་པ་ལ། །བཀལ་བའི་སྟེང་དུ་མི་འགྱུར་
བརྟན་པར་བཞུགས། །ཁྱོད་ཐུགས་ཆོས་ཀྱི་མེ་གྷ་མཐུག་པོའི་ནང། །ལུང་རྟོགས་ཟིལ་པའི་ཁུར་གྱིས་ལྕི་བ་ལས། །སྙན་འཇབ་མགྲིན་པའི་དབྱང་རྔ་དལ་རྒོད་དེ། །འཆད་རྩོད་རྩོམ་པའི་ཆར་ཆེན་དབབ་པར་གསོལ། །སྒྲིབ་དང་ལྷན་ཅིག་མི་གནས་ཡེ་
ཤེས་འོང། །ཀུན་ནས་གསལ་བའི་ནོར་བུ་དྲི་མ་མེད། །ཟུང་འཇུག་གསེར་གྱི་ཐིག་ལེའི་ཟམ་ཏོག་རྟག་ཏུ་མི་འགྱུར་གཡུང་དྲུང་ལྟ་བུར་ཤོག་གཤིན་རྗེ་གཤེད་ཀྱིས་བར་གཅོད་བགེགས་ཀུན་སོལ། །ཕྱག་དྲུག་མགོན་པོས་དགྲ་བགེགས་ཐམས་ཅད་
ཚོམས། །ཆེ་མཐའ་ཡས་པས་ཚེ་ཡི་དངོས་གྲུབ་སྩོལ། །འདོད་དོན་མ་ལུས་འགྲུབ་པའི་བཀྲ་ཤིས་ཤོག་ཅེས་ཏཱ་ཀ་ཤྲཱི་བཙན་པོ་སྨིན་གྲོལ་ནོ་མོ་ཁང་ཐུབ་བསྟན་དབང་ཕྱུག་ངག་དབང་འཕྲིན་ལས་རྒྱ་མཚོའི་འཁྲུངས་རབས་གསོལ་འདེབས་འདི་ལྟ་བུ་ཞིག་དགོས་ཞེས་འབྲས་སྤྱི་སྡེ་པར་བ་

[043A]༄༅། །འབྱམས་པ་བསམ་གྲུབ་རྒྱ་མཚོ་དང་གཉེར་པ་དགེ་སློང་དོན་གྲུབ་དཔལ་ལྡན་གཉིས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་འཁྲུངས་རབས་རྣམས་ལ་ཞིབ་བར་བརྟགས་ནས་གཡར་ཕྲལ་ཙམ་དུ་བགྱིས་པའོ།།    ༈   
ཅིག་སྲིད་ན་ཆེ་ཞིང་མཐོ་བའི་ལྷ་རྣམས་ཀྱི། །ཅོད་པན་ནོར་བུས་ཞབས་ཀྱི་པདྨོ་ལ། །ཀུན་ནས་བཏུད་པ་ཤཱཀྱའི་གཙོ་བོ་ཡིས། །འཆི་མེད་བདེ་ཆེན་བདུད་རྩིའི་ཆར་དྲག་ཕོབ། །ཐུབ་པ་ཁྱོད་ཀྱི་གསུང་གི་དབང་ཕྱུག་ཀུན། །ངག་ལ་དབང་པའི་
འཕྲིན་ལས་རྒྱ་མཚོའི་བཅུད། །ཐུགས་ཀྱི་སྣོད་དུ་དོག་པོར་འཁྱིལ་བ་ཡི། །རྗེ་བཙུན་བླ་མའི་ཞབས་ལ་གསོལ་བ་འདེབས། །གདུལ་བྱ་དད་པའི་ཞིང་ས་བརྟན་པོ་ཅན། །ཐུགས་རྗེའི་དམ་ཆོས་སྦྲང་རྩིའི་ཆར་གྱི་རླན། །ཕབ་ལས་ལུང་རྟོགས་མྱུ་གུ་བསྐྱེད་
པའི་ཕྱིར། །རྟག་བརྟན་རྡོ་རྗེའི་གཡུང་དྲུང་ཁམས་སུ་བཞུགས། །སེངྒེ་གླང་ཆེན་རྨ་བྱ་སྟོབས་ལྡན་གྱིས། །བཏེག་པའི་རྡོ་རྗེའི་གདན་གྱི་ཁྲི་མནན་ནས། །བདེ་སྟོང་དབྱེར་མེད་ཡེ་ཤེས་རང་བཞིན་དཔྱིད། །གཡོ་བ་མེད་པར་མགོན་པོ་ཁྱོད་རྟག་བཞུགས།།
ཆོས་ཀྱི་སྒྲ་དབྱངས་ཆད་པ་མེད་པའི་སྐད། །གདུལ་བྱ་ཀུན་གྱི་རྣ་བར་རང་རང་གི་ཁམས་དང་བསམ་པ་ཇི་བཞིན་ལེགས་ཕབ་སྟེ། །དད་དང་རྟོགས་པའི་ཡོན་ཏན་སྐྱེ་བར་མཛོད། །ཁྱད་པར་ཁྱོད་ཀྱི་འཁོར་དུ་གཏོགས་པ་ཀུན། །སྐྱེ་དང་སྐྱེ་བ་ཚེ་རབས་
ཐམས་ཅད་དུ། །ཁྱོད་ཀྱིས་འབྲལ་བ་མེད་པར་རྗེས་བཟུངས་ནས། །དགེ་བའི་བཤེས་མཛོད་ཡང་དག་ལམ་ལ་ཁྲིད། །བླ་མ་ཡི་དམ་ཆོས་སྲུངས་རྒྱ་མཚོས་ཀྱང། །མགོན་པོ་འདི་ཡི་བཞེད་དོན་མ་ལུས་པ། །འབད་པ་མེད་པར་ལྷུན་གྱིས་འགྲུབ་

[043B] ༑དངོས་གྲུབ་རྒྱ་མཚོའི་བཀྲ་ཤིས་ཆར་ཆེན་ཕོབ།། ཅེས་པ་འདི་ནི་ཏཱ་ཀཽ་ཤྲཱི་བཙན་པོ་སྨིན་གྲོལ་ནོ་མོ་ཁང་ཐུབ་བསྟན་དབང་ཕྱུག་ངག་དབང་འཕྲིན་ལས་རྒྱ་མཚོའི་བརྟན་བཞུགས་འདི་ལྟ་བུ་ཞིག་དགོས་ཞེས་དཀའ་བཅུ་བློ་བཟང་རྒྱལ་མཚན་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་
དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་མགྲོན་གཉེར་བློ་བཟང་རབ་བརྟན་ནོ། །མངྒ་ལཾ།    ༈   སྲིད་གསུམ་འཁོར་ལོ་རླུང་གི་རྒྱུ་བ་ཀུན། །ཐམས་ཅད་སྟོང་པ་འོད་གསལ་དྷཱུ་ཏཱིའི་དབྱིངས། །ཡོངས་སུ་དག་པའི་སྒྱུ་འཕྲུལ་འཇའ་ཚོན་
སྐུ༑ ༑མི་བསྐྱོད་རྡོ་རྗེའི་ལྷ་ཡིས་དགེ་ལེགས་སྩོལ། །མགོན་ཁྱོད་དུར་སྨྲིག་གར་གྱིས་ཡོངས་མཛེས་པ། །འགྲོ་བ་ཀུན་ལ་དགའ་བདེའི་དཔལ་སྟེར་བའི། །དོན་གཉིས་ལྷུན་གྱིས་གྲུབ་པའི་རྡོ་རྗེ་འཛིན། །རྣལ་འབྱོར་དབང་ཕྱུག་ཆེན་པོར་གསོལ་བ་
འདེབས། །རྫོགས་སངས་རྒྱས་ལས་ངེས་པར་དཀོན་པ་ཡི། །རྣལ་འབྱོར་བླ་མེད་དཔལ་ལྡན་འདུས་པའི་དོན། །ཐབས་ཤེས་ཟུང་འཇུག་ཇི་བཞིན་གསལ་མཛད་པ། །རྡོ་རྗེའི་འཛིན་པའི་གཙོ་ལ་གསོལ་བ་འདེབས། །ཀུན་རྟོག་དྲི་བཞོན་འགྲོ་འོང་
མ་ལུས་པ། །སྒྲ་གཅན་ལམ་དུ་ཚུད་པས་ཀུནྡ་དཀར། །ཞུ་བའི་ལྷན་སྐྱེས་བདེ་བའི་སྟོང་པ་ཉིད། །ཡང་དག་ངེས་པའི་མགོན་པོ་ཁྱོད་ལ་བསྟོད། །རླུང་སེམས་དབྱེར་མེད་གཉུག་མའི་ཁམས་དྭངས་མ། །བདེ་ཆེན་འོད་གསལ་བདུད་རྩིའི་རླན་གཤེར་
གྱིས། །ཀུན་ནས་བངས་པའི་ན་ཆུང་མྱུ་གུ་གསར། །མཚན་དཔེའི་ཕྲ་ཚོགས་རབ་འབར་ཁྱོད་ལ་བསྟོད། །དོན་གྱི་འོད་གསལ་མཁའ་དབྱིངས་དག་པའི་དོགས། །རིམ་པ་གསུམ་པའི་སྒྱུ་ལུས་ཡོངས་དག་པའི། །དབྱིངས་ལས་བཞེངས་པ་རྡོ་རྗེའི་སྐུ་བརྙེས་

[044A]༄༅། །པ༑ ༑ངེས་དོན་རྣལ་འབྱོར་ཆེ་ན་པོར་གསོལ་བ་འདེབས། །བདུད་བཞིའི་དགྲ་ཚོགས་རྩད་ནས་དྲུངས་ཕྱུང་བ། །སློབ་པའི་ཟུང་འཇུག་མཐར་ཕྱིན་ཤེས་སྒྲིབ་ཚོགས། །མ་ལུས་བཅོམ་པའི་རྡོ་རྗེ་འཆང་གཉིས་པ། །ཀུན་དགའ་དོན་གྲུབ་
ཞབས་ལ་གསོལ་བ་འདེབས། །མགོན་པོ་ཁྱོད་ཀྱིས་ཇི་ལྟར་བཤད་པའི་སྲོལ། །རྒྱལ་བ་གཉིས་པའི་ལུགས་བཟང་དམ་པ་འདི། །ཉམས་སུ་ལེན་པའི་རྣལ་འབྱོར་བདག་ཅག་ལ། །དངོས་གྲུབ་རིན་ཆེན་བྱེ་བའི་ཆར་ཆེན་ཕོབ། །མཐའ་དྲུག་ཚུལ་བཞིའི་
རྒྱ་ཡིས་རབ་བཅིངས་ཤིང། །རྒྱུད་རྣམས་ཀུན་གྱི་རྒྱལ་པོ་མཆོག་གྱུར་པ། །དཔལ་ལྡན་འདུས་པ་རྒྱ་མཚོའི་ཕ་རོལ་ཏུ། །སོན་པའི་དངོས་གྲུབ་དམ་པ་སྩལ་དུ་གསོལ། །དངོས་གྲུབ་རིན་ཆེན་དཔག་མེད་སྟེར་གྱུར་པ། །རིག་སྔགས་རྒྱ་མཚོ་དེ་ལས་
བཏུས་པ་ཡི། །རིམ་པ་དང་པོའི་སྐྱེ་ཤི་བར་དོ་གསུམ། །སྐུ་གསུམ་མཆོག་ཏུ་བསྒྱུར་བའི་དངོས་གྲུབ་སྩོལ། །མཆོག་གི་ང་རྒྱལ་གསལ་སྣང་བརྟན་པོ་ཡིས། །རང་རྒྱུད་ལེགས་པར་སྨིན་པར་གྱུར་པ་ན། །རྡོ་རྗེའི་ལུས་ལ་གནད་དུ་བསྣུན་པ་ཡི། །རྫོགས་
པའི་རིམ་པའི་རྟོགས་པ་སྐྱེ་བར་ཤོག་ཉོན་མོངས་ཤེས་བྱའི་སྒྲིབ་པ་མ་ལུས་པ། །གཡོ་བྱེད་བཞོན་པར་བཅས་པ་རབ་བསལ་ནས། །སྟོབས་བཅུ་མི་འཇིགས་བཞི་ཡི་བདག་ཉིད་ཅན། །དཔལ་ལྡན་རྡོ་རྗེ་འཆང་དབང་མྱུར་ཐོབ་ཤོག་དེ་ནས་ནམ་
མཁའ་ཟད་བར་མ་གྱུར་པ། །དེ་སྲིད་ཡིད་བཞིན་ནོར་དང་བུམ་པ་བཟང། །དཔག་བསམ་ཤིང་དང་མཆོག་གི་རྒྱལ་མཚན་ལྟར། །འགྲོ་བ་ཀུན་གྱི་རེ་བ་སྐོང་བར་ཤོག་རྒྱལ་ཀུན་སྙིང་རྗེའི་རང་གཟུགས་དྲག་པོའི་སྐུར། །རབ་ཏུ་བ་ཞེངས་པའི་ཕྱག་དྲུག་

[044B] །འཆི་བདག་ལས་ཀྱི་གཤིན་རྗེ་འཁོར་བཅས་ཀྱིས། །བར་གཅོད་ཀུན་སོལ་འདོད་དོན་མ་ལུས་སྒྲུབས། །ས་ཡི་སྟེང་ན་འགྲན་པའི་ཟློ་བྲལ་བ། །འདུལ་བ་འཛིན་པའི་རིག་སྔགས་འཆང་བའི་སྡེ། །འདི་ཉིད་ཕྱོགས་དུས་གནས་སྐབས་
ཐམས་ཅད་དུ། །དར་ཞིང་རྒྱས་པའི་བཀྲ་ཤིས་དམ་པ་སྩོལ།། ཞེས་པ་འདི་ནི་དཔལ་ལྡན་སྟོད་རྒྱུད་གྲྭ་ཚང་གི་ཐོག་མའི་རྡོ་རྗེ་སློབ་དཔོན་གྲུབ་པའི་དབང་ཕྱུག་ཆེན་པོ་རྒྱུད་ཆེན་ཀུན་དགའ་དོན་གྲུབ་ཀྱི་གསོལ་འདེབས་འདི་ལྟ་བུ་ཞིག་དགོས་ཞེས་རྒྱུད་སྟོད་མཁན་ཆེན་ཉག་རེ་རབ་འབྱམས་པ་བློ་བཟང་བསྟན་
འཕེལ་ནས་བསྐུལ་མ་མཛད་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་དྭང་བ་ཆེན་པོས་སྦྱར་བའོ།། མངྒ་ལཾ།།    ༈    དཔལ་གྱི་མཐར་ཐུག་དོན་གཉིས་ལྷུན་གྲུབ་པའི། །ཡོན་ཏན་ལྡན་ཞིང་ཆོས་ཀྱི་རྔ་བོ་ཆེ། །སྲིད་པ་གསུམ་ན་སྒྲོག་པའི་གྲགས་
པ་ཅན། །སྐྱབས་ཀྱི་མཐར་ཐུག་ཁྱོད་ལ་གསོལ་བ་འདེབས། །ཁྱོད་ཀྱི་ལེགས་བཤད་ཆ་ཤས་ཙམ་གྱིས་ཀྱང། །གདུལ་བྱའི་བློ་མུན་ཐམས་ཅད་དྲུངས་འབྱིན་པའི། །རིག་ལམ་འདི་ཉིད་རྒྱས་པར་བྱ་བའི་ཕྱིར། །རྗེ་བཙུན་བླ་མ་བསྐལ་བརྒྱར་ཞབས་
བརྟན་ཤོག་ཆོས་ཀྱི་གྲགས་པའི་གཞུང་ལུགས་རྒྱ་མཚོལ། །ཐོས་བསམ་སྒོམ་པ་འབད་པས་བགྱིས་པའི་མཐུས། །འགྲོ་ཀུན་ཉོན་མོངས་ཀུན་ལས་སྐྱོབ་བྱེད་པའི། །བློ་གྲོས་སྤོབས་པའི་སྣང་བ་རྒྱས་པར་ཤོག་རྩོད་པས་ལོག་སྨྲ་ཝ་སྐྱེས་སྐྲག་བྱས་
ཤིང༑ ༑རྩོམ་པས་མཁས་རྣམས་མགུ་བ་བསྐྱེད་པ་དང། །འཆད་དང་བསྒོམས་པས་ཐུབ་པའི་བསྟན་པ་ཆེ། །བླ་ནས་བླ་རུ་འཕེལ་བར་བྱིན་གྱིས་རློབ། །ལེགས་ལྡན་ནག་པོ་འཁོར་དང་བཅས་པས་ཀྱང། །ཆོས་ཀྱི་གྲགས་པའི་བཀའ་ལས་མི་འདའ་

[045A]༄༅། །བར། །བདག་ཅག་རྣམས་ཀྱི་རེ་བ་མ་ལུས་པ། །འབད་པ་མེད་པར་ལྷུན་གྱིས་འགྲུབ་པར་མཛོད།། ཅེས་གནས་ལྔ་རིག་པའི་པཎྜི་ཏ་དང་གྲུབ་ཐོབ་ཀུན་གྱི་འཁོར་ལོས་བསྒྱུར་བ་དཔལ་ཆོས་ཀྱི་གྲགས་པའི་གསོལ་འདེབས་འདི་ནི་རང་ཉིད་ཀྱང་མོས་པ་ཆེན་པོས་བསྐུལ་
ཞིང་ཁྱད་པར་དུ་རིག་པ་སྨྲ་བའི་བཞུང་ལུགས་ལ་བློགས་ལ་དོན་གཉེར་བ་བཞད་པ་དགེ་སློང་ཡེ་ཤེས་ཆོས་འཕེལ་དང་སྲད་པ་བློ་བཟང་ཡོན་ཏན་བཅས་ཊཱིཀྐ་བ་རྣམས་ཀྱིས་བསྐུལ་བ་ལྟར་་རིག་པ་སྨྲ་བ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དུས་གསུམ་བདེ་
གཤེགས་ཀུན་གྱི་ཐུགས་ཀྱི་བཅུད། །བློ་བཟང་རྒྱལ་བའི་ལེགས་བཤད་མ་ལུས་པ། །བསྐལ་བཟང་འགྲོ་ལ་རྗེས་བརྩེས་འདོམས་མཛད་པའི། །རྒྱ་མཚོའི་མཚན་ཅན་མགོན་པོར་གསོལ་བ་འདེབས། །ངག་གི་དབང་ཕྱུག་ཐུགས་རྗེའི་གཏེར་ཆེན་
པོ༑ ༑བྱམས་པའི་ཐུགས་མངའ་བཀའ་དྲིན་མཚུངས་ཟླ་མེད། །བྱང་ཆུབ་ལམ་བཟང་འགྲོ་ལ་སྦྱིན་མཛད་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་ཤེས་བྱའི་ཕ་མཐའ་མ་ལུས་པ། །ལེགས་པར་བགྲོད་པའི་ལུང་རིགས་
དཔལ་དང་ལྡན། །ཡེ་ཤེས་འཇུག་པ་མཆོག་གི་རོལ་པ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་ཆོས་ཚུལ་རྒྱ་མཚོ་བསྒོམས་པའི་མཐུས། །དགེ་ལེགས་མཚན་མའི་སྣང་བ་ཡོངས་བཞེད་ཅིང། །ངེས་འབྱུང་བྱང་སེམས་ལྟ་
བར་ངེས་རྙེད་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །མགོན་པོ་ཁྱོད་རྣམས་མཆོད་ཅིང་གསོལ་བཏབ་མཐུས། །ཚེ་རབས་ཀུན་ཏུ་འབྲལ་མེད་རྗེས་བཟུང་སྟེ། །ཟུང་འཇུག་རྡོ་རྗེ་འཆང་གི་ལམ་སྟོན་པའི། །དགེ་བའི་བཤེས་གཉེན་དམ་

[045B] །ངེས་པར་འབྱུང་དང་བྱང་སེམས་ཡང་དག་ལྟ། །ཟབ་ལམ་རིམ་པ་གཉིས་ཀྱི་རྟོགས་པ་རྣམས། །ཚེ་འདི་ཉིད་ལ་མངོན་དུ་གྱུར་ནས་ཀྱང། །འགྲོ་བའི་འདྲེན་པར་འགྱུར་བར་བྱིན་གྱིས་རློབ། །དེ་ལྟར་གྱུར་ནས་ནམ་མཁའ་ཇི་སྲིད་པར་
ཡིད་བཞིན་ནོར་དང་དཔག་བསམ་ཤིང་ལྟ་བུ། །འགྲོ་བ་ཀུན་གྱི་རེ་བསྐོང་བ་ལ། །ཀུན་བཟང་འཇམ་དབྱངས་ལྟ་བུར་བདག་གྱུར་ཅིག། ཅེས་པ་འདི་ནི་འབྲས་སྤུངས་ཏྲེ་བོ་རབ་འབྱམས་པ་བློ་བཟང་བསྟན་འཛིན་གྱི་ཁ་ཏོན་དུ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་
སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།། བཀྲ་ཤིས།    ༈    རབ་འབྱམས་ཕྱོགས་བཅུའི་རྒྱལ་བ་མ་ལུས་པའི། །མཁྱེན་བརྩེ་གཅིག་བསྡུས་རྗེ་བཙུན་འཇམ་པའི་དབྱངས། །དུར་སྨྲིག་གར་རོལ་དབང་ཕྱུག་བརྒྱད་ལྡན་ཞབས། །ཀུན་
མཁྱེན་ཙོང་ཁ་པ་ལ་གསོལ་བ་འདེབས། །མཁས་གྲུབ་ཀུན་གྱི་རྩེར་སོན་ཤེས་རབ་སེང། །གྲུབ་དབང་རྒྱུད་དོན་མཐར་ཕྱིན་སྦྱིན་པ་དཔལ། །མཁས་དབང་གྲུབ་མཆོག་ཀུན་དགའ་དོན་གྲུབ་ཞབས། །དཔལ་ལྡན་བླ་མ་གསུམ་ལ་གསོལ་བ་འདེབས་
མཁས་མཆོག་ལྷ་ཡི་རིན་ཆེན་དཔལ་བཟང་པོ། །བརྟུལ་ཞུགས་གྲུབ་པ་ཆོས་ལྡན་བློ་གྲོས་ཞབས། །མ་རུངས་འཇོམས་མཛད་བསོད་ནམས་གྲགས་པའི་དཔལ། །དཔལ་ལྡན་བླ་མ་གསུམ་ལ་གསོལ་བ་འདེབས། །ཡོན་ཏན་རབ་རྫོགས་རྗེ་བཙུན་
དཀོན་མཆོག་དར། །ངག་དབང་ཆོས་ཀྱི་གྲགས་པ་དཔལ་བཟང་པོ། །སྨྲ་བའི་མཛོད་འཛིན་དགེ་ལེགས་དཔལ་བཟང་སྟེ། །དཔལ་ལྡན་བླ་མ་གསུམ་ལ་གསོལ་བ་འདེབས། །གདུལ་བྱའི་མ་རིག་མུན་འཇོམས་ཉི་མ་བཟང། །མདོ་སྔགས་ལུང་

[046A]༄༅། །རྟོགས་གཏེར་གྱུར་ཚེ་བརྟན་མཚན། །ཆོས་ཀྱི་དབང་ཕྱུག་ཤཱཀྱ་རིན་ཆེན་ཞབས། །དཔལ་ལྡན་བླ་མ་གསུམ་ལ་གསོལ་བ་འདེབས། །ལེགས་ལམ་སྟོན་མཛད་དཔལ་འབྱོར་རྒྱ་མཚོའི་ཞབས། །བྱང་ཆུབ་སེམས་འབྱོངས་ནམ་མཁའ་
རྒྱལ་མཚན་ཆེ། །མཁས་དབང་བྱང་ཆུབ་འོད་ཟེར་མཚན་མངའ་པ། །དཔལ་ལྡན་བླ་མ་གསུམ་ལ་གསོལ་བ་འདིབས། །རིག་ལམ་མཐར་ཕྱིན་འཇམ་དབྱངས་བློ་གྲོས་ཆེ། །འགྲོ་ལ་ཕན་མཛད་བསོད་ནམས་དོན་གྲུབ་དཔལ། །གྲགས་པ་རྒྱ་མཚོ་
ཆོས་ཀྱི་སྤྱན་ལྡན་ཞབས། །དཔལ་ལྡན་བླ་མ་གསུམ་ལ་གསོལ་བ་འདེབས། །དཀོན་མཆོག་ཆོས་འཕེལ་རྗེ་བཙུན་གྲུབ་པའི་བདག་ལུང་རྟོགས་མངའ་འབྱོར་སངས་རྒྱས་བཀྲ་ཤིས་ཞབས། །དགེ་ལ་འདུན་པ་རྒྱ་མཚོའི་མཚན་ཅན་རྗེ། །དཔལ་ལྡན་
བླ་མ་གསུམ་ལ་གསོལ་བ་འདེབས། །བློ་གྲོས་ཕུལ་ཕྱིན་བློ་བཟང་ཐོགས་མེད་དཔལ། །ངག་དབང་ཆོས་འཕེལ་གཞན་ཕན་སྙིང་བརྩེར་ལྡན། །ཚུལ་ཁྲིམས་རྣམ་དག་བློ་བཟང་རབ་རྒྱས་ཏེ། །དཔལ་ལྡན་བླ་མ་གསུམ་ལ་གསོལ་བ་འདེབས། །
རྗེ་བཙུན་བློ་བཟང་ཆོས་འཕེལ་མཚན་ཅན་དང། །བློ་བཟང་དར་རྒྱས་བྱང་ཆུབ་སེམས་ཉིད་འབྱོངས། །རྗེ་བཙུན་བྱམས་པ་རྣམ་རྒྱལ་དཔལ་བཟང་པོ། །དཔལ་ལྡན་བླ་མ་གསུམ་ལ་གསོལ་བ་འདེབས། །དཔལ་ལྡན་གྲགས་པའི་མཚན་ལྡན་
ཆོས་ཀྱི་རྗེ། །རིན་ཆེན་ཕུན་ཚོགས་བློ་གྲོས་བླ་ན་མེད། །དཀྱིལ་འཁོར་མངའ་བདག་རྒྱལ་མཚན་སེངྒེ་ཆེ། །དཔལ་ལྡན་བླ་མ་གསུམ་ལ་གསོལ་བ་འདེབས། །ནམ་མཁའ་བཟང་པོ་བྱང་ཆུབ་ཐུགས་མཆོག་འབྱོངས། །ངག་དབང་ལྷུན་གྲུབ་པ་བསྟན་

[046B] །བསམ་གཏན་ཕུན་ཚོགས་དཔལ་ལྡན་གདན་ཁྲི་འཛིན། །དཔལ་ལྡན་བླ་མ་གསུམ་ལ་གསོལ་བ་འདེབས། །ཆོས་རྗེ་ངག་དབང་ཆོས་ཀྱི་གྲགས་པ་དང། །ཤར་པ་ངག་དབང་ཚུལ་ཁྲིམས་དཔལ་བཟང་པོ། །ཆོས་ཀྱི་དོན་སྟོན་བློ་
བཟང་བསྟན་འཕེལ་ཞབས། །དཔལ་ལྡན་བླ་མ་གསུམ་ལ་གསོལ་བ་འདེབས། །དེ་ལྟར་གསོལ་བ་བཏབ་པས་བླ་མ་ལྷ། །ཀུན་གྱིས་བདག་གི་རྒྱུད་ལ་བྱིན་བརླབས་ནས། །གནས་སྐབས་མཐར་ཐུག་དགོས་འདོད་མ་ལུས་པ། །འབད་མེད་ལྷུན་གྱིས་
འགྲུབ་པར་བྱིན་གྱིས་རློབ།། ཅེས་པ་འདི་ནི་གྲུབ་པ་མཆོག་གི་བསྟི་གནས་ཆེན་པོ་དཔལ་སྟོད་རྒྱུད་གྲྭ་ཚང་གི་བླ་བརྒྱུད་གསོལ་འདེབས་སུ་མཁན་པོ་ཉག་རེ་རབ་འབྱམས་པ་བློ་བཟང་བསྟན་འཕེལ་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སུག་བྲིས་སུ་བྱས་པའོ།། །།
   ༈    །བཟང་པོའི་མཛད་པས་གདུལ་བྱ་རྣམ་པར་སྐྱོད། །རྒྱལ་བའི་བསྟན་པའི་དབང་ཕྱུག་བརྒྱད་ལྡན་པ། །འཇམ་དཔལ་རྒྱ་མཚོའི་ཞབས་ལ་གསོལ་བ་འདེབས། །བློ་བཟང་ཆོས་ཀུན་འཇལ་བའི་རྣམ་
པར་འཕྲུལ། །ཀུན་ནས་འབར་བའི་དཔལ་ལྡན་ཡེ་ཤེས་མཚན། །ཆོས་ཀྱི་དོན་བཟང་སྦྱིན་མཛད་ཐུགས་རྗེའི་གཏེར། །རྗེ་བཙུན་བླ་མའི་ཞབས་ལ་གསོལ་བ་འདེབས། །འཕགས་པའི་ཡེ་ཤེས་གདུལ་བྱའི་བློ་མུན་ས་ལ། །ཡོངས་རྫོགས་ཡོན་ཏན་
དཔལ་ལྡན་ཐུགས་རྗེའི་གཏེར། །བདུད་བཞེས་འཇིགས་མེད་བསྟན་པ་ཀུན་གྱི་མགོན། །རྗེ་བཙུན་བླ་མའི་ཞབས་ལ་གསོལ་བ་འདེབས། །འཕགས་པའི་ཡེ་ཤེས་གདུལ་བྱའི་བློ་མུན་སལ། །ཡོངས་རྫོགས་ཡོན་ཏན་
དཔལ་ལྡན་ཐུགས་རྗེའི་གཏེར། །བདུད་བཞིས་འཇིགས་མེད་བསྟན་པ་ཀུན་གྱི་མགོན། །རྗེ་བཙུན་བླ་མའི་ཞས་ལ་གསོལ་བ་འདེབས། །རྒྱལ་བསྟན་ཡོངས་རྫོགས་བློ་བཟང་གྲགས་པའི་གསུང། །བསླབ་གསུམ་ལུང་རྟོགས་ཆོས་ཀྱིས་རབ་བརླན་

[047A]༄༅། །པ༑ ༑འདི་ཉིད་ཕྱོགས་དུས་ཀུན་ཏུ་སྤེལ་བའི་ཕྱིར། །མགོན་པོ་ཁྱོད་རྣམས་བསྐལ་པ་རྒྱ་མཚོར་བཞུགས། །སྐྱེ་བ་ཀུན་ཏུ་མགོན་པོ་ཁྱོད་རྣམས་དང། །སྐད་ཅིག་ཙམ་ཡང་མི་འབྲལ་རྗེས་བཟུངས་ནས། །གསུང་གི་བདུད་རྩི་ངོམས་
པ་མེད་བཏུངས་ཏེ། །ཐེག་ཆེན་ཆོས་ཀྱི་དཔལ་ལ་སྤྱོད་པར་མཛོད། །ལམ་བཟང་དེ་ཉིད་ཉམས་སུ་བླངས་པའི་མཐུས། །ཤེས་ཉོན་སྒྲིབ་ཚོགས་མ་ལུས་དྲུངས་ཕྱུང་སྟེ། །ཤེས་དང་ཤེས་བྱར་གཅིག་པའི་རྡོ་རྗེ་འཛིན། །ཟུང་འཇུག་གོ་འཕང་མྱུར་
དུ་ཐོབ་པར་ཤོག་དམ་གཟོར་རྒྱལ་མོ་ལ་སོགས་བསྲུང་མའི་ཚོགས། །ཀུན་གྱིས་བདག་གི་རེ་བའི་འབྲས་བུ་ཀུན། །འབད་པ་མེད་པར་ལྷུན་གྱིས་འགྲུབ་པ་དང། །བཀྲ་ཤིས་རྒྱ་མཚོ་ཀུན་ཏུ་ཁྱབ་པར་མཛོད།། ཅེས་རྒྱལ་དབང་མཆོག་གི་སྤྲུལ་པའི་སྐུ་དང་
རྒྱལ་བ་འཕགས་པ་ལྷ། ངོས་ཅག་བཅས་ལ་གསོལ་འབབས་རང་བརྟན་བཞུགས་རྗེས་འཛིན་གྱི་སྨོན་ཚིག་དང་བཅས་པ་འདི་ལྟ་བུ་ཞིག་དགོས་ཞེས་ལྕགས་ར་སྤྲུལ་པའི་སྐུ་ཨེར་ཏེ་ནི་པཎྜི་ཏ་ཁོ་ཐོག་ཐུས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
དོན་དམ་སྐྱེ་འགག་གནས་པའི་མཐའ་ཀུན་དང། །ཡོངས་སུ་བྲལ་ཡང་ཀུན་རྫོབ་སྣང་ཚུལ་དུ། །རྣམ་པ་ཅིར་ཡར་འཆར་བའི་རྣམ་རོལ་ཅན། །དཔལ་ལྡན་བླ་མ་དམ་པ་ཁྱོད་ཉིད་རྒྱལ། །ངག་ལ་དབང་འབྱོར་འཕྲིན་ལས་བཟང་པོའི་དཔལ། །
ལྡན་པའི་སྐྱེས་བུ་ཁྱོད་ཉིད་བསྟན་པ་དང། །འགྲོ་བ་ཀུན་གྱི་དཔལ་དུ་འགྱུར་བའི་ཕྱིར། །བསྐལ་པ་རྒྱ་མཚོར་བརྟེན་པར་བཞུགས་སུ་གསོལ། །ཚེ་དང་ཡེ་ཤེས་དཔག་མེད་མགོན་པོ་དང། །རྣམ་པར་རྒྱལ་མཚེ་སྦྱིན་སྒྲོལ་མཆེ། །ལ་སོགས་

[047B] །འདི་ཡི་སྐུ་ཚེ་རྡོ་རྗེའི་ཁམས་ལྟར་སྒྲུབས། །ཁྱོད་ཞལ་ལས་འོངས་དམ་ཆོས་བདུད་རྩིའི་རྒྱུན། །བདག་ཅག་རྣ་བའི་བུ་གར་གསོན་པའི་མཐུས། །ཉོན་མོངས་སྒྲིབ་པ་བག་ཆགས་བཅས་པ་ཀུན། །མྱུར་དུ་
ལེགས་པར་བྱང་ཞིང་དག་པར་མཛོད། །ཕྱག་དྲུག་ལས་གཤིན་འདོད་པ་ཁམས་ཀྱི་ལྷ། །ངལ་བསོས་པོ་དང་ཞལ་བཞི་བེ་གཙེ་སོགས། །སྟོབས་ལྡན་རྣམས་ཀྱིས་རབ་ཏུ་གྲོགས་མཛད་ནས། །བསམ་དོན་གེགས་མེད་འགྲུབ་པའི་བཀྲ་ཤིས་སྩོལ། །
ཞེས་པ་འདི་ནི་ལྕགས་ར་སྤྲུལ་པའི་སྐུ་ཨེར་ཏེ་ནི་པཎྜི་ཏ་ཁོ་ཐོག་ཐུ་ངག་དབང་འཕྲིན་ལས་དཔལ་བཟང་པོའི་བརྟན་བཞུགས་སྨོན་ཚིག་འདི་ལྟ་བུ་ཞིག་དགོས་ཞེས་ཞབས་གྲས་སྐུ་ཚང་ག་དབང་དགེ་ལེགས། དགེ་སློང་བཀྲ་ཤིས་རྒྱ་མཚོ་བཅས་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།
   ༈    ལམ་བཟང་གསལ་མཛད་རྗེ་བཙུན་བླ་མ་མཆོག་སྙུན་དང་བགྲེས་རྒུད་ཚུལ་བསྟན་རབ་སྤངས་ནས། །འཕྲིན་ལས་འཇུག་པ་ཕྱོགས་བཅུར་རྒྱས་པ་དང། །བསྐལ་བརྒྱར་བཞུགས་ཤིང་བདག་ཀྱང་རྗེས་འཛིན་ཤོག། ཅེས་པ་འདི་
ནི་སེར་ར་དབུ་སྒེར་གྲྭ་ཚང་གི་སྔགས་རམ་པ་བསྐལ་བཟང་དོན་ཡོད་ཀྱི་གསོལ་འདེབས་སུ་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སེར་གཟིམས་ཁང་དུ་སུག་བྲིས་སུ་བགྱིས་པའོ།།    ༈    སྟོན་པ་མཚུངས་པ་མེད་པ་ཤཱཀྱའི་རྒྱལ། །གང་གི་སྣང་
བརྙན་སྒྱུ་འཕྲུལ་བཀོད་པ་ཡི། །རྣམ་པར་ཤར་བའི་སྤྲུལ་པའི་སྐུ་མཆོག་ཆེ། །ཁྱེད་ལ་དྭང་བའི་ཡིད་ཀྱིས་ཕྱག་འཚལ་ལོ། །ལུས་ཀྱིས་ཕྱག་དང་ངག་གིས་བསྟོད་པ་དང། །ཡིད་ཀྱིས་ཀུན་ཏུ་དྭང་བའི་རྣམ་དཀར་ལས། །དེ་སྙེད་བགྱིས་པའི་

[048A]༄༅། །དགེ་འདིས་ཐོག་མེད་ནས། །བསགས་པའི་སྡིག་ལྟུང་མ་ལུས་བྱང་གྱུར་ཅིག་སྐུ་གསུམ་འོད་བརྒྱའི་དྲ་བས་རབ་མཛེས་ཤིང། །མཚན་དཔེའི་ཕྲ་ཚོགས་རབ་ཏུ་འབར་བ་ཡི། །ཐུབ་པ་ཁྱོད་ཀྱི་སྐུ་མཆོག་དམ་པ་དེ། །འགྲོ་བ་
ཀུན་གྱི་དོན་དུ་མྱུར་ཐོབ་ཤོག་དེ་ནས་འགྲོ་བ་ཀུན་གྱི་དོན་སྒྲུབ་ཕྱིར། །ནམ་མཁའི་ཇི་སྲིད་ཡིད་བཞིན་ནོར་བུ་དང། །དཔག་བསམ་ཤིང་དང་བུམ་བཟང་ཇི་ལྟ་བར། །ཅི་འདོད་རེ་བ་སྐོང་བར་བྱིན་གྱིས་རློབ། །གནས་སྐབས་སུ་ཡང་བསམ་
དོན་མ་ལུས་འགྲུབ། །ཚེ་རིང་ནད་མེད་དཔལ་འབྱོར་དབང་ཐང་འཕེལ། །བར་གཅོད་གདོན་བགེགས་མ་ལུས་རབ་ཞི་ཞིང། །མཐུན་རྐྱེན་དབྱར་གྱི་མཚོ་ལྟར་སྤྲེལ་བར་མཛོད། །ཆོས་དང་ཆོས་ལྡན་བྱ་བ་གང་བགྱིད་པ། །དེ་དག་ཐམས་ཅད་
ལེགས་པར་མཐར་ཕྱིན་ཅིང། །འདོད་པའི་དོན་ཀུན་བདེ་བླག་ཉིད་འགྲུབ་སྟེ། །དགེ་ལེགས་རྒྱལ་མཚན་ཕྱོགས་བཅུར་སྒྲེང་གྱུར་ཅིག་དེས་འབྱུང་བྱང་སེམས་ཡང་དག་ལྟ་བ་དང། །ཟབ་མོ་རིམ་གཉིས་ལམ་གྱི་བགྲོད་པ་ཀུན། །མཐར་
ཕྱིན་ཆོས་སྐྱོང་བསྲུང་མ་རྒྱ་མཚོ་ཡིས། །ལས་བཞིའི་འཕྲིན་ལས་ཐོགས་མེད་སྒྲུབ་གྱུར་ཅིག། ཅེས་པ་འདི་ནི་ཕྱག་མཛོད་ཇ་སག་བླ་མ་དཀོན་མཆོག་ལྷུན་གྲུབ་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཚེ་དཔག་
མེད་དང་དམག་ཟོར་ལྷ་མོ་ཡིས། །འཆི་མེད་ཚེ་ཡི་བདུད་རྩིའི་ཆར་ཆེན་པོ། །རྣམ་ཀུན་ཤིས་པའི་གླུ་དབྱངས་དང་བཅས་ཏེ། །འཆི་མེད་རྡོ་རྗེའི་བདེན་ཆེན་དེང་འདིར་ཕོབ། །བློ་བཟང་ལེགས་བཤད་རྒྱ་མཚོའི་འཇིད་ཆེན་པོ། །དཀོན་མཆོག་

[048B] །མགོན་པོ་ཁྱོད་ཉིད་ཕྱོགས་འདིའི་གདུལ་བྱ་ལ། །ཕན་པ་སྒྲུབ་ཕྱིར་རྡོ་རྗེ་ལྟར་བརྟན་ཤོག་དམག་ཟོར་ལྷ་མོ་ལ་སོགས་བསྲུང་མ་ཡིས། །འཕྲིན་ལས་རྣམ་བཞི་ཐོགས་པ་མེད་སྒྲུབས་ཏེ། །ཇི་ལྟར་བསམས་
པའི་འདོད་དོན་མ་ལུས་པ། །བདེ་བླ་གཉིད་དུ་འགྲུབ་པར་བྱིན་གྱིས་རློབ།། ཅེས་པ་འདི་ནི་ཇ་སག་ཐེར་ཁུན་ཛིར་གེའི་ཐའི་ཇི་རྟ་མགྲིན་སྐྱབས་ཀྱིས་རང་གི་བླ་མ་སྐུ་སྐྱེ་བློ་བཟང་དཀོན་མཆོག་གི་བརྟན་བཞུགས་གསོལ་འདེབས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་བཙུན་པ་
བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །བསྒོམས་ལས་སྐལ་བཟང་ཆོས་ཀུན་དབང་འབྱོར་པ། །ལེགས་བཤད་བློ་གྲོས་ཟབ་མོས་འདོམས་མཛད་པ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབ།། ཅེས་རི་ཁྲོད་འཛིན་པའི་དགེ་བའི་བཤེས་གཉེན་གྱི་གསོལ་འདེབས་ཐབས་ཤེས་གཅོད་ཀྱི་བླ་བརྒྱུད་གྲས་སུ་འཇུག་རྒྱུ་འདི་ནི་རྒྱ་ཁམས་པ་སྔགས་རམ་པ་ངག་དབང་ཚུལ་ཁྲིམས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།། བཀྲ་ཤིས།།    ༈   
ཨཱྲྱ་ལོ་ཀེ་ཤྭ་རཱ་ཡ། འདིར་འཕགས་པ་བཅུ་གཅིག་ཞལ་གྱི་མྱུང་གནས་ཀྱི་ཆོ་གའི་བླ་བརྒྱུད་གསོལ་འདེབས་ཀྱི་ཁ་སྐོང་ཇི་ལྟར་བྱ་བ་ནི། མཚན་མཆོག་དོན་དང་ལྡན་ལ་ཕྱག་འཆེལ་ལོ། ཞེས་པ་ཡན་ཆོད་པཎ་ཆེན་ཆོས་ཀྱི་རྒྱལ་མཚན་
གྱིས་སྨྱུང་གནས་ཀྱི་ཆོ་གར་ཇི་ལྟར་གསུངས་པ་ལྟར་བྱས་རྗེས། བློ་བཟང་གྲགས་པའི་ཆོས་ཀྱི་གདམས་པའི་མཛོད། །གང་གི་རྒྱལ་མཚན་འཛིན་ལ་ཟླ་བྲལ་དང། །དཀོན་མཆོག་མཚན་གྱིས་བསྟན་པའི་རྒྱལ་མཚན་འཛིན། །རྗེ་བཙུན་བླ་

[049A]༄༅། །མ་གཉིས་ལ་ཕྱག་འཚལ་ལོ། །བློ་བཟང་ཡེ་ཤེས་མཚན་མཆོག་དོན་དང་ལྡན། །བརྩོན་འགྲུས་རྒྱལ་མཚན་དམ་ཆོས་རྒྱལ་མཚན་ཞབས། །དགེ་ལེགས་རྒྱལ་མཚན་གྲུབ་པའི་དབང་ཕྱུག་ཆེ། །དཔལ་ལྡན་བླ་མ་རྣམས་
ལ་ཕྱག་འཚལ་ལོ། །དུས་གསུམ་རྒྱལ་པ་ཀུན་གྱི་ངོ་བོ་ཉིད། །བློ་བཟང་བསྐལ་བཟང་འདྲེན་པ་སྟོང་གི་དངོས། །གསུང་རབ་རྒྱ་མཚོའི་ཕ་མཐར་སྤེལ་མཛད་པ། །སྐྱབས་གསུམ་ཀུན་འདུས་ངོ་བོར་ཕྱག་འཚལ་ལོ། །ངག་ལ་དབང་ཕྱུག་
བྱམས་པའི་དཔལ་མངའ་བ། །བདག་པས་གཞན་གཅེས་བྱང་ཆུབ་སེམས་ཉིད་འབྱོངས། །ལོག་སྨྲ་ཕྱོགས་ཀྱི་ཀླད་པ་ཀུན་འགེམས་པ། །རྗེ་བཙུན་བླ་མའི་ཞབས་ལ་ཕྱག་འཚལ་ལོ། །བློ་བཟང་རྒྱལ་ག་གཉིས་པའི་གསུང་གི་གནད། །མ་ལུས་
གཅིག་ཏུ་བསྡུས་ཏེ་འཛིན་པའི་དཔལ། །ཡོངས་སུ་ལྡན་པའི་བདག་ཉིད་ཡེ་ཤེས་མཚན། །རྗེ་བཙུན་བླ་མའི་ཞབས་ལ་ཕྱག་འཚལ་ལོ། །བློ་བཟང་བསྟན་པའི་དབང་ཕྱུག་མ་ལུས་པ། །ཡོངས་རྫོགས་འཇམ་དཔལ་རྒྱ་མཚོའི་དཔལ་མངའ་ཞིང།།
བཟང་པོའི་མཚན་གྱིས་འགྲོ་བ་ཀུན་འདྲེན་པ། །རྗེ་བཙུན་བླ་མའི་ཞབས་ལ་ཕྱག་འཚལ་ལོ། ཞེས་བྱ་ཞིང། ཕྱག་འཚལ་གྱི་སྐབས་སུ། གང་གིས་བདག་ལ་རིག་པ་ཞེས་སོགས་འཇུག་ལ། བླ་བརྒྱུད་དུ་བྱེད་པའི་སྐབས། །ཕྱག་འཚལ་ལོ་ཞེས་པ་
རྣམས། གསོལ་བ་འདེབས་ཞེས་པར་བསྒྱུར་ནས། ཤེས་བྱམ་ལུས་མཁྱེན་པའི་བཅོམ་ལྡན་འདས། ཞེས་པ་ནས། རྒྱལ་དབང་ཐམས་ཅད་མཁྱེན་པ་ཆེན་པོ་འདི་ཉིད་ཀྱི་གསོལ་འདེབས་ཁོ་བོས་སྦྱར་བ་འདིའི་བར་བྱས་རྗེས། དེ་ལྟར་བླ་མ་ལྷ་

[049B] །དེང་ནས་བཟུངས་ཏེ་བྱང་ཆུབ་སྙིང་པོའི་བར། །འབྲལ་བ་མེད་པར་རྗེས་སུ་བཟུངས་ནས་ཀྱང། །བྱང་ཆུབ་སེམས་མཆོག་འབྱོངས་པར་བྱིན་གྱིས་རློབ། །རྣམ་དག་སེམས་བསྐྱེད་དེ་ཡིས་རབ་ཟིན་པའི། །མཚན་བཅས་
མཚན་མེད་རྣལ་འབྱོར་དམ་པ་ཡིས། །ངན་རྟོག་རླུང་གི་རྒྱུ་བ་ཡོངས་བཀག་ནས། །ཟུང་འཇུག་ལམ་མཆོག་འགྲུབ་པར་བྱིན་གྱིས་རློབ། །སྐྱེ་བ་ཀུན་ཏུ་ཡང་དག་བླ་མ་དང། ཞེས་སོགས་ཀྱིས་གསོལ་བ་འདེབས་པར་བྱའོ།། ཞེས་སྨྱུང་གནས་ཀྱི་བླ་
བརྒྱུད་གསོལ་འདེབས་དང་ཕྱག་འཚལ་གྱི་ཁ་སྐོང་འདི་ནི་ཚེ་དང་ལྡན་པ་དྲུང་རམ་པ་བྱམས་པ་རབ་རྒྱས་ཀྱིས་བསྐུལ་བ་ལྟར་་ཤཱཀྱའི་དགེ་སློད་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བཅོམ་ལྡན་སྐྱོན་ཀུན་ཟད་ཅིང་ཡོན་ཏན་གྱི། །ཆ་ཤས་རབ་རྫོགས་སྐྱེ་
རྒུ་ཀུན་གྱི་གཙོ། །ཟླ་མེད་སྟོན་པ་གཟུགས་ཀྱི་རྣམ་རོལ་ཅན། །བོད་ཡུལ་ས་ཡི་ཐིག་ལེར་བཞུགས་ཟུང་བསྟོད། །ཤཱཀྱའི་མུ་ནེ་དཔལ་ཞེས་སྙན་པའི་མཚན། །ས་ཡི་སྟེང་ན་ཡོངས་སུ་རབ་གྲགས་ཤིང། །རྫུ་འཕྲུལ་བཀོད་པའི་སྣང་བ་འབུམ་ཕྲག་
གིས༑ ༑འགྲོ་བ་འདྲེན་པ་ཁྱོད་ལ་གསོལ་བ་འདེབས། །བློ་གྲོས་ཤེས་བྱའི་ཕ་མཐའ་རབ་བརྒལ་བའི། །ལྷ་ཡི་བཟོ་པོའི་བཀོད་བསྒྱུར་རྣམ་པ་ཡིས། །རབ་སྤྲུལ་གདུལ་བྱའི་ཞིང་མཆོག་བླ་ན་མེད། །མི་བསྐྱོད་རྡོ་རྗེར་གྲགས་ལ་མགོས་ཕྱག་འཚལ་
ཁྱོད་རྣམས་ཐབས་ཚུལ་སྣ་ཚོགས་ཕྱག་རྒྱ་ཡིས། །རབ་ཏུ་མཆོད་པའི་མཐུ་ལས་སྣང་མཐའ་ཡས། །བྱང་ཕྱོགས་ཤམྦྷར་རིགས་ལྡན་འཁོར་ལོ་ཆེར། །རོལ་པར་མཛད་ཚེ་ངེས་པར་རྗེས་འཛིན་སྩོལ། །སངས་རྒྱས་སྐུ་བཞིའི་བདག་ཉིད་བདེན་པའི་

[050A]༄༅། །མཐུ། །ཆོས་ཉིད་གཡོ་བ་མེད་པའི་བྱིན་མཐུ་ལས། །ཇི་ལྟར་བསམས་པའི་དོན་རྣམས་མ་ལུས་པ། །འབང་མེད་ལྷུན་གྲུབ་དགེ་ལེགས་ཆར་དུ་ཕོབ།། ཅེས་པ་འདི་ནི་དགེ་སློང་བློ་བཟང་ཤེས་རབ་ཀྱིས་འདི་ལྟ་བུ་ཞིག་དགོས་ཞེས་བསྐུལ་བའི་ངོར་་ཤཱཀྱའི་
བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བསླུ་མེད་སྐྱབས་གནས་མཆོག་གྱུར་དཀོན་མཆོག་གསུམ། །དཔའ་བོ་མཁའ་འགྲོ་ཆོས་སྐྱོང་བསྲུང་མའི་ཚོགས། །བྱང་སེམས་ཉན་རང་དགྲ་བཅོམ་མ་ལུས་པས། །བདེན་པའི་བྱིན་
ཆེན་ཆར་དུ་བསྙིལ་བར་མཛོད། །བདག་སོགས་རྣམས་ཀྱིས་ཐོག་མ་མེད་དུས་ནས། །བསགས་པའི་སྡིག་ལྟུང་སྤྱི་དང་ཁྱད་པར་ཀུན། །སྙིང་ནས་འགྱོད་པ་དྲག་པོས་བཤགས་ལགས་ཀྱི། །མ་ལུས་བྱང་ཞིང་དག་པར་མཛད་དུ་གསོལ། །བདག་གིས་
ཚེ་རབས་ཐོག་མེད་ནས་བསགས་པའི། །སྡིག་པ་སྒྲིབ་པ་བག་ཆགས་བཅས་པ་ཀུན། །བྱང་ཞིང་དག་སྟེ་ཚོགས་གཉིས་ཡོངས་རྫོགས་ནས། །བླ་ན་མེད་པའི་བྱང་ཆུབ་ལ་རེག་ཤོག་ཚེ་འདིར་བསམ་དོན་མ་ལུས་ཆོས་བཞིན་དུ། །ལེགས་པར་
འགྲུབ་ཅིང་ཕྱི་མའི་དུས་སུའང། །དག་པའི་ཞིང་མཆོག་བདེ་བ་ཅན་སྐྱེས་ཏེ། །བླ་མེད་ཆོས་ལ་སྤྱོད་པའི་སྐལ་ལྡན་ཤོག་དེ་ནས་མ་དག་ཞིང་ཁམས་མུ་མེད་དུ། །འཕྲུལ་སྒྱུར་བྱེ་བ་ཕྲག་བརྒྱས་རབ་ཕྱིན་ཏེ། །རྨོངས་པའི་སྐྱེ་བོ་ཀུན་གྱི་སྡིག་ལྟུང་ཀུན།།
ལྷག་མ་མེད་པར་བྱང་བའི་བཀའ་དྲིན་སྩོལ།། ཞེས་པ་འདི་ནི་མཚོ་སྔོན་ཕྱག་རྡོར་བས་སེའི་མི་སྣ་སྤའི་ཐན་ཏཱ་ཕུན་ཚོགས་ཀྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དུས་གསུམ་ཕྱོགས་བཅུར་བཞུགས་པའི་

[050B] །རྒྱལ་སྲས་ཉན་ཐོས་རང་རྒྱལ་མཁའ་འགྲོ་དང། །ཆོས་སྐྱོང་བསྲུང་མ་རྒྱ་མཚོའི་ཚོགས་རྣམས་ཀུན། །དྭང་བས་སྤྱན་འདྲེན་མདུན་གྱི་ནམ་མཁར་གཤེགས། །དངོས་བཤམས་ཡིད་སྤྲུལ་ཏིང་འཛིན་བཀོད་པ་ལས། །བྱུང་བའི་ཕྱི་
ནང་གསང་བའི་མཆོད་པའི་སྤྲིན། །ནམ་མཁའི་ཁྱོན་ཀུན་བཀངས་ཏེ་འབུལ་ལགས་ན། །དགྱེས་པ་ཆེན་པོས་ལེགས་པར་བཞེས་སུ་གསོལ། །མགོན་པོ་ཁྱོད་རྣམས་མཆོད་ཅིང་གསོལ་བཏབ་མཐུས། །རྒྱ་ཆེན་རྟོགས་པ་མཆོག་དང་ལྡན་
པའི་གླིང། །གང་གི་འདུས་སྡེ་བླ་མར་བཅས་པ་རྣམས། །ཕུན་ཚོགས་དཔལ་གྱིས་རྟག་ཏུ་སྐྱོང་བར་མཛོད། །ཐོས་བསམ་སྒོམ་གསུམ་བཤད་དང་སྒྲུབ་པ་ཡི། །ལེགས་ཚོགས་དབྱར་གྱི་མཚོ་ལྟར་རབ་འཕེལ་ཞིང། །ལུང་དང་རྟོགས་པའི་ཡོན་
ཏན་མ་ལུས་པ། །གོང་ནས་གོང་དུ་འཕེལ་བའི་དགའ་སྟོན་སྩོལ། །དགེ་འདུན་མ་ལུས་ཚུལ་ཁྲིམས་རྣམས་པར་དག་ཕྱི་ནང་ཉེར་འཚེའི་དགྲ་སྡེ་དྲུངས་ཕྱུང་ཞིང། །ཚེ་དང་བསོད་ནམས་ལོངས་སྤྱོད་སྟོབས་འབྱོར་རྣམས། །ཡར་ངོའི་ཟླ་ལྟར་རྒྱས་པའི་
འཕྲིན་ལས་སྩོལ། །ཕྱག་དྲུག་ཆོས་རྒྱལ་རྒྱལ་ཆེན་ངལ་བ་སོས་པོ། །ཀུན་གྱིས་དགོན་གནས་འདི་ཡི་གཉེར་མཛོད་ལ། །བགེགས་དང་ལོག་འདྲེན་འབྱུང་པོའི་ཚོགས་ཐམས་ཅད། །ཚར་ཆོད་དགེ་འདུན་སྡེ་རྣམས་རྟག་ཏུ་སྐྱོངས། །མཐུ་སྟོབས་ཐོགས་
མེད་རྡོ་རྗེའི་ཆོས་བསྲུང་ཚོགས། །ཀུན་གྱིས་འཕྲིན་ལས་རྣམ་བཞི་ཆེར་སྒྲུབས་ཏེ། །བདག་གིས་ཇི་ལྟར་འདོད་པའི་རེ་བ་ཀུན། །འབད་མེད་ལྷུན་གྱིས་འགྲུབ་པའི་བཀྲ་ཤིས་སྩོལ།། ཞེས་པ་འདི་ནི་ཨུ་རང་དུས་འཁོར་པཎྜིཏའི་དགེ་སྒྲུབ་པ་དཀའ་བཅུ་བློ་བཟང་

[051A]༄༅། །འབྱུང་གནས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བ་ལྟང་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བློ་གྲོས་དཔག་པར་དཀའ་བའི་རླུང་སེམས་ཁམས། །གཞན་ཕན་རླན་གྱིས་སྤགས་པའི་མྱུ་གུ་གསར། །
འགྲོ་རྣམས་མོས་ངོའི་བསམ་པ་ཇི་ལྟ་བར། །ཀུན་ནས་བཀྲ་འདི་ཀུན་ལ་ཐུགས་རྗེ་རྨད། །གྲུབ་པའི་འཁོར་ལོ་རྩིབས་སྟོང་རབ་འབར་བ། །གདུལ་བྱའི་གླིང་བཞིའི་ཁྱོན་ལ་རབ་བསྒྱུར་ཞིང། །བློ་བཟང་བསྟན་པའི་ཅོད་པན་གཡོ་བ་ཅན། །བློ་བཟང་
བསྟན་པའི་ཉི་མ་ཁྱོད་ཉིད་རྒྱལ། །ཁྱོད་ནི་སྔོན་ཚེ་འཇམ་མགོན་བླ་མ་ཡིས། །ལེགས་པར་བྱིན་རླབས་དཔལ་ལྡན་འདུས་པའི་རྒྱུད། །མཐའ་དྲུག་ཚུལ་བཞིའི་འཆིང་རྒྱ་དམ་འགྲོལ་བའི། །ཀུན་དགའ་དོན་གྲུབ་ཅེས་མཚན་སྲིད་ན་འབར། །ཁྱོད་
ཀྱི་རྣམ་དཔྱོད་ཁྱོར་བའི་བསླབ་གསུམ་གྱི། །ནང་དུ་བསྟན་པའི་རྒྱ་མཚོ་ཆེ་བཅུས་ཏེ། །ཏིང་འཛིན་རྣམ་དག་དབུགས་ཀྱིས་བརྡུབས་པ་ནི། །སླར་ཡང་སྐལ་ལྡན་ཀུན་ལ་བདུད་རྩིར་སྐྱུག་ཉལ་འགྲོ་དེར་ནི་རྣམ་དག་དབང་བསྐུར་བའི། །འཐོར་
འཐུང་རྟེན་རྣམས་ལས་རླུང་ཚ་བའི་ཟེར། །སྒྲ་གཅན་མུན་པའི་ཁྲོད་བྲོས་བརྟུལ་ཞུགས་ཀྱི། །གྲང་དང་ཉམས་སུ་སྤྲོ་པའི་ལྷན་སྐྱེས་བཞད། །རྒྱུད་ཀྱི་མཐར་ཐུག་ལམ་མཆོག་ནོར་བུ་ཆེ། །རྣམ་པ་ཀུན་ཏུ་མགུལ་བར་བཀྲ་པ་ཡི། །བློ་གསལ་སྐྱེ་བོས་
འཛིན་མའི་གཞི་འདི་ཀུན། །དོག་པོར་བྱས་ཞེས་སྙན་པ་ཚངས་གནས་སྒྲོག་སླར་ཡང་ཆོས་ཀྱི་རྒྱལ་པོ་ཙོང་ཁ་པས། །མི་དབང་གནམ་བསྐོས་ཏཱ་མིང་ལྷ་ཡི་སྙན། །ཞལ་བཞེས་དམ་བཅས་ཇི་བཞིན་བསོད་ནམས་ཞིང། །ངག་དབང་བློ་གྲོས་རྒྱ་

[051B] །བློ་བཟང་གྲགས་བསྟན་པདྨོའི་ཚལ་ཆེན་པོ། །ཀུན་ནས་རབ་ཏུ་བཞད་བྱེད་བློ་གྲོས་ཟེར། །རྣོན་པོ་སྟོང་ཕྲག་འབར་བའི་སྣང་བྱེད་ཅན། །ཉི་མ་གསར་པ་ཁྱོད་ལས་གཞན་ན་གང། །ཁྱོད་ཀྱི་འོད་ཟེར་འབར་བའི་གཟི་བརྗིད་ཆེ། །ག་བ་
གིས་འཛམ་གླིང་ཡངས་བའི་ཆུ་གཏེར་དང། །ཁྱད་པར་དབང་ཕྱོགས་རྫིང་བུར་ཐུབ་པའི་བསྟན། །གསལ་བྱེད་མཆོག་ཅེས་རྒྱལ་ཀུན་བསྔགས་པ་སྒྲོག་འཛམ་གླིང་མང་པོས་བཀུར་བའི་བཀའ་བཏགས་ཀྱི། །ལུང་གིས་ཅིར་ཡང་ནོན་པའི་ཆུ་འཛིན་
ལས༑ ༑འགྲོ་ཀུན་ཕན་བདེའི་གྲུ་ཆར་རབ་འབེབས་པ། །ཐུགས་རྗེའི་གཏེར་གྱུར་ནམ་མཁའ་ཆེ་ཁྱོད་རྒྱལ། །ཁྱོད་ཀྱིས་གོས་ཡངས་པོར་ཕྱེ་བའི་བཤུལ། །གང་ངེར་གསུང་སྐྱེས་ཉི་ཟླ་སྐར་གསུམ་ཚོགས། །ཅི་དགར་རྒྱུ་བའི་ལྟད་མོའི་བྱེད་ལས་ཀྱིས། །
འགྲོ་བ་འདི་རྣམས་མྱང་འདས་ཁང་པར་ཁྲིད། །སླར་ཡང་མི་ཡུལ་རྒྱལ་བསྟན་རིན་ཆེན་གྱི། །དཔྱ་དཔུང་ཅི་དགར་འདྲེན་པའི་ཤིང་རྟའི་སླད། །སྤྲུལ་སྐུའི་ལྗོན་ཤིང་གསར་པ་རབ་བརྟན་པའི། །དགའ་སྟོན་ལོ་འདབ་ཅི་དགར་བཞད་པར་མཛོད། ཅེས་
གྲུབ་པའི་དཔང་ཕྱུག་་འཇམ་དབྱངས་གོང་མ་ཆེན་པོའི་ལུང་གིས་ཨུ་ཧུའི་ཆན་ཞི་ཨེར་ཏེ་ནི་ནོ་མོན་ཧན་དགའ་ལྡན་ཤི་རལ་ཐུ་ཁོ་ཐོག་ཐུ་ཞེས་བསྔགས་ཤིང་གངས་ལྗོངས་འདིར་ཁྲི་ཆེན་བློ་བཟང་བསྟན་པའི་ཉི་མ་ཞེས་ཡོངས་སུ་གྲགས་པའི་འཁྲུངས་རབས་གསང་རྣམ་དང་འབྲེལ་བའི་གསོལ་འདེབས་འདི་ནི་གང་གི་ཕྱག་མཛོད་ཇ་
སག་བླ་མ་དཀོན་མཆོག་ལྷུན་གྲུབ་ཀྱིས་བསྐུལ་པ་ལྟར་་ཤཱཀྱའི་བཙུན་པ་བློ་བཟང་དྤ་ལྡན་ཡེ་ཤེས་ཀྱིས་སྦྱར་པའོ།།    ༈    ཕྱི་ནང་གཞན་གསུམ་དུས་ཀྱི་འཁོར་ལོའི་རྒྱུད། །འཆད་བྱེད་བློ་བཟང་བསྟན་པའི་རྒྱལ་མཚན་ཆེ། །གང་གི་ཡང་སྲིད་སྐུ་ཚེ་སྲིད་

[052A]༄༅། །མཐའི་བར། །རྟག་བརྟན་གཡུང་དྲུང་ལྟ་བུར་བརྟན་གྱུར་ཅིག་ཚེ་དཔག་མེད་མགོན་ཡིད་བཞིན་འཁོར་ལོ་དང། །རྣམ་པར་རྒྱལ་མ་ལ་སོགས་མཐུ་སྟོབས་ཀྱིས། །འདི་ཡི་སྐུ་ཚེ་རྡོ་རྗེ་སྲ་བརྟན་ཁམས། །ཇི་བཞིན་འགྱུར་མེད་
རབ་ཏུ་བརྟན་བྱིན་པོས། །མི་འགྱུར་བདེ་ཆེན་ཉི་ཁྲི་ཆིག་སྟོང་དང། །དྲུག་བརྒྱའི་དཀར་དམར་བརྩེགས་ཐོབ་བདེན་པའི་ཚིག་གང་གིས་ཇི་ལྟར་སྨོན་པའི་བདེན་པའི་དོན། །རྒྱ་མཚོའི་རླབས་བཞིན་ཡོལ་པ་མེད་པར་མཛོད། ཅེས་དུས་འཁོར་པཎྜི་
ཏ་བློ་བཟང་རྒྱལ་མཚན་གྱི་ཡང་སྲིད་སྐུ་ཚེ་བརྟན་པའི་སྨོན་ཚིག་འདི་ནི་དཀའ་བཅུ་བློ་བཟང་འབྱུང་གནས་དང་དགེ་སློང་དམ་ཆོས་ལྷུན་གྲུབ་གཉིས་ཀྱིས་བསྐུལ་བ་ལ་བརྟེན་ནས་་ཤཱཀྱའི་བརྩུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གང་ཐུགས་སྙིང་རྗེ་ཆེ་
ལས་མ་གཡོས་ཤིང། །ཞིང་ཁམས་རྒྱ་མཚོར་ཐབས་ཚུལ་མཐའ་ཡས་པས། །གདུལ་བྱ་འདྲེན་པའི་དཔལ་གྱུར་དྲིན་ཅན་རྗེ། །བློ་བཟང་བསྐལ་བཟང་རྒྱ་མཚོར་གསོལ་བ་འདེབས། །གཉིས་སྤངས་དབུས་ཀྱི་རླུང་སེམས་དབྱེར་མེད་ཁམས། །
བདེ་སྟོང་ཆབ་ཀྱིས་བརླན་པའི་མྱུ་གུ་གསར། །སྟོང་ཉིད་མཛེས་མའི་མགྲིན་པར་དམ་འཁྱུད་པའི། །གྲུབ་མཆོག་ངག་དབང་མཆོག་ལྡན་ཆེ་ལ་འདུད། །བློ་བཟང་མཁྱེན་དང་བརྩེ་བའི་དཔལ་ལྡན་པ། །ཡེ་ཤེས་འཇུག་པས་ཟབ་མོའི་རྣམ་རོལ་
ཅན། །གང་གིས་འགྲོ་བའི་ཉོན་མོངས་ཀུན་སེལ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །མཁས་གྲུབ་ཡོངས་ཀྱི་གཙུག་རྒྱན་དུས་མཐའ་འདིར། །འགྲོ་ཀུན་མིག་གྱུར་གྲུབ་པའི་རྒྱན་གྱིས་སྤྲས། །སྐལ་ལྡན་འགྲོ་ལ་ཆོས་ཀྱི་དོན་

[052B] །ཡེ་ཤེས་བསྟན་པའི་སྒྲོན་མེར་གསོལ་བ་འདེབས། །དེང་ནས་བཟུངས་ཏེ་བྱང་ཆུབ་སྙིང་བོའི་བར། །ཤིའམ་གསོན་ནམ་སྐྱིད་དམ་སྡུག་ཀྱང་རུང། །ཁྱོད་རྣམས་ལས་གཞན་རེ་ལྟོས་གཞན་མེད་པས། །རྟག་ཏུ་ཐུགས་རྗེའི་ལྕགས་ཀྱུས་
ཟུང་དུ་གསོལ། །ཚེ་རབས་ཀུན་ཏུ་མགོན་པོ་ཁྱེད་རྣམས་དང། །འབྲལ་བ་མེད་པར་རྗེས་སུ་ལེགས་བཟུངས་ནས། །གསུང་གི་བདུད་རྩི་མདོས་པ་མེད་བཏུངས་ཏེ། །ཐམས་ཅད་མཁྱེན་པའི་ས་ལ་རེག་པར་ཤོག། ཅེས་པ་འདི་ནི་བྱ་ཁྱུང་མཁན་པོ་ཧུ་
ཐོག་ཐུ་ངག་དབང་མཁས་གྲུབ་རྒྱ་མཚོས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་པའོ།།    ༈    སྟོན་པ་མཚུངས་མེད་ཤཱཀྱའི་རྒྱལ་པོ་ཡི། །གསུང་གི་སྙིང་བོ་བློ་བཟང་རྒྱལ་བ་ཡི། །བསྟན་པའི་མགོན་པོ་རྗེ་བཙུན་བླ་
མཁྱེན། །བསྐལ་པ་རྒྱ་མཚོའི་བར་དུ་ཞབས་བརྟན་ཤོག་མགོན་ཁྱོད་རྒྱལ་བའི་ཚེས་ཚུལ་མ་ལུས་པ། །མཁས་གྲུབ་ཀུན་གྱི་རྩེ་མོར་སོན་པ་ཡི། །ལེགས་བཤད་དབྱར་གྱི་རྔ་བསངས་རབ་བསྒྲགས་ཏེ། །བསྟན་པའི་སྙིང་པོ་ཕྱོགས་བཅུར་
རྒྱས་པར་མཛོད། །ཕྱག་དྲུག་ཆོས་རྒྱལ་ལས་ཀྱི་གཤིན་རྗེ་དང། །དམག་ཟོར་རྣམ་སྲས་བེག་ཙེ་ལྕམ་སྲིང་གིས། །ཇི་ལྟར་འདོད་པའི་རེ་བ་མ་ལུས་པ། །འབད་པ་མེད་པར་ལྷུན་གྱིས་འགྲུབ་པར་མཛོད། ཅེས་རྟ་ཚག་སྤྲུལ་པའི་སྐུ་བློ་བཟང་བསྟན་པའི་མགོན་
པོའི་བརྟན་བཞུགས་གསོལ་འདེབས་འདི་ནི་དཔའ་ཤོད་ཤི་རལ་ཐུས་བསྐུལ་བ་ལ་བརྟན་ནས་་ཤཱཀྱའི་བཙུན་བ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དུས་གསུམ་བདེ་པར་གཤེགས་པ་ཐམས་ཅད་ཀྱི། །མཁྱེན་བརྩེ་ནུས་མཐུམ་ལུས་གཅིག་

[053A]༄༅། །བསྡུས་པ། །རྡོ་རྗེའི་འཆི་མེད་ཚེ་ཡི་ངོ་བོ་རུ། །ཡོངས་སྨིན་ཚེ་དཔག་མེད་ཀྱིས་དགེ་ལེགས་སྩོལ། །རྗེ་བཙུན་རྒྱལ་དང་རྒྱལ་སྲས་མ་ལུས་པའི། །ཡོན་ཏན་ཀུན་རྫོགས་བློ་བཟང་རྒྱལ་བ་ཡི། །བསྟན་པ་ཡོངས་ཀྱི་དབང་
ཕྱུག་གོ་འཕང་མཆོག་རབ་བརྙེས་འཇམ་དཔལ་རྒྱ་མཚོར་གསོལ་བ་འདེབས། །གངའི་རྔུལ་སྙེད་ཞིང་ཁམས་རབ་འབྱམས་ན། །དུས་གསུམ་དུ་སྤྱོད་སྐྱེ་བོའི་ཚོགས་མ་ལུས། །བྱང་ཆུབ་ཆེན་པོ་སངས་རྒྱས་ས་ཡི་གནས། །མ་བཞག་དེ་
སྲིད་རྡོ་རྗེ་ལྟ་བུར་བཞུགས། །ཨེ་ཝཾ་དབྱིད་དུ་འཁྱིལ་བའི་རིན་ཆེན་ཁྲི། །འཇིགས་བྲལ་གདོང་ལྔའི་ཕྲག་པ་བརྟན་པོའི་ཁར། །བཀལ་བའི་སྐྱོན་ཀུན་ཡོངས་ཟད་ཟླ་ཉིའི་སྟེང། །མི་བཞིག་ནཱ་དའི་དཔལ་དུ་བརྟན་པར་བཟུགས་སྤྲོས་ཀུན་ཉེ་
བར་ཞི་བའི་ཀུན་གསལ་དོགས། །ཤེས་དང་ཤེས་བྱའི་གནས་ཚུལ་ཆུ་འཛིན་མཚར། །གཅིག་ཏུ་འཆིང་བའི་ཟད་མེད་བདེ་ཆེན་གང། །འགྱུར་བ་མེད་པའི་ངོ་བོང་རྟག་ཏུ་རོལ། །ཇི་ལྟར་སྦྲང་རྩིའི་རྒྱལ་མཚན་ཅན་གྱི་ཚོགས། །འདམ་ལས་སྐྱེས་
ཀྱང་འདམ་གྱིས་གོས་མིན་ལྟར། །སྙིགས་དུས་སྐྱེ་བོའི་སྤྱོད་ཚུལ་སྣ་ཚོགས་པས། །སྐྱོ་བའི་འདམ་གྱིས་གོས་ཚུལ་རིང་དུ་སྤོངས། །བདག་ཀྱང་དེང་ནས་ཚེ་རབས་ཐམས་ཅད་དུ། །མགོན་ཁྱོད་ཡབ་སྲས་གཉིས་ཀྱིས་རྗེས་བཟུངས་ནས། །གསུང་གི་བདུད་
རྩིའི་ལེགས་བཤད་ཆུ་མངར་བོས། །ཡིད་ཀྱི་རོ་འཛིན་རབ་ཏུ་གསོན་པར་མཛོད། །གཞན་ཡང་དགེ་འདིས་ཕ་མ་སེམས་ཅན་ཀུན། །འཁོར་བའི་སྡུག་བསྔལ་རྒྱ་མཚོ་ཆེན་པོ་ལས། །སྒྲོལ་ཕྱིར་རྫོགས་པའི་སངས་རྒྱས་གོ་འཕང་མཆོག་ཐོབ་

[053B] །ཕྱག་དྲུག་ཆོས་ཀྱི་རྒྱལ་བོ་འཁོར་བཅས་དང། །ཁྱད་པར་འདོད་པ་ཁམས་ཀྱི་དབང་མོ་ཡིས། །བདག་གིས་རེ་བའི་འབྲས་བུ་མ་ལུས་པ། །འབད་མེད་ལྷུན་གྲུབ་འཕྲིན་ལས་བཀྲ་ཤིས་སྩོལ། ཞེས་པ་
   ༈   །    ༈    སྲིང་དང་ཞི་པའི་མཐའ་ལས་ཡོངས་འདས་པ། །མཁྱེན་བརྩེའི་རང་གཟུགས་
འཇམ་དཔལ་རྒྱ་མཚོའི་ཞབས། །མི་འཇིགས་རྡོ་རྗེའི་ཁྲི་ལ་བརྟན་བཞུགས་ཏེ། །ཆོས་ཀྱི་འཁོར་ལོ་རྒྱུན་ཆར་མེད་པར་བསྒོར། །རྗེ་བཙུན་བློ་བཟང་གྲགས་པའི་བསྟན་པ་ཡི། །དཔལ་དང་ལྡན་པའི་ཡེ་ཤེས་རོལ་པ་ཅན། །མགོན་པོ་ཁྱོད་ཀྱང་
མི་ཤིགས་རྡོ་རྗེའི་ཁྲིར། །བརྟན་པར་བཞུགས་ལ་ཆོས་འཁོར་རྒྱ་ཆེར་བསྐོར། །རྒྱལ་དང་རྒྱལ་སྲས་རོང་རྒྱལ་ཉན་ཐོས་དང། །འདོད་གཟུགས་ཁམས་ལ་སྤྱོད་པའི་ལྷ་ཀླུ་ཀུན། །རྫུ་འཕྲུལ་ལྡན་པའི་དྲང་སྲོང་ལ་སོགས་པས། །ཤིས་པ་རྒྱ་མཚོའི་
དབྱངས་སྙན་དེང་འདིར་སྒྲོགས། །སྲིད་པ་གསུམ་ལ་དབང་བསྒྱུར་འདོང་ཁམས་ན། །སྤྱོད་ཅིང་བསྟན་དགྲ་ཡོངས་ཀྱི་གཤེད་མའི་གཙོ། །འདོད་ཁམས་དབང་ཕྱུག་ར་མ་ཏཱི་ཡིས་ཀྱང། །ལས་བཞིའི་འཕྲིན་ལས་ཐོགས་པ་མེད་པར་སྩོལ། །དུང་གི་ཅོད་པན་
དཀར་པོའི་བཀའ་རྟགས་ཀྱི། །སྲིད་པ་གསུམ་ལ་འདོད་དགུར་དབང་བསྒྱུར་ཞིང། །བླང་དོར་ལས་རྣམས་གསལ་བར་སྟོན་མཛད་པ། །ཚངས་པ་ཆེན་པོ་ཁྱོད་ཀྱིས་རྟག་ཏུ་སྲུངས། །ཞེས་པ་འདི་ནི་རྨེ་རུ་བསྐལ་བཟང་ཚེ་བརྟན་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་

[054A]༄༅། །ལ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྒྱལ་བ་སྲས་བཅས་ཀུན་གྱི་མཁྱེན་དང་བརྩེ། །གཅིག་ཏུ་བསྡུས་པ་དམར་སེར་ཟུར་ཕུད་ཅན། །དུར་སྨྲིག་གོས་ཀྱིས་ཀླུབས་པའི་མཚན་དཔེའི་ཕྲ། །
རབ་འབར་འཇམ་མགོན་བླ་མས་བདག་ལ་སྲུངས། །མགོན་པོ་ཁྱོད་ཀྱིས་ཆོས་དང་ལོངས་སྤྱོད་རྫོགས། །སྤྲུལ་པར་བཅས་པའི་བྱིན་རླབས་མ་ལུས་པ། །བདག་གི་སེམས་ལ་ཡོངས་སུ་འདྲེས་པ་ཡི། །བྱིན་རླབས་དགའ་སྟོན་ཅིར་ཡང་སྩལ་དུ་
གསོལ། །ཁྱོད་ཀྱི་བསྟན་པ་དྲི་མ་མེད་པ་ཡི། །སྙིང་པོ་མདོ་སྔགས་ཀུན་གྱི་གནད་བསྡུས་པ། །འདི་དང་ཚེ་རབས་ཀུན་ཏུ་མི་འབྲལ་ཞིང། །ཐོས་བསམ་སྒོམ་པའི་བྱ་བས་འདའ་བར་ཤོག་ངེས་འབྱུང་བྱང་སེམས་ཡང་དག་ལྟ་བ་དང། །བསྐྱེད་དང་
རྫོགས་པའི་ལམ་གྱི་རིམ་པའི་གནད། །ཉམས་སུ་བླངས་པས་རླུང་སེམས་དབྱེར་མེད་ཁམས། །མཚན་དཔེས་སྤས་པའི་སྐུ་རུ་ལྡང་བར་ཤོག་དེ་ནས་ནམ་མཁའ་ཇི་སྲིད་འགྲོ་ཀུན་ལ། །བུམ་པ་བཟང་དང་དཔག་བསམ་ཡིད་བཞིན་ནོར། །ཇི་བཞིན་
འགྲོ་བ་ཀུན་ལ་འཇམ་དཔལ་སྙིང། །བསྟན་པའི་དགོས་འདོད་ཅི་དགར་སྟེར་པར་ཤོག། ཅེས་པ་འདི་ནི་ཁྲོད་འཛིན་པའི་བཤེས་གཉེན་ངག་དབང་བློ་བཟང་གིས་བསྐུལ་བ་ལ་བརྟེན་ནས་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
ཕྱོགས་བཅུའི་རྒྱལ་དང་དེ་ཡི་སྲས། །ཉན་ཐོས་རང་རྒྱལ་དཔའ་བོ་མཁའ་འགྲོ་དང། །ཆོས་སྐྱོང་བསྲུང་མ་ཁྱད་པར་ཚེ་དཔག་མེད། །ཀུན་གྱིས་དགེ་ལེགས་ཅིར་ཡང་བཞད་པར་མཛོད། །ངག་ལ་དབང་འབྱོར་བྱམས་པའི་མཚན་མངའ་བ། །གང་གི་ཡང་

[054B] །བྲལ་བ་དེ་ཡི་སྐུ་ཚེ་སྲིད་པའི་མཐའ། །དེ་སྲིད་བརྟན་པའི་དགེ་ལེགས་ཅིར་ཡང་སྩོལ། །རྗེ་བཙུན་གང་དེའི་ཐུགས་དགོངས་རྫོགས་པ་དང། །བདག་ཅག་དགེ་བའི་རྩ་པ་སྤེལ་པའི་ཕྱིར། །བྲིས་འབུར་སྐུ་དང་མཆོད་རྟེན་གསུང་
གི་རྟེན། །བཞེངས་ཤིང་དགེ་འདུན་སྡེ་ལ་བསྙེན་བཀུར་དགེས། །འཇིག་རྟེན་ཁམས་སུ་རྒྱལ་པའི་བསྟན་པ་ཡི། །སྙིང་པོ་འཇམ་མགོན་བློ་བཟང་གྲགས་པའི་བསྟན། །རྒྱ་མཚོའི་གོས་ཅན་གཞི་འདིར་རིང་སྤེལ་ཕྱིར། །ཞབས་པད་རྡོ་རྗེ་ལྟ་བུར་བརྟན་
པར་བཞུགས། །བསྐལ་བཟང་འདྲེན་པ་ཀུན་གྱི་གཙོ་བོ་གང། །ཤཱཀྱ་སེངྒེའི་བསྟན་པ་རབ་རྒྱས་ཕྱིར། །སྐུ་ཚེ་རིང་དུ་བརྟན་ཅིང་མཁས་གྲུབ་ཀྱི། །རྣམ་ཐར་གཙང་མ་བདག་གིར་མཛད་དུ་གྱུར་ཅིག་བདག་ཅག་དད་འདུན་གཅིག་པས་གསོལ་བཏབ་དང། །
བསླུ་མེད་མཆོག་གསུམ་རིན་ཆེན་བདེན་པའི་མཐུ། །དམག་ཟོར་རྒྱལ་མོའི་མཐུ་སྟོབས་འཕྲིན་ལས་ཀྱིས། །བདག་ཅག་རེ་བ་ལྷུན་གྲུབ་བཀྲ་ཤིས་སྩོལ།། ཞེས་བཀའ་དྲིན་མཚུངས་པ་མེད་པ་རྗེ་དག་དབང་བྱམས་པ་རིན་པོ་ཆེའི་ཡང་སྲིད་ཞབས་པད་བརྟན་ཅིང་འཁུལ་
   ༈      ༈   །    ༈    ཁྱོད་ནི་བླ་མའི་མཇུག་ཏུ། ཁྱད་པར་བློ་བཟང་དཔལ་ལྡན་ཡེ་ཤེས་ཞབས། །འཇམ་དཔལ་རྒྱ་མཚོ་སྲས་དང་བཅས་པ་ལ། །སྙིང་
ནས་གསོལ་བ་འདེབས་ཀྱི་བདག་ཅག་གི་སླད་དུ་བསྐལ་པ་རྒྱ་མཚོར་ཞབས་བརྟན་ཤོག་གསུང་གི་གསང་བའི་བདུད་རྩི་རྣམ་དཔྱོད་ཀྱི། །སྙིམ་པས་འཐུངས་པས་ལེགས་བཤད་ལུས་ཀྱི་སྟོབས། །རབ་རྒྱས་བྱང་སེམས་སྤྱོད་པའི་ཁུར་གྱི་ཚོགས། །

[055A]༄༅། །འཁྱེར་ཏེ་འགྲོ་པ་འདྲེན་པའི་མཐུ་ཐོབ་ཤོག་གཞན་ཡང་བདག་གིས་ཕྱག་ན་པདྨོ་ལ། །བསྙེན་བཀུར་བགྱིས་པའི་དགེ་པ་དེ་ཡི་མཐུས། །ཉོན་མོངས་སྡུག་བསྔལ་མ་ལུས་རབ་ཟད་དེ། །སྐྱེ་པ་ཀུན་ཏུ་རྗེས་སུ་འཛིན་པར་ཤོག་དེ་
ནས་བླ་མ་རྡོ་རྗེ་འཆད་དབང་གི་གོ་འཕང་དམ་པ་མྱུར་པ་ཉིད་ཐོབ་སྟེ། །འགྲོ་བ་ཐམས་ཅད་དེ་ཡི་སར་བཞག་ནས། །དོན་གཉིས་འབད་མེད་ལྷུན་གྱིས་འགྲུབ་གྱུར་ཅིག། ཅེས་པ་འདི་ནི་གསོལ་ཐབ་པ་རོང་བ་བློ་བཟང་བསོད་ནམས་ཀྱིས་བསྐུལ་བ་ལ་བརྟེན་ནས་་ཤཱཀྱའི་
བཙུན་བ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་པའོ།།    ༈    །ཁྱད་པར་བླ་མ་ལྷ་ཡི་ཚོགས་ཐམས་ཅད། །བདག་ལ་ཐུགས་རྗེའི་དབང་གིས་བྱིན་བརླབ་སྟེ། །ལུས་ངག་ཡིད་གསུམ་རྡོ་རྗེ་གསུམ་དུ་སྒྲུབས་
གཞན་ཡང་རྗེ་བཙུན་བློ་བཟང་བསྟན་པ་ཡི། །དབང་ཕྱུག་བརྒྱད་ཀྱི་བདག་ཉིས་འཇམ་པའི་དཔལ། །རྒྱ་མཚོའི་མངའ་བདག་བསྐལ་བརྒྱར་ཞབས་བརྟན་ཅིང། །ཆོས་ཀྱི་འཁོར་ལོ་རྒྱུན་ཆད་མེད་པར་བསྐོར། །དེ་ལྟར་གསོལ་བ་བཏབ་པས་བླ་མ་ལྷ། །
དགྱེས་བཞིན་བདག་གི་ལུས་ལ་རབ་ཐིམ་པས། །ལུས་ངག་ཡིད་གསུམ་དཔལ་ལྡན་བླ་མ་ལྷའི། །ངོ་བོ་རྡོ་རྗེ་གསུམ་གྱི་བདག་ཉིད་གྱུར། །ཅེས་བསྒོམ་ཞིང་མཚན་སྔགས། ཨོཾ་ཨཱ་གུ་རུ་སུ་མ་ཏི་ཤཱ་ས་ནེ་ཤྭ་ར་མ་ཉྫུ་ས་མུ་དྲ་སིདྡྷཱི་ཧཱུཾ་ཧཱུཾ། ཞེས་གང་
མང་བཟླ། མཇུག་ཏུ་དགེ་བ་བསྔོའོ།། ཞེས་པ་འདི་ནི་་རྒྱལ་དབང་མཆོག་སྤྲུལ་རིན་པོ་ཆེའི་སྐུའི་རིམ་འགྲོ་པ་གསོལ་དཔོན་རྗེ་དྲུང་ཡེ་ཤེས་རབ་བརྟན་གྱི་ཁ་ཧོན་དུ་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རླུང་སེམས་དབྱེར་མེད་དྷཱུ་ཏཱིའི་ནང་

[055B] །དབྱིངས་ཆེན་ལས་བཞེངས་སྒྱུ་འཕྲུལ་དྲ་པའི་གར། །མི་བསྐྱོད་རྡོ་རྗེ་བདེ་འཇིགས་རྣམ་གསུམ་གྱིས། །དངོས་གྲུབ་བྱེ་པའི་དགའ་སྟོན་དེང་འདིར་སྩོལ། །བློ་བཟང་དོན་གཉིས་གྲུབ་པའི་གནས་བརྟན་ཆེ། །ཁྱོད་ཉིད་དེང་ནས་ཡུན་རིང་བསྐལ་
པའི་བར། །མི་འགྱུར་བརྟན་པར་བཞུགས་ནས་རང་ཉིད་ཀྱི། །གདུལ་བྱ་རྣམས་ལ་ཆོས་ཀྱི་ལུང་བཟང་སྩོལ། །ཁྱད་པར་ཕྱག་དྲུག་ཡེ་ཤེས་མགོན་པོ་ཡིས། །འདི་ཡི་སྐུ་ཚེའི་བར་གཅོད་ཀུན་བསལ་ནས། །ཇི་ལྟར་བཞེད་པའི་རེ་བ་མ་ལུས་པ། །ལྷུན་གྱིས་
འགྲུབ་པའི་དགེ་ལེགས་ཅིར་ཡང་སྩོལ།། ཞེས་ཡང་དགོན་བླ་མ་བློ་བཟང་དོན་གྲུབ་ཀྱི་བརྟན་བཞུགས་སུ་དབུས་མདའ་དཔོན་དངོས་གྲུབ་རྣམ་རྒྱལ་དང་བྱམས་པ་སྨོན་ལམ་གྱིས་བསྐུལ་པ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གང་ཞིག་
དྲན་པ་ཙམ་གྱིས་སྲིད་བཞི་ཡི། །གདུང་བ་མ་ལུས་ཡོངས་སུ་བཅིལ་བྱེད་ཅིང། །འཆི་མེད་ཚེ་ཡི་གོ་འཕང་མཆོག་སྟེར་བ། །བཅོམ་ལྡན་ཚེ་མཐའ་ཡས་པས་དགེ་ལེགས་སྩོལ། །ངག་ལ་དབང་འབྱོར་འཇམ་དཔལ་མཚན་ཅན་གང། །ཞབས་པད་
སྲིད་མཐའ་ཇི་སྲིད་རབ་བརྟན་ཅིང། །ཐུགས་ཀྱི་བཞེད་དོན་མ་ལུས་ལྷུན་གྲུབ་ནས། །ཆོས་ཀྱི་འཁོར་ལོ་ལེགས་པར་བསྐོར་བར་གསོལ། །ཚེ་མཐའ་ཡས་དང་རྣམ་རྒྱལ་སྒྲོལ་དཀར་ཆེ། །འོད་ཟེར་ཅན་མ་མི་གཡོ་མགོན་པོ་ཡིས། །སྐུ་ཚེའི་བར་ཆད་
སེལ་ཞིང་ཅི་བཞེད་པའི། །དོན་ཀུན་ལྷུན་གྱིས་འབད་པ་མེད་པར་སྒྲུབས། །དགེ་དང་ཤིས་པའི་བཀྲ་ཤིས་རྒྱ་མཚོས་ནི། །ཕྱོགས་ཀུན་ཁྱབ་ཅིང་དགེ་ལེགས་ཇི་སྙེད་པ། །དེ་དག་གཅིག་ཏུ་བསྡུས་པའི་བྱིན་ཆེན་གྱིས། །དགེ་ལེགས་རྒྱ་མཚོ་རབ་ཏུ་རྒྱས་

[056A]༄༅། །གྱུར་ཅིག། ཅེས་པ་འདི་ནི་སྒྲུབ་ཁང་སྤྲུལ་སྐུའི་ཞབས་བརྟན་དུ་ཞབས་འབྲིང་པ་བློ་བཟང་དཔལ་ལྡན་གྱིས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །གཅིག་བསྡུས་
སྐྱབས་མགོན་རྒྱལ་དབང་ཡབ་སྲས་ཞབས། །སྐུ་ཚེ་སྲིད་མཐའི་བར་དུ་བརྟན་པ་དང། །བདག་ལ་དངོས་གྲུབ་རྣམ་གཉིས་བཀའ་དྲིན་སྩོལ། །མདུན་གྱི་ནམ་མཁར་འཇམ་དཔལ་རྒྱ་མཚོ་དང། །རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །
སེངྒེའིའི་ཁྲིལ་རྟག་ཏུ་དགྱེས་བཞུགས་ཏེ། །བདག་ལ་ཐུགས་རྗེའི་སྤྱན་གྱིས་གཟིགས་སུ་གསོལ། །ཕྱག་འཚལ་མཆོད་འབུལ་སྡིག་ལྟུང་མ་ལུས་བཤགས། །དགེ་ལ་ཡི་རང་ཆོས་འཁོར་བསྐོར་བར་བསྐུལ། །མྱ་ངན་མི་འདའ་རྟག་པར་བཞུགས་གསོལ་
འདེབས། །དགེ་བ་རྫོགས་པའི་བྱང་ཆུབ་ཆེན་པོར་བསྔོ། །ཁྱད་པར་བདག་གིས་སྔོན་ཆད་དགེ་འདུན་གྱི། །སྔེ་ལ་བརྟེན་ནས་སྡིག་ལྷུང་ཅི་བསགས་དང། །ད་ལྟ་བླ་མའི་སྐུ་གསུང་ཐུགས་གསང་དང། །དཀོར་ལ་བརྟེན་ནས་སྡིག་ལྷུང་བསགས་ཀུན་
བཤགས། །འདི་དག་རྣམ་པར་སྨིན་པ་འབྱུང་འགྱུར་ཀུན། །ཁྱོད་ཟུང་ཐུགས་རྗེའི་ཤུགས་ཀྱིས་བྱང་བར་མཛོད། །གསོལ་བ་བཏབ་ལྟར་སྐུ་ལས་བདུད་རྩིའི་རྒྱུན། །བབས་ཏེ་སྡིག་ལྷུང་མ་ལུས་བཀྲུས་པར་གྱུར། །མགོན་པོ་ཁྱེད་རྣམས་བསྙེན་
ཅིང་བཀུར་བ་དང། །ཞབས་ཏོག་ཇི་ལྟར་བགྱིས་པའི་དགེ་བ་ལས། །ཚེ་རབས་ཀུན་ཏུ་འབྲལ་མེད་རྗེས་བཟུངས་ནས། །གསུང་གི་བདུད་རྩི་ངོམས་མེད་འཐུང་བར་ཤོག་གཞན་ཡང་ཁྱོད་ཀྱི་གསུང་རྣམས་ཉམས་བླངས་པས། །ངེས་འབྱུང་བྱང་

[056B] །རིམ་གཉིས་ལམ་གྱི་བགྲོད་པ་མཐར་ཕྱིན་ཏེ། །སྐུ་གསུམ་གོ་འཕང་བདེ་བླག་ཉིད་ཐོབ་ཤོག་ཁྱད་པར་བྱང་ཕྱོགས་ཤམྦྷ་ལ་ཡི་ཡུལ། །མགོན་པོ་ཁྱོད་རྣམས་འཁོར་ལོས་བསྒྱུར་རྒྱལ་གྱི། །རོལ་པས་འདའ་ཚེ་
ལེགས་པར་རྗེས་བཟུངས་ནས། །ཟུང་འཇུག་གོ་འཕང་མྱུར་དུ་ཐོབ་པར་ཤོག། མངྒ་ལཾ།། ཞེས་པ་འདི་ནི་གསོལ་ཐབ་པ་བློ་བཟང་མཁས་མཆོག་གིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
སེམས། །དཔའ་བོ་མཁའ་འགྲོ་ཉན་ཐོས་རང་རྒྱལ་རྣམས། །ཐུགས་རྗེའི་བྱིན་རླབས་མཐུ་དཔུང་ཆེར་བསྐྱེད་ནས། །བདག་གི་འདོད་དོན་མ་ལུས་འགྲུབ་པར་མཛོད། །དུས་གསུམ་རྒྱལ་བ་ཀུན་གྱི་བསྟན་པའི་སྙིང། །འཇམ་མགོན་བློ་བཟང་རྒྱལ་
བ་ཡབ་སྲས་ཀྱི། །བསྟན་པ་མི་ནུབ་རིང་དུ་ཡུན་གནས་ཕྱིར། །རྒྱལ་བ་ཡབ་སྲས་ཞབས་པད་བརྟན་པར་བཞུགས། །བདག་ཀྱང་སྐྱེ་བ་འདི་ནས་ཚེ་རབས་ཀུན། །ཡབ་སྲས་གཉིས་ཀྱིས་འབྲལ་མེད་རྗེས་བཟུངས་ནས། །ཟུང་འཇུག་རྡོ་རྗེ་འཆང་དབང་
གོ་འཕང་ཆེ། །རིང་པོར་མི་ཐོགས་བདེ་བླག་ཉིད་ཐོབ་ཤོག་བློ་བཟང་རྒྱལ་བ་གཉིས་པའི་རིང་ལུགས་ཀྱི། །ཆོས་དང་ལྡན་པའི་མགོན་པོ་གང་དེ་ཡང། །རྡོ་རྗེའི་ཁྲིལ་ཞབས་ཀྱི་པདྨོ་ནི། །གཡོ་བ་མེད་པར་རབ་ཏུ་བརྟན་གྱུར་ཅིག། ཅེས་པ་འདི་ནི་ཆོས་བཟང་
དགེ་སློང་བློ་བཟང་བསྟན་དར་གྱིས་བསྐུལ་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །ངག་དབང་བྱམས་པ་ཡེ་ཤེས་སྐལ་ལྡན་ཟུང། །བདག་ཅག་གུས་པའི་ཡིད་ཀྱིས་གསོལ་

[057A]༄༅། །བཏབ་ལྟར། །བྱིན་རླབས་ཐུགས་རྗེའི་ཆར་ཆེན་དབབ་ཏུ་གསོལ། །དུས་གསུམ་ཕྱོགས་བཅུའི་བླ་མ་རྒྱལ་བའི་སྲས། །ཡི་དམ་ཉན་རང་དཔའ་བོ་མཁའ་འགྲོ་རྣམས། །གཅིག་ཏུ་ཁྱོད་ཀྱི་ངོ་བོར་ལེགས་འདུས་ནས། །བདག་
ཅག་རྣམས་ལ་ཐུགས་རྗེའི་སྤྱན་གྱིས་གཟིགས། །དེ་ལྟར་གསོལ་བཏབ་བྱམས་མགོན་ཐུགས་རྗེ་ཡིས། །ཡོངས་བསྐྱབས་གླིང་འདིའི་དགེ་འདུན་མ་ལུས་པ། །ཐུགས་མཐུན་ཁྲིམས་གཙང་བཤད་སྒྲུབ་བྱ་བ་ཀུན། །ཡར་ངོའི་ཟླ་ལྟར་འཕེལ་
བར་བྱིན་གྱིས་རློབ། །གཞན་ཡང་པད་དཀར་འཆང་བ་དུར་སྨྲིག་གོས། །ལ་སོགས་བསྟན་འཛིན་སྐྱེས་ཆེན་དམ་པ་རྣམས། །ཞབས་ཀྱི་པདྨོ་བསྐལ་པ་ཇི་སྲིད་པར། །རྡོ་རྗེ་ལྟ་བུར་བརྟན་པར་བཞུགས་སུ་གསོལ། །རྗེ་བཙུན་ཁྱབ་བདག་རྡོ་རྗེ་
འཆང་དབང་དང། །གྲུབ་པའི་དབང་ཕྱུག་གང་གིས་བཀའ་བསྒོས་པའི། །མཐུ་ལྡན་སྲུང་མ་ཀུན་གྱིས་དུས་ཀུན་ཏུ། །འཕྲིན་ལས་རྒྱ་མཚོའི་ཆར་ཆེན་འབེབས་པར་མཛོད། ཅེས་པ་འདི་ནི་གྲྭ་དགའ་ལྡན་བྱམས་པ་གླིང་པ་དགེ་སློང་བསྐལ་བཟང་བསྟན་དར་གྱིས་་རྗེ་
ངག་དབང་བྱམས་པ་རིན་པོ་ཆེ་དང་གྲུབ་མཆོག་ཡེ་ཤེས་སྐལ་ལྡན་གྱི་གསོལ་འདེབས་འདོད་གསོལ་གྱི་སྨོན་ཚིག་དང་འབྲེལ་བ་འདི་ལྟ་བུ་ཞིག་དགོས་ཞེས་བསྐུལ་བའི་ངོར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གནས་སྤྱི་གཙུག་ཉི་ཟླའི་
གདན་སྟེང་ན། །དཔལ་བླ་མ་ཀུན་འདུས་ཧེ་རུ་ཀ་ཞལ་བཞི་དང་བཅུ་དྲུག་ཕྱག་གིས་བརྗིད། །བརྐྱང་བསྐུམ་གྱིས་འཇིགས་བྱེད་དུས་མཚན་མནན། །ཕག་མོ་ཡི་མ་མཆུའི་སྦྲང་རྩིར་ཆགས། །ཕྱག་རྒྱ་དང་གར་དགུ་ཐལ་བས་བརྗིད། །བདག་

[057B] །ཨ་ལ་ལ་དགྱེས་པའི་ཚུལ་གྱིས་བཞུགས། །ཐུགས་ཀ་ཡི་དཔྱིད་ཧཱུཾ་འོད་ཟེར་གྱིས། །ཡེ་ཤེས་པ་སངས་རྒྱས་བྱང་སེམས་ཀུན། །སྤྱན་དྲངས་ནས་ཐིམ་པར་གྱུར་པ་ལ། །དབང་བསྐུར་ཞིང་མི་བསྐྱོད་པ་ཡིས་བཏབ། །ཆུ་
བཞི་དང་ཉེར་སྤྱོད་རོལ་མོར་བཅས། །བཅུ་དྲུག་གི་རིག་མ་འཇོ་སྒེག་མཁན། །ནང་མཆོད་དང་ཕྱག་རྒྱའི་ཆུ་སྐྱེས་ཀྱིས། །དཔལ་བླ་མ་མགོན་པོ་ཁྱོད་ལ་མཆོད། །མགོན་ཁྱོད་ཀྱི་ངོ་བོ་རྡོ་རྗེ་འཆང། །རྗེ་སངས་རྒྱས་ཀུན་འདུས་བླ་མ་མཆོག་སྐྱབས་བློ་བཟང་
གྲགས་པའི་ཞབས་པད་ལ། །སྙིང་ཁོང་རུས་གཏིང་ནས་གསོལ་བ་འདེབས། །ཐབས་ཤེས་རབ་མཉམ་སྦྱོར་ཧེ་རུ་ཀ་གོས་དུར་སྨྲིག་ལྷབ་ལྷུབ་འཕུར་ལྡིང་ཅན། །རྗེ་བཀའ་དྲིན་མཚུངས་མེད་དྲིན་ཅན་རྗེ། །སྐྱབས་བསྐལ་བཟང་རྒྱ་མཚོར་གསོལ་བ་
འདེབས། །རྗེ་བཙུན་མཆོག་བློ་བཟང་རྒྱལ་པ་ཡི། །དཔལ་ལྡན་པ་ཡེ་ཤེས་མཚན་ཅན་ཞབས། །བདག་རེ་བའི་ཡིད་ཀྱིས་གསོལ་འདེབས་ཀྱི། །ཐུགས་བརྩེ་བའི་ལྕགས་ཀྱུས་ཟུངས་སུ་གསོལ། །དབྱིངས་འོད་གསལ་མཛེས་མའི་ཕང་པ་ལ། །དོན་
བདེ་ཆེན་འཁྱུད་པའི་འཇོ་སྒེག་མཁན། །དཔལ་མཁས་གྲུབ་ཀུན་ཚོགས་རོལ་པའི་ཞབས། །བདག་གསོལ་བ་འདེབས་ཀྱི་བྱིན་གྱིས་རློབ། །རྗེ་བསྟན་པ་ཡོངས་རྫོགས་ཀུན་གྱི་བདག་གནས་བྱང་ཆུབ་ལམ་བགྲོང་ས་མཁན་མཆོག་འགྲན་ཟླ་
མེད་ངག་དབང་བྱམས་པ་ལ། །བདག་གུས་པའི་ཡིད་ཀྱིས་གསོལ་བ་འདེབས། །ངག་ཀུན་ལ་དབང་འབྱོར་གདུལ་བྱ་ཡི། །དཔལ་མཆོག་དང་ཐུན་མོང་བསམ་པའི་དོན། །འབད་མེད་པར་བདེ་བླག་གྲུབ་མཛད་པ། །རྗེ་བླ་མ་ཁྱོད་ལ་གསོལ་བ་འདེབས་

[058A]༄༅། །ཞི་རྒྱས་དང་དབང་དང་མངོན་སྤྱོད་ལས། །དཔལ་ཀུན་ལ་འབྱོར་པའི་རྒྱལ་མཚན་འཛིན། །གྲགས་སྙན་པའི་བ་དན་རྩེར་སྒྲེང་བ། །མགོན་ཁྱོད་ཀྱི་ཞབས་ལ་གསོལ་བ་འདེབས། །ངག་སྔགས་ཀྱི་དབང་ལ་ཀུན་དགའི་དཔལ། །
ལེགས་འབྱོར་པའི་མཐུ་སྟོབས་རབ་འགྲུབ་པ། །བདག་བཀའ་དྲིན་ཆེན་པོའི་འབྱུང་གནས་ཆེ། །རྗེ་མགོན་པོ་ཁྱོད་ལ་གསོལ་བ་འདེབས། །ལས་སོ་སྐྱེའི་ས་ལས་གོང་མའི་སར། །ཡོངས་འཕགས་པའི་བློ་གྲོས་འཇུག་པ་ཅན། །ངག་དབང་འབྱོར་
ལྷ་སྔགས་རྣམ་རོལ་པ། །དགེ་ལེགས་པའི་རྒྱལ་མཚན་གསོལ་བ་འདེབས། །རྗེ་རྒྱལ་བ་ཡབ་སྲས་གསུང་གི་གནང། །ངག་དབང་འབྱོར་འདུལ་བའི་བསྟན་པ་ཡི། །ཚུལ་ཁྲིམས་ཀྱིས་ལེགས་པར་འདོམས་མཛད་པ། །དཔལ་བླ་མའི་ཞབས་
ལ་གསོལ་བ་འདེབས། །ངག་དབང་བའི་དཔལ་ལ་འབྱོར་པའི་འཁོར། །རྒྱ་ཆེན་པོར་སྤེལ་བའི་འཕྲིན་ལས་གང། །དཔལ་བཟང་པོའི་འདུ་བྱེད་རབ་ལྡན་པ། །མགོན་ཁྱོད་ཀྱི་ཞབས་ལ་གསོལ་བ་འདེབས། །བཀའ་མདོ་རྒྱུད་རྒྱ་བོད་ཚིག་གི་
ལུང༑ ༑ཀུན་གཏེར་གྱུར་ཐབས་ལ་མཁས་པ་ཡི། །དོན་རྒྱ་མཚོ་ཆེན་པོའི་མཐར་སོན་པ། །བྱམས་སྙིང་རྗེ་འབྱོངས་ལ་གསོལ་བ་འདེབས། །ལུས་གྲངས་མེད་སྦྲུལ་ནས་ཕྱག་འཚལ་ཞིང། །མཆོད་རྒྱ་མཚོ་འབུལ་ཞིང་སྡིག་པ་བཤགས། །དགེ་ཡི་
རང་བསྐུལ་ཞིང་གསོལ་བ་འདེབས། །དོན་དགེ་བ་བྱང་ཆུབ་ཆེན་པོར་བསྡོ། །གླིང་བཞི་དང་རི་རབ་ཉི་ཟླར་བཅས། །སྲིད་སྣ་བདུན་དཔལ་ལྡན་ལྷ་མོའི་ཚོགས། །མགོན་ཁྱོད་ལ་མཆོད་པར་འབུལ་ལགས་ཀྱིས། །དུས་མྱུར་བ་ཉིད་དུ་བཞེས་སུ་གསོལ་

[058B] །སྐྱབས་འགྲོ་དང་ལས་འབྲས་སྤང་བླང་ཚུལ། །སྡུག་ཀུན་འབྱུང་འགོག་དང་ལམ་བདེན་གནང། །རབ་བསྒོམས་པའི་རྟོགས་པ་སྐྱེ་བར་མཛོད། །དེ་བྱང་ཆུབ་སེམས་དང་སྦྱར་བའི་ལམ། །ཕར་ཕྱིན་པ་དྲུག་
གི་སྤྱོད་པ་དང། །ཞི་གནས་དང་ལྷག་པར་མཐོང་བསྒོམས་པས། །ལམ་བགྲོད་པ་མ་ལུས་མཐར་ཕྱིན་མཛོད། །དཔལ་བདེ་མཆོག་འཁོར་ལོའི་བསྐྱེད་པའི་རིམ། །རབ་བསྒོམས་པས་སྐྱེ་ཤི་བར་དོ་སྦྱངས། །ལམ་རིམ་པ་ལྔ་ཡི་ཉམས་ལེན་གྱིས། །
རྒྱུད་ཡོངས་སྦྱངས་རྡོ་རྗེ་འཆང་ཐོབ་ཤོག་ཅེས་གསོལ་བ་བཏབ་པས་བླ་མ་ལྷ། །རྩ་དབུ་མ་སྙིང་གི་དབུས་སུ་བཞུགས། །གནས་སྤྱི་བོའི་ལམ་དུ་སྦྱངས་པ་ཡིས། །ལམ་འཕོ་བའི་མན་ངག་འབྱོངས་པར་གྱུར།། ཅེས་རྗེ་བཙུན་ཆོས་ཀྱི་རྒྱལ་པོ་བློ་བཟང་གྲགས་
པ༑ རིགས་དང་དཀྱིལ་འཁོར་ཀུན་གྱི་བདག་པོ་བློ་བཟང་བསྐལ་བཟང་རྒྱ་མཚོ་དང་ངོས་ཅག་ལྕང་སྐྱ་རིན་པོ་ཆེ་རོལ་པའི་རྡོ་རྗེ། བཀའ་དྲིན་མཚུངས་མེད་རྗེ་བཙུན་ངག་དབང་བྱམས་པ། བྲག་རི་བླ་མ་ངག་དབང་དོན་གྲུབ། ཆོས་བཟང་མཁན་པོ་དཔལ་འབྱོར་གྲགས་པ། གནས་གསར་བ་ངག་དབང་ཀུན་དགའ་
ལེགས་པའི་འབྱུང་གནས། ཞི་སྤྲུལ་འཕགས་པ་དགེ་ལེགས་རྒྱལ་མཚན། ཉག་རོང་བླ་མ་ངག་དབང་ཚུལ་ཁྲིམས། ལྕགས་ར་སྤྲུལ་སྐུ་ངག་དབང་འཕྲིན་ལས་དཔལ་བཟང། བཀའ་འགྱུར་བ་ཐབས་མཁས་རྒྱ་མཚོ་རྣམས་ཀྱི་གསོལ་འདེབས་ཡན་ལག་བདུན་པ། མཎྜལ་མདོར་བསྡུས་དང་བཅས་པ་ལ་མ་ཐུན་མོང་དང་
ཐུན་མོང་མ་ཡིན་པའི་གནད་ཚང་བ་སོགས་འདི་ལྟ་བུ་ཞིག་དགོས་ཞེས་རྐེད་ཚང་རི་ཁྲོད་པ་ཨེ་མཆི་དག་དབང་ཚུལ་ཁྲིམས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    འཇམ་མགོན་བློ་བཟང་གྲགས་པ་ཡབ་སྲས་ཀྱི། །བསྟན་པ་རིན་

[059A]༄༅། །ཆེན་འཛིན་མཛད་ཡབ་སྲས་ཟུང། །གང་གིས་སྐྱེ་བ་ཀུན་ཏུ་རྗེས་བཟུངས་ནས། །ཐེག་ཆེན་ཆོས་ཀྱི་དཔལ་ལ་སྤྱོད་པར་ཤོག། ཅེས་པ་འདི་ནི་རི་ཁྲོད་འཛིན་པའི་དགེ་སློང་ངག་དབང་བློ་བཟང་གིས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་
ཀྱིས་སྦྱར་བའོ།།    ༈    མཁྱེན་དང་བརྩེ་བའི་ནུས་མཐུ་མ་ལུས་པ། །གཅིག་ཏུ་བསྡུས་པའི་དཔལ་ལྡན་བླ་མ་མཆོག་རྗེ་བཙུན་རྒྱལ་བ་ཡབ་སྲས་ཟུང་གཅིག་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །བསྟན་དང་འགྲོ་
བའི་དོན་ཆེན་བགྱི་བའི་སླད། །ཞབས་ཀྱི་པདྨོ་སྲིད་པའི་མཐའ་ཇི་སྲིད། །བརྟན་པར་བཞུགས་ལ་ཆོས་འཁོར་བླ་མེད་པ། །བདག་གི་སྐལ་བ་ཇི་བཞིན་སྐོར་དུ་གསོལ། །སྐྱེ་བ་འདི་ནས་ཚེ་རབས་ཐམས་ཅད་དུ། །ཁྱོད་ཀྱིས་འབྲལ་བ་མེད་པར་རྗེས་
བཟུངས་ནས། །མཆོག་མཐུན་དངོས་གྲུབ་མ་ལུས་རབ་སྩལ་ཏེ། །རྡོ་རྗེ་འཆང་དབང་མྱུར་དུ་ཐོབ་པར་ཤོག། ཅེས་པ་འདི་ནི་རྣམ་རྒྱལ་གྲྭ་ཚང་གི་དབུ་མཛད་ཁྲི་ཟུར་དགེ་སློང་སྐལ་བཟང་འབྱོར་རྒྱས་ཀྱིས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།
   ༈    སྲིད་གསུམ་རླུང་གི་འཁོར་ལོ་སྐོར་བྱེད་རྒྱུན། །མ་ལུས་བཅད་པའི་རང་མདངས་འཆི་མེད་དཔལ། །རབ་བཞད་བདེ་ཅན་ཞིང་མགོན་སྣང་མཐའ་ཡས། །ཚེ་ལྷར་བཅས་པས་དེང་འདིར་དགེ་ལེགས་སྩོལ། །རང་གཞན་གྲུབ་
མཐའི་ཆོས་ཚུལ་རྒྱ་མཚོའི་དཔལ། །སྨྲ་བའི་ངག་ལ་དབང་འབྱོར་ཐུབ་པ་མཆོག་བསྟན་པའི་སྙིང་པོ་དབང་ཕྱུག་དཔལ་གྱུར་པ། །མགོན་ཁྱོད་ལུས་ཅན་ཀུན་གྱི་གཙུག་ན་རྒྱལ། །ཁྱོད་ཀྱི་སྐྱེས་རབས་མུ་ཏིག་འཕྲེང་མཛེས་དཀར། །དད་ལྡན་བློ་

[059B] །མཚན་དཔེའི་གསལ་རྫོགས་གཟི་བྱིན་ཆེར་སྟོན་པ། །རྗེ་བཙུན་བླ་མ་ཁྱོད་ཉིད་ཡང་ཡང་བསྔགས། །འཇམ་མགོན་བླ་མའི་ལེགས་བཤད་གདམས་པའི་བཅུད། །སྤེལ་ལ་གཞན་གྱི་འགྲན་ཟླས་རྣམ་པར་
དབེན། །རླུང་སེམས་ཟུང་འཇུག་ཁམས་ཀྱི་དཔལ་ལྡན་པ། །ཤེར་འབྱུང་བློ་གྲོས་ཞབས་ལ་གསོལ་བ་འདེབས། །མཐའ་བྲལ་ལྟ་བ་སེམས་ཙམ་ལུགས་སུ་སྨྲ། །འཇམ་དཔལ་རྣོན་པོའི་རལ་གྲིས་མི་ཤེས་བཅད། །ཚུལ་ཁྲིམས་སྦྱངས་ཡོན་གྱིས་
ཕྱུག་རང་བཞིན་ཅན། །ཧྭ་ཤང་གཟུགས་ཀྱི་དཔལ་ཡོན་འཛིན་ལ་འདུད། །ཕྱོགས་ལས་རྣམ་པར་རྒྱལ་བའི་སྒྲ་དབྱངས་ཀྱི། །ལེགས་བཤད་ད་རོ་ཀུན་ཏུ་སྒྲོག་མཛད་ཅིང། །བློ་གསལ་ཚིམ་བྱེད་ཆོས་ཀྱི་བདུད་རྩི་མཁན། །རྣམ་རྒྱལ་དཔལ་འབྱོར་ཞབས་
ལ་གསོལ་བ་འདེབས། །བྱང་ཆུབ་སེམས་ཀྱི་རིན་ཆེན་ཀེ་ཏ་ཀས། །རབ་གསལ་ཐུགས་ཀྱི་རྫིང་བུར་ཕྱིན་དྲུག་རིས། །བཀྲ་བའི་བསིལ་དཀར་གཟེགས་འགྲེམས་ཆོས་ཀྱི་རྗེ། །བློ་བཟང་བསྟན་པའི་རྒྱལ་མཚན་དེ་ལ་འདུད། །དེད་འདིར་སངས་རྒྱས་སྲས་
བཅས་ཆོས་ཀྱི་ཚུལ། །འཛིན་ཅིང་གཞན་ལ་ལེགས་བཤད་ཀྱིས་འདོམས་པ། །ཆོས་ཀྱི་རྒྱལ་པོའི་རིང་ལུགས་དཔལ་ཤར་བའི། །ངག་དབང་ཐུབ་བསྟན་དབང་ཕྱུག་ཁྱོད་ལ་འདུད། །དང་ལྡན་བདག་ཅག་རྩེ་གཅིག་གསོལ་བཏབ་མཐུས། །བདེ་ལེགས་ཀུན་
གྱི་རྩ་བ་རྒྱལ་བའི་བསྟན། །སྤེལ་ཕྱིར་རྡོ་རྗེ་གཡུང་དྲུང་མི་གཞིག་སྟེང། །མགོན་ཁྱོད་གཡོ་མེད་རྟག་ཏུ་བཞུགས་སུ་གསོལ། །བཞིག་པ་མེད་པའི་སྐྱིལ་ཀྲུང་རྡོ་རྗེའི་རྒྱ། །བསྐལ་བརྒྱར་བཅིངས་ཏེ་ཆོས་ཀྱི་མགུར་དབྱངས་ལས། །བསྒྲགས་པའི་ལེགས་

[060A]༄༅། །བཤད་རྔ་ཡིས་ཉོན་མོངས་གཉིད། །འགྲོ་ཀུན་གྱིས་སད་དགའ་བདེ་ཅིར་ཡང་སྩོལ། །ཕྱག་དྲུག་ཆོས་ཀྱི་རྒྱལ་པོ་འདོད་ཁམས་མ། །ཞལ་བཞི་དྲེགས་པ་ལྕམ་སྲིང་འཁོར་བཅས་ཀྱིས། །འདི་ཡི་བཞེད་དོན་མ་ལུས་ལྷུན་འགྲུབ་པའི་
འཕྲིན་ལས་བཀྲ་ཤིས་རྒྱ་མཚོ་འབར་བར་མཛོད།། ཅེས་བསྟན་པའི་གསལ་བྱེད་ཆོས་བཟང་སྤྲུལ་པའི་སྐུ་ངག་དབང་ཐུབ་བསྟན་དབང་ཕྱུག་གི་འཁྲུངས་རབས་གསོལ་འདེབས་འདི་ལྟ་བུ་ཞིག་དགོས་ཞེས་གསོལ་དཔོན་རབ་འབྱམས་པ་ངག་དབང་ཆོས་འཕེལ་གྱིས་བསྐུལ་ངོར་་ཤཱཀྱའི་དགེ་
སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །བསྐལ་བཟང་ཐུབ་བསྟན་འཇིགས་མེད་རྒྱ་མཚོའི་དཔལ། །ངག་དབང་ཐུབ་བསྟན་དབང་ཕྱུག་དཔལ་བཟང་པོ། །བློ་བཟང་ཆོས་ཀྱི་ཉི་
མ་བཀའ་དྲིན་ཅན། །ཁྱེད་རྣམས་བདག་གི་སྤྱི་བོར་ལེགས་བཞུགས་ནས། །ཕྱོགས་བཅུའི་རྒྱལ་དང་དེ་ཡི་སྲས་ཀྱི་བྱིན། །ཡི་དམ་ཆོས་སྐྱོང་བསྲུང་མའི་མཐུ་སྟོབས་ཀུན། །བདེན་པའི་མཐུ་དཔུང་བཅས་པ་སྩལ་དུ་གསོལ། །མགོན་པོ་ཁྱོད་རྣམས་
སངས་རྒྱས་ཀུན་གྱི་ངོར། །བལྟས་ཏེ་གུས་པའི་ཡིད་ཀྱིས་གསོལ་འདེབས་ན། །སྐྱེ་དང་སྐྱེ་བ་ཀུན་ཏུ་རྗེས་བཟུངས་ནས། །གསུང་མྱངས་བྱང་ཆུབ་གོ་འཕང་ཆེ་ཐོབ་ཤོག། ཅེས་པ་འདི་ནི་ཆོས་བཟང་ནོ་མིན་ཧན་གྱི་གྲྭ་པ་བློ་བཟང་བཀྲ་ཤིས་ཀྱིས་བསྐུལ་ངོར་་ཤཱཀྱའི་དགེ་སློང་བློ་
བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    འཆི་བ་མེད་པ་རྡོ་རྗེའི་ལམ་ཟབ་མོ། །བརྙེས་པའི་རང་མདངས་ཡེ་ཤེས་བདུད་རྩི་ཡིས། །ཡོངས་གང་བུམ་བཟང་ལས་བྱུང་བདུད་རྩིའི་བཅུད། །འཆི་བདག་འཇོམས་བྱེད་དེ་ཡི་དབང་རབ་བསྐུར། །བསྐལ་

[060B] །བསྟན་པ་འཛིན་ལ་འཇིགས་པ་མེད་པའི་དཔལ། །དབང་འབྱོར་ཚོགས་གཉིས་ཀྱིས་ཕྱུག་མགོན་པོ་ཁྱོད། །རྡོ་རྗེའི་ཁམས་སུ་ཡུན་རིང་ཞབས་བརྟན་ཤོག་རྒྱལ་བ་གཉིས་པའི་བསྟན་པ་རིན་པོ་ཆེ། །སྤེལ་
ཕྱིར་ཐུགས་ཀྱི་བཞེད་དོན་ཀུན་འགྲུབ་ཅིང། །སྐུ་ཚེ་མཛད་པ་འཕྲིན་ལས་བར་གཅོད་ཀུན། །ཆོས་ཀྱི་རྒྱལ་པོས་ཉེ་བར་བསལ་དུ་གསོལ། །བདག་ཅག་གདུལ་བྱ་རྣམས་ཀྱང་འདི་ཡི་གསུང། །མྱངས་ལས་ཤེས་ཉོན་སྒྲིབ་པ་ཀུན་ཟད་ཅིང། །བར་གཅོད་
བདུད་ཀྱི་མཆན་མ་ཀུན་ཞི་ནས། །བཀའ་བཞིན་བསྒྲུབ་པའི་མཆོད་པས་མཉེས་བྱེད་ཤོག་གངྒཱའི་རྡུལ་སྙེད་རྒྱལ་བ་སྲས་བཅས་ཀྱི། །བདེན་པ་ཆེན་པོའི་བཀྲ་ཤིས་རྒྱ་མཚོ་ཡིས། །བདག་ཅག་ཀུན་ལ་དགེ་ལེགས་རབ་སྦྱིན་ནས། །ཕུན་ཚོགས་
དཔལ་འབྱོར་རྒྱས་པའི་བཀྲ་ཤིས་ཤོག། ཅེས་པ་འདི་ནི་རྒྱལ་སྲས་སྤྲུལ་པའི་སྐུ་བསྐལ་བཟང་ཐུབ་བསྟན་འཇིགས་མེད་དབང་ཕྱུག་གི་ཞབས་བརྟན་དུ་སྔགས་རམ་པ་ངག་དབང་སྦྱིན་པས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྒྱལ་བ་
སྲས་བཅས་ཉན་ཐོས་རང་རྒྱལ་དང། །འཕགས་ཚོགས་འདུས་སྡེའི་བདེན་པའི་མཐུ་ཆེན་ལས། །སྤྲུལ་པའི་སྐུ་མཆོག་བློ་བཟང་རྣམ་རྒྱལ་གྱི། །ཞབས་ཀྱི་པདྨོ་མི་ཤིགས་ཁམས་སུ་སྒྲུབས། །འཆི་བདག་ལ་སོགས་བདུད་ལྔ་བཅོམ་པའི་མདངས་
བུམ་པར་འཕྱུར་པའི་བདུད་རྩིའི་བསིལ་སྦྱིན་གྱིས། །མགོན་འདིའི་སྐུ་ཚེ་སྲོག་དབང་རྡོ་རྗེའི་ཁམས། །ལྟ་བུར་བརྟན་ཅིང་ཚེ་མཐའ་ཡས་དཔུང་བསྐྱེད། །ཐུགས་བསྐྱེད་སྨོན་ལམ་དམ་བཅའི་ཁུར་བཙན་གོ་ལེགས་གྱོན་ལོག་སྨྲ་ཀུན་དང་གཡུལ་སྤྲད་

[061A]༄༅། །ནས། །ལོག་པའི་སྦྱིན་སྐྱེས་བཅོམ་པའི་དཔའ་རྟགས་རྔ། །འཇམ་མགོན་བླ་མའི་དགོངས་པ་ཇི་བཞིན་སྒྲོགས། །སྟོབས་འཕྲོག་ནག་པོ་གདོང་བཞི་སྲིང་མོར་བཅས། །ཀུན་གྱིས་དོན་འདིར་བར་གཅོད་གདོན་དང་བགེགས་
རྩད་ནས་འབྱིན་པའི་མཐུ་དང་དཔུང་བསྐྱེད་ནས། །རེ་བའི་འབྲས་བུ་ལྷུན་གྱིས་བསྒྲུབ་པར་མཛོད། །ཕྱོགས་དུས་ཀུན་གྱི་བཀྲ་ཤིས་ཇི་སྙེད་པ། །དེ་དག་ཀུན་གྱི་བཀྲ་ཤིས་གཅིག་བསྡུས་པ། །བཀྲ་ཤིས་དེ་ཡིས་བསམ་དོན་མ་ལུས་པ། །འབད་
མེད་ལྷུན་གྱིས་འགྲུབ་པའི་བཀྲ་ཤིས་ཤོག། ཅེས་པ་འདི་ནི་ལྷ་མགོན་སྤྲུལ་སྐུ་བློ་བཟང་རྣམ་རྒྱལ་གྱི་བརྟན་བཞུགས་སྨོན་ཆིག་དང་འབྲེལ་བ་འདི་ལྟ་བུ་ཞིག་དགོས་ཞེས་གང་གི་ཕྱག་མཛོད་བློ་བཟང་བཀྲ་ཤིས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
གུ་རུ༑ དུས་གསུམ་བདེ་གཤེགས་སྲས་དང་བཅས་པ་ཀུན། །གཅིག་བསྡུས་བློ་བཟང་དཔལ་ལྡན་ཡེ་ཤེས་ཞབས། །དེང་ནས་བཟུངས་ཏེ་བྱང་ཆུབ་སྙིང་པོའི་བར། །འབྲལ་མེད་བདག་གི་སྦྱི་བོའི་རྒྱན་དུ་བཞུགས། །བློ་བཟང་ཆོས་ཀྱི་སྒྲོན་མས་གཙོ་
མཛད་པའི། །བདག་ཅག་དཔོན་འབངས་འཁོར་གཡོག་ལྟོས་བཅས་ཀུན། །དེང་ནས་བྱང་ཆུབ་སྙིང་པོར་མ་རེག་པར། །འབྲལ་མེད་རྗེས་སུ་འཛིན་པའི་བཀའ་དྲིན་སྩོལ། །ཁྱོད་ཀྱི་གསུང་གསང་བདུད་རྩི་བླ་མེད་པ། །རབ་ཏུ་མྱངས་པས་ཟུང་འཇུག་
རྡོ་རྗེ་འཆང། །སྐུ་བཞིའི་དབང་ཕྱུག་དམ་པ་དུས་མྱུར་བར། །ཐོབ་ནས་འགྲོ་ཀུན་དེ་ཡི་སར་འགོད་ཤོག། མངྒ་ལཾ།། ཞེས་པ་འདི་ནི་གཡག་དཔོན་ཞབས་གྲས་བསམ་འཕེལ་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   

[061B] སྐུ་གསུམ་གོ་འཕང་ཚེ་འདིར་ཐོབ་འགྱུར་བའི། །ལམ་མཆོག་མ་ལུས་སྟེར་མཛད་འགྲོ་བའི་མགོན། །ཁྱབ་བདག་རྡོ་རྗེ་འཆང་དབང་དྲིན་ཅན་རྗེ། །ཁྱོད་ནི་བསྐལ་པའི་མཐར་ཐུག་བར་དུ་བཞུགས། །ཁྱོད་ཀྱི་གསུང་ལས་འགལ་བར་མི་སྤྱོད་པའི་
མཐུ་ལྡན་ཆོས་སྲུང་རྒྱ་མཚོའི་འཕྲིན་ལས་དག་མྱུར་དུ་བསྒྲུབ་པའི་མཐུ་ཡིས་འགྲོ་ཀུན་གྱི། །ཕན་བདེའི་འབྱུང་གནས་གླིང་མཆོག་རབ་རྒྱས་ཤོག་ཕྱོགས་འདིར་འཁོང་པའི་སྐྱེ་བོའི་ཚོགས་ཐམས་ཅད། །ནང་དང་འཁྲུག་རྩོད་ཆོས་མིན་རྒྱུན་ཆད་
ཅིང༑ ༑བསྟན་པ་དར་རྒྱས་སེམས་ཅན་བདེ་ཞིང་སྐྱིད། །མཐུན་རྐྱེན་མ་ལུས་འབད་མེད་འགྲུབ་པར་ཤོག་རྒྱལ་བ་ཀུན་དང་རྒྱལ་སྲས་བགྲང་ཡས་ཀྱི། །བདེན་པ་ཆེན་པོའི་མཐུ་ལས་བཀྲ་ཤིས་ཀྱི། །དཔལ་ཀུན་གཅིག་ཏུ་འཁྱིལ་བའི་ནུས་པའི་
གདུགས། །སྲིད་གསུམ་གཡོ་བས་ཕྱོགས་ཀུན་ཁྱབ་གྱུར་ཅིག། ཅེས་པ་འདི་ནི་ཧར་ཏི་ཇ་སག་དབང་རྒྱལ་སྐྱབས་དང་གུ་ཤྲཱི་ཏཱ་བླ་མ་དགེ་སློང་ཆོས་གྲུབ་རྒྱ་མཚོ། དགེ་སློང་བློ་བཟང་སྐལ་ལྡན་གསུམ་གྱིས་གྲྭ་ཚང་འགྲོ་ཕན་གླིང་གི་ཚོགས་འདོན་དུ་བཙུགས་ཆོག་པ་ཞིག་དགོས་ཞེས་བསྐུལ་བ་ལྟར་
ཤཱཀྱའི་དགེ་སློང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཆོས་ཉིད་ཀྱི་གནས་ཚུལ་མ་ལུས་པ། །གསལ་རྗེན་དུ་སྟོན་པའི་རྒྱལ་བའི་བཀའ། །གངས་ཅན་དུ་འགྱུར་རོ་ཅོག་ཀུན་དང། །རྒྱ་བོད་ཀྱི་མཁས་གྲུབ་བཀའ་མང་པོ། །ཁྱད་པར་དུ་ཟབ་
ལམ་རིམ་གཉིས་གནད། །འཛིན་མཛད་ཀྱི་གྲུབ་དབང་རྣལ་འབྱོར་པར། །སྙིང་ནས་འདུད་གསོལ་བ་འདེབས་ལགས་ཀྱིས། །དངོས་གྲུབ་ཀྱི་དགའ་སྟོན་སྩལ་དུ་གསོལ། །ཡེ་ཤེས་ཀྱི་སྣང་བ་མཐའ་ཡས་པས། །དོན་གཉིས་ཀྱི་འབྲས་བུ་མཐའ་ཡས་

[062A]༄༅། །པས། །དངོས་གྲུབ་ཀྱི་དགའ་སྟོན་བླ་མེད་པ། །ད་ལྟ་རང་སྩོལ་བའི་བྱ་བ་མཛོད།། ཅེས་རྣལ་འབྱོར་གྱི་དབང་ཕྱུག་དགེ་སློང་ཡེ་ཤེས་མཐའ་ཡས་ཀྱི་གསོལ་འདེབས་འདི་ནི་དཀྱིལ་ཁང་ཞལ་སྔ་ནས་དཔོན་སློབ་ཡེ་ཤེས་ཆེ་བརྟན་གྱིས་བསྐུལ་མ་མཛད་པ་ལྟར་་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་དགེ་ཚུལ་བློ་བཟང་མཁས་མཆོག་གོ།    ༈    སྟོབས་བཅུ་མངའ་བའི་རིང་ལུགས་བླ་མེད་པ། །ཕུན་ཚོགས་ཡོན་ཏན་རྒྱ་མཚོའི་གོ་འཕང་ཅན། །རྗེ་བཙུན་བླ་མ་དམ་པའི་ཞབས་པད་ལ། །སྤྱི་
བོས་བཏུད་དེ་གསོལ་བ་འདི་ལྟར་འདེབས། །སྔོན་ལས་འཕྲལ་རྐྱེན་དན་པ་ལས་བྱུང་བའི། །བར་གཅོད་གདོན་བགེགས་སྡིག་སྒྲིབ་ཀུན་ཞི་ཞིང། །མཐུན་རྐྱེན་ཆོ་དང་བསོད་ནམས་དཔལ་འབྱོར་སོགས། །ཀུན་ཀྱང་འབད་མེད་ལྷུན་གྱིས་
འགྲུབ་པར་མཛོད། །ཚེ་འདིར་བསམ་པའི་དོན་ཀུན་ལྷུན་གྱིས་འགྲུབ། །ཕྱི་མར་དག་པའི་ཞིང་ཁམས་རབ་འབྱམས་སུ། །བདེ་བར་གཤེགས་པ་ཀུན་གྱི་ཞལ་བལྟ་ཞིང། །ཐེག་ཆེན་གདམས་པའི་བདུད་རྩིས་ཆིམ་པར་ཤོག་དེ་ནས་འགྲོ་བ་མ་
ལུས་འཁོར་བ་ཡི། །སྡུག་བསྔལ་རྒྱ་མཚོ་ཆེ་ལས་སྒྲོལ་བའི་ཕྱིར། །རྫོགས་པའི་སངས་རྒྱས་གོ་འཕང་དམ་པ་དེ། །བདེ་བླག་ཉིད་དུ་འགྲུབ་པར་བྱིན་གྱིས་རློབ།། ཅེས་པ་འདི་ནི་རྡོར་ཕོད་ཐུ་ས་ལག་ཆིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་
ཀྱིས་སྦྱར་བའོ།།    ༈    །ཁྱད་པར་རྩ་བའི་བླ་མ་དྲིན་ཅན་རྗེ། །ཐུགས་བརྩེའི་དབང་གིས་བདག་གི་ཚིག་འདི་ལ། །ལེགས་པར་དགོངས་ཤིང་བྱིན་གྱིས་བརླབ་ཏུ་གསོལ། །དེང་ནས་ཚེ་རབས་ཀུན་ཏུ་

[062B] །གང་དུ་བཞུགས་ཤིང་གང་དུ་འཚང་རྒྱ་བ། །དེར་ནི་བདག་ནི་འབྲལ་བ་མེད་སྐྱེས་ནས། །ཐེག་མཆོག་གསུང་གི་བདུད་རྩི་མྱང་བར་ཤོག་དེ་ཡི་མཐུ་ལས་འགྲོ་བའི་དོན་གྱི་ཕྱིར། །སྐུ་བཞིའི་བདག་ཉིད་རྒྱལ་བ་རྡོ་རྗེ་འཆང། །གོ་
འཕང་མངོན་དུ་བྱས་ནས་སེམས་ཅན་ཀུན། །དེ་ཡིས་ས་ལ་ལེགས་པར་འགོད་གྱུར་ཅིག། ཅེས་པ་འདི་ནི་རྒྱུད་སྨད་སྔགས་རམ་པ་ངག་དབང་བསམ་འགྲུབ་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དུས་གསུམ་
བདེ་གཤེགས་དམ་ཆོས་འཕགས་ཚོགས་དང། །ཉན་རང་དགྲ་བཅོམ་མཁའ་འགྲོ་ཆོས་སྐྱོང་སོགས། །གཅིག་གྱུར་དཔལ་ལྡན་རྩ་བའི་བླ་མ་ལ། །གསོལ་བ་འདེབས་སོ་བྱིན་གྱིས་བརླབ་ཏུ་གསོལ། ཞེས་པ་འདི་ནི་ཐོན་ངག་དབང་བློ་གྲོས་ཀྱི་ཁ་འདོན་དུ་་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཞིང་ཕྱོགས་བཅུའི་རྒྱལ་བ་མ་ལུས་པ། །སྐུ་གཅིག་ཏུ་བསྡུས་པའི་བདག་ཉིད་ཅན། །རྗེ་རྒྱལ་བ་གཉིས་པ་བློ་བཟང་གྲགས། །མི་བདག་གི་སྤྱི་བོའི་གཙུག་ཏུ་བཞུགས། །དུས་དེང་ནས་
བཟུང་སྟེ་བྱང་ཆུབ་པར། །དུས་མཐོ་དམན་སྐྱིད་སྡུག་ཅི་བྱུང་ཡང། །རྗེ་ཁྱེད་ལས་རེ་ས་གཞན་མེད་པས། །དུས་རྟག་ཏུ་ཐུགས་རྗེས་བཟུང་དུ་གསོལ། །ལམ་དེས་འབྱུང་བྱང་སེམས་ཡང་དག་ལྟ། །སྔགས་ཟབ་མོའི་རིམ་གཉིས་རྟོགས་པ་རྣམས། །
མགོན་ཁྱོད་ཀྱིས་ཇི་ལྟར་དགོངས་པ་བཞིན། །དུས་མྱུར་དུ་རྟོགས་པར་བྱིན་གྱིས་རློབ། །དཔལ་བདེ་ཆེན་བླ་མ་ལྷ་ཡི་སྐུར། །རང་གསལ་བའི་སྤྱི་མགྲིན་སྙིང་ཁ་གསུམ། །ལྷ་རྡོ་རྗེ་གསུམ་གྱི་ངོ་བོ་ཉིད། །རིགས་ཀུན་ལ་གཅིག་འདུས་ཡི་གེ་བཞུགས་

[063A]༄༅། །དོན་དེ་ཉིད་གོམས་པར་བྱས་པ་ལས། །ཐབས་རླུང་སེམས་བཀྲ་བའི་སྒྱུ་མའི་སྐུ། །དོན་འོད་གསལ་ཆོས་དབྱིངས་ཁ་སྦྱོར་བ། །སྐྱབས་རྡོ་རྗེ་འཆང་མངོན་འགྲུབ་པར་མཛོད། །མཐའ་ནམ་འདིའི་རྣལ་འབྱོར་སྤྱོད་བ་ཤཱཀྱའི་དགེ་སློང་བློ་བཟང་དཔལ་ཡི་
བཞིན་ནོར་ལྟར་སྦྱོད་པ་ལ། །རྗེ་བློ་བཟང་གྲགས་པ་ཁྱོད་ཉིད་དང། །དུས་རྣམ་པ་ཀུན་ཏུ་མཚུངས་གྱུར་ཅིག། ཅེས་པ་འདི་ནི་མགྲོན་གཉེར་རབ་འབྱམས་པ་བློ་བཟང་དགེ་ལེགས་ནས་་རྗེ་རྒྱལ་བ་གཉིས་པ་བློ་བཟང་གྲགས་པ་ལ་གསོལ་བ་འདེབས་པའི་རིམ་པ་དབེན་ས་སྙན་བརྒྱུད་ཀྱི་
རྫོགས་རིམ་དང་འབྲེལ་བ་ཞིག་དགོས་ཞེས་བསྐུལ་བ་ལྟར་ལུགས་འདིའི་རྣལ་འབྱོར་སྤྱོད་བ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །གྲགས་པའི་འོད་ཟེར་ཕྱོགས་བཅུར་འཕྲོ། །བློ་བཟང་གྲགས་པའི་དཔལ་ཁྱོད་
ལ༑ ༑གསོལ་བ་འདེབས་སོ་བྱིན་གྱིས་རློབ།། ཅེས་པ་འདི་ནི་ལྷ་བཙུན་ངག་དབང་འཇམ་དབྱངས་ཀྱི་ཁ་འདོན་དུ་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈    །ཚེ་ཡི་ངོ་བོར་འདུས་
པ་སྣང་མཐའ་ཡས། །གང་གི་བདེན་པའི་མཐུ་ལས་འཇམ་དབྱངས་མཚན། །སྲིད་མཐའི་བར་དུ་ཞབས་པད་བརྟན་པར་ཤོག་ཁྱོད་ཀྱི་ཞལ་ལས་འོདས་པའི་ཆོས་ཀྱི་ཆུ། །མདར་པོ་འཐུངས་པས་ཉོན་མོངས་དྲི་མའི་ཚོགས། །བཀྲུས་ཏེ་ས་དང་ལམ་གྱི་རིམ་
པ་ཀུན། །ཕ་མཐར་ཕྱིན་པའི་དགེ་ལེགས་ཅིར་ཡང་མཛོད། །དཔལ་ལྡན་ལྷ་མོའི་འཕྲིན་ལས་དམ་པ་ཡིས། །བདག་གི་རེ་བའི་འབྲས་བུ་དོན་ལྡན་ཞིང། །རླབས་ཆེན་ཚོགས་གཉིས་སྤྱོད་པ་མཐར་ཕྱིན་ཏེ། །རྫོགས་པའི་སངས་རྒྱས་གོ་འཕང་ཐོབ་པར་

[063B] ཅེས་རྡོ་རྗེ་སློབ་དཔོན་ཨེར་ཏེ་ནི་དར་ཁན་རབ་འབྱམས་པ་འཇམ་དབྱངས་དཀོན་མཆོག་ཡར་འཕེལ་གྱི་བརྟན་བཞུགས་གསོལ་འདེབས་འདི་ནི་དར་ཁན་དགེ་སློང་བློ་བཟང་ནོར་བུ་དང་དགེ་སློང་བློ་བཟང་འབྱུང་གནས། དགེ་སློང་དགེ་འདུན་རྒྱལ་མཚན། །དགེ་སློང་དཀོན་མཆོག་སྟོབས་ལྡན་
བཅས་སློབ་མ་རྣམས་ཀྱིས་བསྐུལ་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ། །མངྒ་ལཾ།།    ༈    བློ་བཟང་ཤེས་བྱའི་བཅུ་དྲུག་ཆ་ཤས་ཀུན། །ཡོངས་རྫོགས་ཡེ་ཤེས་འོད་ཟེར་འབུམ་འཕྲོ་བའི། །དཔལ་གྱིས་འགྲོ་ཀུན་ཐར་པར་
བགྲོད་པའི་ཚེ། །རབ་ཏུ་བརྟན་མཛད་ཞབས་ལ་གསོལ་བ་འདེབས། །མགོན་ཁྱོད་རིང་མོའི་བར་དུ་ཆོས་ཀྱི་ཁྲི། །འཇིག་པའི་ཉེས་པ་ཀུན་བྲལ་གང་དེ་ལ། །རྟག་བཞུགས་ཆོས་ཀྱི་ལེགས་བཤད་འཆད་རྩོད་རྔ། །བརྡུངས་པས་དགའ་བདེ་ཅིར་ཡང་བཞད་
གྱུར་ཅིག་བདུད་སྡེའི་བྲག་རི་འཇོམས་ལ་མཐུ་སྟོབས་འབུམ། །རབ་ལྡན་བེག་ཅོ་ལྕམ་སྲིད་འཁོར་བཅས་ཀྱིས། །ཇི་ལྟར་བཞེད་པའི་དོན་རྣམས་མ་ལུས་པ། །འབད་མེད་ལྷུན་གྱིས་འགྲུབ་པའི་འཕྲིན་ལས་སྩོལ།། ཞེས་འཇམ་དབྱངས་ཤཱནྟི་པའི་ཆོས་ཀྱི་གདན་
ཁྲི་འཛིན་པའི་ཡོངས་ཀྱི་དགེ་བའི་བཤེས་གཉེན་རྗེ་ཞལ་སྔ་ནས་དཔོན་སློབ་ཡེ་ཤེས་ཚེ་བརྟན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་མཆོད་དཔོན་པ་དཀའ་ཆེན་དགེ་སློང་ཡེ་ཤེས་རྣམ་རྒྱལ་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
བྲལ་ཡི་དམ་དང། །དཔའ་བོ་མཁའ་འགྲོ་ཆོས་སྐྱོང་བསྲུང་ཚོགས་བཅས། །ཀུན་གྱི་བདེན་ཆེན་དགེ་ལེགས་བྱེ་བ་ཡིས། །བདག་ཅག་རེ་འབྲས་ལྷུན་གྱིས་འགྲུབ་པར་མཛད། །རང་རིགས་གདུལ་བྱའི་པདྨོ་བཞད་པའི་ཕྱིར། །སྦྱིན་བའི་འོད་ཟེར་བྱེ་

[064A]༄༅། །བ་འགྱེད་པ་ལ། །ཟླ་བྲལ་བླ་མ་གང་གི་སྐྱེ་བའི་སྲིད། །རིང་པོར་མི་ཐོགས་མྱུར་དུ་གསལ་གྱུར་ཅིག་ཕྱག་དྲུག་ཆོས་རྒྱལ་འདོད་ཁམས་དབང་མོ་དང། །ཞལ་བཞི་རྣམ་སྲས་དྲེགས་པའི་རྒྱལ་པོ་སོགས། །ཆོས་སྐྱོང་བསྲུང་མ་
རྣམས་ཀྱི་བདེན་པའི་མཐུས། །དོན་ཀུན་འགྱུར་མེད་མྱུར་དུ་འགྲུབ་གྱུར་ཅིག་མདྒ་ལཾ།། ཞེས་པ་འདི་ནི་གང་གི་མཛོད་པ་དགེ་འདུན་རིན་ཆེན་གྱིས་་དི་ལྟ་བུ་ཞིག་དགོས་ཞེས་བསྐུལ་བའི་དོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཆོ་སྦྱིན་
འཁོར་ལོ་རྣམ་པར་རྒྱལ་མ་དང། །ཚེ་དཔག་མེད་མགོན་འཁོར་དང་བཅས་པ་ཡིས། །འཆི་མེད་བདུད་རྩིའི་བཅུད་ཀྱི་བྱིན་ཆེན་པོ། །དེང་འདིར་འགྲོ་བ་ཀུན་ལ་ཕབ་ཏུ་གསོལ། །ཡེ་ཤེས་སྣང་བྱེད་བྱེ་བ་འགྱེད་མཁས་པའི། །སྐལ་བ་དང་ལྡན་
དར་རྒྱས་མགོན་པོ་ཁྱོད། །ཕྱོགས་འདིའི་གདུལ་བྱ་ཀུན་ལ་སྨན་པའི་སླད། །བསྐལ་བརྒྱར་ཞབས་པད་གཡུང་དྲུང་ལྟར་བརྟན་ཤོག་བདག་ཅག་བལྟོས་པར་བཅས་པ་ཐམས་ཅད་ཀྱི། །གནས་སྐབས་མི་འདོད་ཉེ་བར་འཚོ་ཀུན་ཞི། །མཐར་ཐུག་
བསམ་དོན་མ་ལུས་ལྷུན་གྱིས་འགྲུབ། །ཆོས་འབྱོར་བདེ་བས་རྟག་ཏུ་འཚོ་བར་ཤོག། ཅེས་སོ་ཉིད་གཡས་རུ་ཐའི་ཇི་ལས་སྐྱབས་ཀྱི་མི་སྣ་ནད་སོ་བློ་བཟང་ལྷུན་གྲུབ་ཀྱིས་དགོན་པའི་ཁྲི་བ་ཡེ་ཤེས་ཐུབ་བསྟན་དར་རྒྱས་ཀྱི་སྤྲུལ་སྐུ་ཡེ་ཤེས་སྐལ་ལྡན་དར་རྒྱས་ཀྱི་བརྟན་བཞུགས་
སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཕྱོགས་བཅུའི་རྒྱལ་དང་རྒྱལ་བ་ཐམས་ཅད་དང། དཔའ་བོ་མཁའ་འགྲོ་ཉན་ཐོས་རང་རྒྱལ་ཀུན། །འདིར་བྱོན་རྡོ་རྗེ་འཛིན་པའི་

[064B] །བདག་ཅག་རྣམས་ལ་བྱིན་གྱིས་བརླབ་ཏུ་གསོལ། །ཆོས་དང་ཟང་ཟིང་མི་འཇིགས་བྱམས་པ་ཡི། །སྦྱིན་པ་རྨད་དུ་བྱུང་བའི་འོད་ཟེར་དག་འགྱེད་མཁས་རྗེ་བཙུན་བླ་མ་གང་དེ་ལ། །བདག་ཅག་གུས་པའི་ཀྱིས་གསོལ་བ་འདེབས་
མགོན་པོ་ཁྱོད་ཀྱིས་དམ་པའི་ཆོས་ཀྱི་གནད། །ལེགས་པར་གདམས་ནས་ཉོན་མོངས་ཀུན་བསལ་ཞིང། །ཁྱད་པར་གང་དུ་མངོན་པར་འཚང་རྒྱབ། །དེར་ནི་བདག་ཅག་བལྟོས་བཅས་སྐྱེ་བར་ཤོག་མངྒ་ལཾ།། ཞེས་པ་འདི་ནི་བླ་མ་སྦྱིན་པ་འོད་ཟེར་གྱི་མཛོད་པ་
དགེ་སློང་དགེ་འདུན་རིན་ཆེན་གྱིས་ཕྱོགས་དེའི་སྐྱ་སེར་ཚང་མས་རྒྱུན་འདོན་བྱ་བའི་སྨོན་ཚིག་ཏུ་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རླུང་གི་རྒྱུ་བ་ཐམས་ཅད་གཉིས་སྤངས་དབུས། །ཡོངས་དག་ཆོས་སྐུའི་འོད་
གསལ་མཁའ་དབྱིངས་ལས། །རབ་འོངས་ལོངས་སྤྱོད་རྫོགས་སྐུ་ཧེ་རུ་ཀ་རིགས་བརྒྱའི་མགོན་པོས་དགེ་ལེགས་བྱེ་བ་སྩོལ། །མགོན་ཁྱོད་དྲུག་ཅུའི་ལྷ་ཡི་འཁོར་ལོ་ཆེ། །ཀུན་ཁྱབ་བདེ་ཆེན་དང་དུ་རོ་གཅིག་པ། །ཏིང་འཛིན་པིར་གྱིས་ལེགས་བྲིས་
རབ་བསྒོམས་པས། །དཀྱིལ་འཁོར་པ་རྣམས་དགྱེས་སྐྱེད་མཆོད་པའི་སྤྲིན། །ཕྱི་དང་ནང་གསང་ཚོགས་ཀྱི་འཁོར་ལོ་དང། །བདེ་སྟོང་དབྱེར་མེད་དེས་དོན་མཆོད་པ་ཡིས། །ལེགས་པར་མཆོད་པ་བགྱིས་པའི་དགེ་བའི་མཐུ། །ཟད་པ་མེད་པར་བསྡོས་པ་
དེ་ཡི་མཐུས། །ངག་དབང་སྙན་གྲགས་དཔལ་བཟང་གང་དེ་ཡི། །ཟག་མེད་དགོངས་པ་བདེ་ཆེན་ཆོས་ཀྱི་དབྱིངས། །ཡོངས་སུ་རྫོགས་ཤིང་སྤྲུལ་པའི་ཟློས་གར་སྒྱུར། །ཐེག་ཆེན་ཆོས་ཀྱི་སྒྲ་དབྱངས་སྒྲོག་པར་ཤོག་བདག་ཀྱང་དེང་ནས་ཚེ་རབས་ཐམས་

[065A]༄༅། །ཅད་དུ། །གྲུབ་དབང་ཁྱེད་དང་ནམ་ཡང་མི་འབྲལ་ཞིང། །བསྐྱེད་དང་རྫོགས་པའི་ལམ་གྱི་རིམ་པ་ཀུན། །མཐར་ཕྱིན་རྡོ་རྗེ་འཆང་དབང་མྱུར་ཐོབ་ཤོག་བླ་མ་ཡི་དམ་སངས་རྒྱས་བྱང་སེམས་དང། །ཆོས་སྐྱོང་བསྲུང་མ་ཉན་རང་བདེན་
མཐུ་ཡིས། །བདག་གི་དགེ་བའི་རྩ་བ་འདི་དག་ཀུན། །རབ་ཏུ་རྒྱས་ཤིང་རྟག་ཏུ་བརྟན་གྱུར་ཅིག། ཅེས་གྲུབ་པའི་དབང་ཕྱུག་ངག་དབང་སྙན་གྲགས་ཀྱི་དགོངས་རྫོགས་སུ་དམིགས་དྭགས་ལ་སྒམ་པོ་གྲྭ་ཚང་དུ་བདེ་མཆོག་ལྷ་དྲུག་ཅུ་རྩ་གཉིས་པའི་ཆོ་གཉིས་གང་གཅིག་ཞུ་རྒྱུའི་དངོས་ཐེབས་སུ་དངུལ་
སྲང་ལྔ་བཅུ་དང། སྒྲུབ་སྡེར་ཚོགས་འཁོར་དང་མཆོད་ཐེབས་སུ་དངུལ་སྲང་ལྔ་བཅུ་བཅས་ཕུལ་བའི་དགེ་བརྫོགས་བྱང་དུ་བསྡོ་ཞིང། བརྟན་པར་བྱ་བའི་ཕྱིར་སྨོན་ཆིག་འདི་ལྟ་བུ་ཞིག་དགོས་ཞེས་འབྲུག་ཆོས་འཇོམས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
ངག་གི་ལམ་ལས་ཐེག་ཆེན་རྩ་རླུང་གནང། །འཆད་ལ་དབང་འབྱོར་སྙན་པའི་གྲགས་མངའ་ཅན། །དཔལ་བཟང་གྲུབ་དབང་གང་གི་དགོངས་ཟབ་ཀུན། །རྫོགས་ཕྱིར་ཆོས་གྲྭ་ཆེ་འདིར་བསྙེན་བཀུར་དང། །གསུང་རབ་ཀློག་སོགས་ལེགས་བགྱིས་
དགེ་བ་གང། །བགྱིད་དང་བགྱིད་རྩལ་རྗེས་སུ་ཡི་རང་བ། །བགྱིས་པ་གང་གི་མཐུ་ལས་དམ་པ་དེའི། །དགོངས་ཟབ་ཆོས་ཀྱི་དབྱིངས་སུ་རྫོགས་པ་དང། །སྤྲུལ་སྐུའི་ཟློས་གར་གང་ན་ཅི་བསྒྱུར་བ། །དེ་དག་ཀུན་གྱི་མཛད་པ་སྨོན་ལམ་དང། །སྤྱོད་པ་ལ་
སོགས་མཛད་པ་ཇི་སྙེད་པ། །དེ་ཀུན་དགོངས་པ་ཇི་བཞིན་འགྲུབ་གྱུར་ཅིག་བདག་ཀྱང་སྐྱེ་བ་འདི་ནས་ཚེ་རབས་ཀུན། །གྲུབ་པའི་དབང་ཕྱུག་ཁྱེད་དང་མི་འབྲལ་ཞིང། །གསུང་གི་བདུད་རྩི་དོམས་མེད་ལེགས་བཏུད་ནས། །ཟུང་འཇུག་རྡོ་རྗེ་འཆད་

[065B]བླ་མ་ཡི་དམ་སངས་རྒྱས་བྱང་སེམས་དང། །ཆོས་སྐྱོང་བསྲུང་མ་ཉན་རང་བདེན་མཐུ་ཡིས། །བདག་གི་དགེ་བའི་རྩ་བ་འདི་དག་ཀུན། །རབ་ཏུ་རྒྱས་ཤིང་རྟག་ཏུ་བརྟན་གྱུར་ཅིག། ཅེས་གྲུབ་པའི་དབང་ཕྱུག་ངག་དབང་སྙན་གྲགས་ཀྱི་
དགོངས་རྫོགས་སུ་དམིགས་ཤངས་དགའ་ལྡན་ཆོས་འཁོར་གླིང་དུ་ཇི་སྲིད་བསྟན་པ་རིན་པོ་ཆེ་གནས་ཀྱི་བར་དགེ་བ་རྒྱུན་འཇགས་ཀྱི་དགེ་ཐེབས་སུ་ཟླ་བ་གཉིས་པའི་ཚེས་ཉེར་ལྔའི་ཉིན་སྐུ་མཆོད་དང་བསྟུན་སྨན་བླའི་ཆོ་ག་དང་མཆོད་པ་སྣ་ལྔ་བརྒྱ་ཚར་དང་ཉིན་གྲུབ་ཞབས་ཏོག་ཏུ་ཇ་ཐུག་གསུམ་བཅས་ལ་དངོས་ཐེབས་སུ་
བླྚ་མ་ཉིས་བརྒྱ་དང་ཞེ་བཅུ་ལྔ་དང། ཡང་ཟླ་བ་བྱུང་ངོ་ཅོག་གི་ཚེས་ཉེར་ལྔ་ལ་ཇ་ཐུག་གསུམ་རེ་ཞུས་ཐོག་ཞལ་འདོན་དུ་དྲི་མེད་བཤགས་རྒྱུད་ཚར་གཅིག་ལྷག་བརྒྱ་རྩ་དང་ཐང་ཡིག་ཚར་ལྔ་བཅས་གསུང་སྒྲོག་ཞུ་རྒྱུར་གོང་གསལ་ཆོས་ཚན་སོ་སོ་ཡང་ཕུལ་ཞིང། དངོས་ཐེབས་སུ་དངུལ་སྲང་བརྒྱ་དང་བརྒྱད་ཅུ་གྱ་གཉིས་ཞོ་
དོ་སྐར་ལྔ་བཅས་ཕུལ་བའི་དགེ་བ་རྫོགས་བྱང་དུ་བསྔོ་ཞིང་བརྟན་པར་བྱ་བའི་ཕྱིར་སྨོན་ཚིག་འདི་ལྟ་བུ་ཞིག་དགོས་ཞེས་འབྲུག་ཆོས་འཛོམས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དམར་སེར་མདངས་འཛིན་འཇམ་མགོན་ལྷ་ཡི་ལྷ་
སྙིགས་སུ་བཤེས་གཉེན་གར་མཛད་ཙོང་ཁ་པ། །ཡབ་སྲས་བརྒྱུད་པར་བཅས་པ་ཐམས་ཅད་ཀྱིས། །དགེ་ལེགས་བྱེ་བ་དེང་འདིར་ཆར་དུ་ཕོབས། །འདིར་བཞུགས་དགེ་འདུན་འདུས་པའི་སྡེ་ཆེན་པོ། །རྟག་ཏུ་ཐུགས་མཐུན་ཁྲིམས་གཙང་བཞད་སྒྲུབས་
འཕེལ། །བར་དུ་གཅོད་པའི་ཚོགས་ལས་རྒྱང་བསྲིངས་ཤིང། །རྒྱལ་བསྟན་ཉིན་མོར་བྱེད་པར་བྱིན་གྱིས་རློབས། །མཐུ་སྟོབས་ཐོགས་མེད་དམ་ཅན་རྒྱ་མཚོ་དང། །ཁྱད་པ་བསྟན་བསྲུང་ཆེན་པོ་བསེའི་ཁྲབ་ཅན། །འཁོར་དང་བཅས་པས་བདག་ཅག་

[066A]༄༅། །རེ་བ་ཀུན། །འབད་མེད་ལྷུན་གྱིས་འགྲུབ་པའི་འཕྲིན་ལས་མཛོད།། ཅེས་པ་འདི་ནི་དགའ་ལྡན་ཤར་རྩེ་གྲྭ་ཚང་འདུས་སྤྱི་ནས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
ཀྱི་མྱུག་གསར་བདེ་སྟོང་ཆབ། །ལན་བརྒྱར་ཕྲན་པས་ཡོངས་སྨིན་སྒྱུར་གསར་མཁན། །གཉིས་སྤང་དབུས་སུ་ཧེ་རུ་ཀ་རོལ་པའི། །གྲུབ་མཆོག་དྲིལ་བུའི་ཞབས་ལ་གསོལ་པ་འདེབས། །བོད་ཡུལ་བཀའ་དྲིན་གཞལ་དཀའི་ནོར་བུའི་རྒྱ། །ཀུན་གྱི་
རལ་པའི་གཙུག་ན་ངལ་བསོ་བ། །སྟོང་ཉིད་སྙིང་རྗེ་ཟུང་འཇུག་མཐུ་སྟོབས་ཅན། །པདྨ་ཀཱ་རའི་ཞབས་ལ་གསོལ་བ་འདེབས། །བདེ་སྟོང་དབྱེར་མེད་སེམས་ཀྱི་ཨནྡ་རྙིལ། །སྒྲ་གཅན་པར་བུར་ཆུད་པའི་འོད་ཟེར་གྱིས། །ཤེས་ཉོན་སྒྲིབ་མུན་
ཀུན་སངས་འོད་ཟེར་བརྒྱ། །འགྱེད་མཁས་བྷཱ་ཝ་བྷ་དྲར་གསོལ་བ་འདེབས། །ཆོས་ཀུན་གནས་ལུགས་རྟོགས་པའི་དཔའ་རྟགས་ཆེ། །རབ་ངོམ་བདེ་ཆེན་གྱིས་འཁྱུད་སེངྒེའི་སྒྲ། །སྒྲོག་ལ་མ་ཐོགས་སྤོབས་པ་མཆོག་མངའ་བ། །རིགས་པའི་ཁུ་
བྱུག་ཞབས་ལ་གསོལ་བ་འདེབས།། ཞེས་པ་འདི་ནི་གསང་སྔགས་རྒྱུད་པ་གྲྭ་ཚང་གི་སློབ་དཔོན་རྡོ་རྗེ་འཛིན་པ་རྗེ་ཞལ་སྔ་ནས་བློ་བཟང་དཔལ་འབྱོར་གྱིས་འདི་ལྟ་བུ་ཞིག་དགོས་ཞེས་བསྐུལ་མ་མཛད་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་པའོ།།    ༈   
དུས་གསུམ་བདེ་བར་གཤེགས་པ་མ་ལུས་པ། །གཅིག་བསྡུས་འཇམ་དཔལ་རྒྱ་མཚོའི་དཔལ་མངའ་བ། །རྗེ་བཙུན་བླ་མ་མཆོག་ལ་གསོལ་འདེབས་ཀྱི། །སྐྱེ་བ་ཀུན་ཏུ་རྗེས་སུ་བཟུང་དུ་གསོལ། །བློ་བཟང་གྲགས་བསྟན་པདྨོའི་ཚལ་ཆེན་པོ། །རྒྱས་

[066B] །མགོན་པོ་ཁྱེད་ལ་གུས་པས་གསོལ་འདེབས་ཀྱི། །སྐྱེ་བ་ཀུན་ཏུ་རྗེས་སུ་བཟུང་དུ་གསོལ། །བསྐལ་བཟང་རྣམ་འདྲེན་སྟོང་གི་སྤྱོད་ཚུལ་ཀུན། །རབ་ཏུ་རྒྱས་པའི་དཔལ་དང་ལྡན་པ་ཁྱོད། །རང་གི་
གདུལ་བྱའི་ཚོགས་རྣམས་ཐམས་ཅད་ཀྱིས། །གསོལ་བ་འདེབས་སོ་རྗེས་སུ་བཟུང་དུ་གསོལ། །འཁོར་བའི་མཐའ་ཀུན་ཟད་པའི་བློ་གྲོས་ཀྱིས། །རྫོགས་སངས་རྒྱས་ཀྱི་དགའ་བདེ་མ་སྦྱིན་པ། །དེ་སྲིད་མགོན་པོ་ཁྱོད་རྣམས་རྡོ་རྗེའི་ཁྲིར། །གཡོ་མེད་
ཞབས་བརྟན་ཆོས་ཀྱི་འཁོར་ལོ་སྐོར། །བདག་གིས་མགོན་པོ་ཁྱོད་རྣམས་གསུང་གི་གནད། །གསང་བ་ཟབ་མོ་མ་ལུས་ལེགས་མྱངས་པས། །ཉོན་མོངས་བུད་ཤིང་མ་ལུས་རྩད་ཕྱུང་སྟེ། །སངས་རྒྱས་གོ་འཕང་མྱུར་དུ་ཐོབ་པར་ཤོག། ཅེས་རྒྱལ་
དབང་མཆོག་གི་སྤྲུལ་པའི་སྐུ་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་དང་ངོས་ཅག་རྗེ་བཙུན་བླ་མ་ངག་དབང་བྱམས་པ་རིན་པོ་ཆེའི་སྤྲུལ་སྐུ་བསྐལ་བཟང་རབ་རྒྱས་བཅས་ཀྱིས་རྗེས་སུ་འཛིན་པའི་སྨོན་ཚིག་འདི་ལྟ་བུ་ཞིག་དགོས་ཞེས་སྔགས་རམ་པ་འཕགས་པ་རབ་བརྟན་དང་སྔགས་རམ་པ་བྱམས་པ་བསམ་གཏན་
གཉིས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །སྨོན་ལམ་སྟོབས་ཀྱིས་ཡོངས་སུ་རྫོགས་མཛད་པ། །ཆོས་ཀྱི་གནས་ཚུལ་ལེགས་འདོམས་དཔལ་མངའ་བའི། །
རྗེ་བཙུན་བླ་མའི་ཞབས་ལ་གསོལ་བ་འདེབས།། ཞེས་པ་འདི་ནི་སེ་ར་བྱེད་གྲྭ་ཚང་གི་དགེ་སྐོས་རབ་འབྱམས་པ་བློ་བཟང་བསྟན་འཛིན་དང་དབུ་མཛད་བྱམས་པ་དོན་གྲུབ་སོགས་ལས་སྣེ་འདུས་སྡེ་བཅས་ཀྱིས་བསྐུལ་ངོར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   

[067A]༄༅། །ཨིནྡྲའ་ཡ། སྟོན་པ་མཚུངས་པ་མེད་པ་ཤཱཀྱའི་རྒྱལ། །གང་གི་སྣང་བརྙན་སྒྱུ་འཕྲུལ་བཀོད་པ་ཡི། །རྣམ་པར་ཤར་བའི་སྤྲུལ་པའི་སྐུ་མཆོག་ཆེ། །ཁྱེད་ལ་དྭང་བའི་ཡིད་ཀྱིས་ཕྱག་འཚལ་ལོ། །ལུས་ཀྱིས་ཕྱག་དང་ངག་གིས་
བསྟོད་པ་དང། །ཡིད་ཀྱིས་ཀུན་ཏུ་དྭང་བའི་རྣམ་དཀར་ལས། །དེ་སྙེད་བགྱིས་པའི་དགེ་འདིས་ཐོག་མེད་ནས། །བསགས་པའི་སྡིག་ལྟུང་མ་ལུས་བྱང་གྱུར་ཅིག་སྐུ་གསུམ་འོད་བརྒྱའི་དྲ་བས་རབ་མཛེས་ཤིང། །མཆན་དཔེའི་ཕྲ་ཚོགས་རབ་ཏུ་
འབར་བ་ཡི། །ཐུབ་པ་ཁྱོད་ཀྱི་སྐུ་མཆོག་དམ་པ་དེ། །འགྲོ་བ་ཀུན་གྱི་དོན་དུ་མྱུར་ཐོབ་ཤོག་དེ་ནས་འགྲོ་བ་ཀུན་གྱི་དོན་སྒྲུབ་ཕྱིར། །ནམ་མཁའ་ཇི་སྲིད་ཡིད་བཞིན་ནོར་བུ་དང། །དཔག་བསམ་ཤིང་དང་བུམ་བཟང་ཇི་ལྟ་བར། །ཅི་འདོད་རེ་བ་སྐོང་
བར་བྱིན་གྱིས་རློབས། །གནས་སྐབས་སུ་ཡང་བསམ་དོན་མ་ལུས་འགྲུབ། །ཚེ་རིང་ནད་མེད་དཔལ་འབྱོར་དབང་ཐང་འཕེལ། །བར་གཅོང་གདོན་བགེགས་མ་ལུས་རབ་ཞི་ཞིང། །མཐུན་རྐྱེན་དབྱར་གྱི་མཚོ་ལྟར་སྤེལ་བར་མཛོད། །ཆོས་དང་
ཆོས་ལྡན་བྱ་བ་གང་བགྱིད་པ། །དེ་དག་ཐམས་ཅད་ལེགས་པར་མཐར་ཕྱིན་ཅིང། །འདོད་པའི་དོན་ཀུན་བདེ་བླག་ཉིད་འགྲུབ་སྟེ། །དགེ་ལེགས་རྒྱལ་མཚན་ཕྱོགས་བཅུར་སྒྲེང་གྱུར་ཅིག་ངེས་འབྱུང་བྱང་སེམས་ཡང་དག་ལྟ་བ་དང། །ཟབ་མོ་
རིམ་གཉིས་ལམ་གྱི་བགྲོད་པ་ཀུན། །མཐར་ཕྱིན་ཆོས་སྐྱོང་བསྲུང་མ་རྒྱ་མཚོ་ཡིས། །ལས་བཞིའི་འཕྲིན་ལས་ཐོགས་མེད་སྒྲུབ་གྱུར་ཅིག། ཅེས་པ་འདི་ནི་ཕྱག་མཛོད་ཇ་སག་བླ་མ་དཀོན་མཆོག་ལྷུན་གྲུབ་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་

[067B]།    ༈    བདེ་སྟོང་དབྱེར་མེད་རླུང་སེམས་རྡོ་རྗེའི་ཁམས། །ཡོངས་སྨིན་རྣམ་པར་གསལ་རྫོགས་མཚན་དཔེའི་སྐུ། །རབ་གསལ་ཁ་སྦྱོར་བདུན་ལྡན་རྡོ་རྗེ་འཆང། །དགྱེས་མཛད་རྡོ་རྗེའི་ལྷ་ཚོགས་བསྟོད་པར་བགྱི། །
བདག་མེད་ལྷ་མོ་མཁའ་འགྲོ་ཡོངས་ཀྱི་གཅོ། །མཐུ་སྟོབས་དབང་ཕྱུག་ཁྱབ་བདག་བི་རུ་པ། །གྲུབ་པའི་དབང་ཕྱུག་ནག་པོ་སྤྱོད་པ་ལ། །གསོལ་བ་འདེབས་སོ་བདེ་ཆེན་ལྷན་སྐྱེས་སྩོལ། །རྣལ་འབྱོར་མངའ་བདག་ཌཱ་མ་རུ་པ་དང། །ཀུན་སྤངས་བདག་
ཉིད་ཨ་ཝ་དྷཱུ་ཏཱི་པ། །ཐུགས་རྗེའི་བདག་ཉིད་གཱ་ཡ་དྷཱ་ར་ལ། །གསོལ་བ་། །མཁས་པའི་དབང་ཕྱུག་འབྲོག་མི་ཤཱཀྱའི་མཚན། །བསེ་མཁར་ཆུང་བ་བྱང་ཆུབ་སེམས་ཉིད་འབྱོངས། །ཞང་སྟོན་དགོན་པར་གནས་པའི་བརྟུལ་ཞུགས་ཅན། །གསོལ་
བ་༑ ༑དཔལ་ལྡན་ཡོངས་རྫོགས་བླ་མ་ས་སྐྱ་པ། །སློབ་དཔོན་ཆོས་ཀྱི་འབྱུང་གནས་རིན་པོ་ཆེ། །རྗེ་བཙུན་དམ་པ་གྲགས་པ་རྒྱལ་མཚན་ལ། །གསོལ་བ་། །མཁས་དང་གྲུབ་པའི་དབང་ཕྱུག་པཎྜི་ཏ། །འགྲོ་བ་ཀུན་གྱི་མགོན་པོ་ཆོས་རྒྱལ་
འཕགས། །ཞང་སྟོན་དཀོན་མཆོག་མཚན་ཅན་ཡབ་སྲས་ལ། །གསོལ་བ་། །བསྟན་སྲུངས་བྲན་འཁོལ་ན་བཟའ་བྲག་ཕུག་པ། །ལམ་དང་འབྲས་བུའི་མངའ་བདག་ཡེ་ཤེས་དཔལ། །གཞན་ཡང་བརྒྱུད་པའི་བླ་མ་ཆེ་རྣམས་ལ། །གསོལ་བ་།།
ཁྱབ་བདག་རྡོ་རྗེ་འཆང་དབང་ཏེ་བཛྲ། །དབང་ཕྱུག་བརྒྱད་ལྡན་རྒྱལ་བ་ཙོང་ཁ་པ། །མཁས་གྲུབ་ཡོངས་ཀྱི་གཙུག་རྒྱན་དགེ་ལེགས་དཔལ། །གསོལ་བ་། །གྲུབ་པའི་དབང་ཕྱུག་ཤེས་རབ་སེངྒེ་དང། །དེ་ཡི་སྲས་མཆོག་འཕགས་པའི་མཚན་ཅན་

[068A]༄༅། །ཞབས། །བ་སོ་བ་སོགས་སྙན་བརྒྱུད་འཛིན་རྣམས་ལ། །གསོལ་བ་འདེབས་། །པཎ་ཆེན་བློ་བཟང་ཆོས་ཀྱི་རྒྱལ་མཚན་དང། །ཐམས་ཅད་མཁྱེན་པ་ལྔ་པ་ཆེན་པོའི་ཞབས། །རྗེ་བཙུན་བློ་བཟང་ཡེ་ཤེས་དཔལ་བཟང་པོར། །གསོལ་
བ་། །རྒྱལ་བ་ཀུན་དངོས་བསྐལ་བཟང་རྒྱ་མཚོའི་སྡེ། །གྲུབ་པའི་དབང་ཕྱུག་བྱམས་པའི་མཚན་ཅན་ཞབས། །རྗེ་བཙུན་བློ་བཟང་དཔལ་ལྡན་ཡེ་ཤེས་ལ། །གསོལ་བ་། །དུས་མཐར་བློ་བཟང་རྒྱལ་བསྟན་མ་ལུས་པའི། །དབང་ཕྱུག་འཇམ་
དཔལ་རྒྱ་མཚོ་དཔལ་བཟང་པོ། །གཞན་ཡང་དངོས་དང་བརྒྱུད་པའི་བླ་མ་ལ། །གསོལ་བ་། །དཔལ་ལྡན་ཁྲག་འཐུང་དགྱེས་མཛད་རྡོ་རྗེ་དང། །ལྷན་སྐྱེས་མཆོད་པས་དགྱེས་མཛད་བདག་མེད་མ། །དགུ་ཡི་བདག་ཉིད་དཀྱིལ་འཁོར་པ་རྣམས་
ལ༑ ༑གསོལ་བ་། །དེ་ལྟར་གསོལ་བཏབ་མཐུ་ལས་གནས་སྐབས་སུ། །འཕྲིན་ལས་རྣམ་བཞི་གྲུབ་པ་ཆེན་པོ་བརྒྱད། །ལྷན་སྐྱེས་བདེ་སྟོང་ཟུང་དུ་འཇུག་པའི་ལམ། །མྱུར་དུ་རྒྱུད་ལ་རྫོགས་པར་བྱིན་གྱིས་རློབས། །ཁྱད་པར་ཐ་མལ་
སྐྱེ་འཆི་བར་དོ་གསུམ། །མྱུར་དུ་རྒྱལ་བའི་སྐུ་གསུམ་དུ་བསྒྱུར་བའི། །རིམ་གཉིས་ལམ་ལས་དགྱེས་པ་རྡོ་རྗེ་ཡི། །གོ་འཕང་ཚེ་འདིར་མངོན་དུ་འགྱུར་བར་ཤོག་རིགས་སུ་སྐྱེ་དང་དམ་ཚིག་ཅན། །སྨྱོ་མེད་ཀྱཻ་རྡོ་རྗེ་སྟོན། །བླ་མ་ལ་གུས་སྙིང་བརྩེར་
ལྡན། །སྐྱེ་དང་སྐྱེ་བར་འགྱུར་བར་ཤོག་ལག་པ་རྡོ་རྗེ་དྲིལ་བུ་འཁྲོལ། །ཟབ་མོའི་ཆོས་ནི་ཀློག་པ་དང། །བཙུན་མོའི་ཁུ་བ་མཉམ་ཟས་ཅན། །སྐྱེ་དང་སྐྱེ་བར་འགྱུར་བར་ཤོག་ཅེས་གསོལ་བ་གདབ་བོ།། ཞེས་དཔལ་དགྱེས་པ་རྡོ་རྗེའི་བླ་བརྒྱུད་

[068B]།    ༈   
བཅུན་བློ་བཟང་དཔལ་ལྡན་ཡེ་ཤེས་ཞབས། །དེང་ནས་བཟུང་སྟེ་ཇི་སྲིད་བྱང་ཆུབ་བར། །འབྲལ་མེད་རྗེས་བཟུང་ཐེག་ཆེན་ཆོས་ཉིད་ཀྱི། །སྒྲ་དབྱངས་སྒྲོག་བཞིན་པར་ནི་ཞབས་བརྟན་ཤོག་བསྐལ་བཟང་དམ་ཆོས་རྒྱལ་མཚན་དཔལ་བཟང་པོ། །ཆོས་ཀྱི་རྒྱལ་པོ་བློ་བཟང་གྲགས་
པ་ཡི༑ ༑བསྟན་པའི་དཔལ་དུ་ཞབས་པད་བརྟན་པ་དང། །ཆོས་ཀྱི་སྒྲ་དབྱངས་སྒྲོག་པར་མཛད་དུ་གསོལ། །བྱང་ཆུབ་སྙིང་པོའི་བར་དུ་རྗེས་བཟུངས་ནས། །གསུང་གི་བདུད་རྩི་ངོམས་མེད་ལོངས་སྤྱད་དེ། །འགྲོ་ཀུན་དོན་དུ་སྟོབས་བཅུ་མངའ་བ་ཡི། །གོ་འཕང་དམ་པ་བདེ་བླག་འགྲུབ་བར་ཤོག་
ཅེས་པ་འདི་ནི་རབ་འབྱམས་པ་བློ་བཟང་མཁྱེན་བརྩེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །བསྟན་པ་ཡར་ཟླ་ལྟ་བུར་འཕེལ་བ་ལ། །ལེགས་ཆོགས་རབ་རྒྱས་དཔལ་ལྡན་བླ་མ་ལ། །བདག་གཅག་གུས་པའི་ཡིད་ཀྱིས་གསོལ་བ་
འདེབས།། ཞེས་པ་འདི་ནི་དགའ་ལྡན་བྱང་རྩེ་གྲྭ་ཚང་གི་བླ་བརྒྱུད་གྲས་སུ་བཅུག་ཆོག་པ་འདི་ལྟ་བུ་ཞིག་དགོས་ཞེས་ལས་སྣེ་ཐུན་མོང་གིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བློ་བཟང་ཤེས་བྱའི་ཕ་མཐའ་མ་ལུས་པ། །རབ་ཏུ་འཇལ་
བའི་བདག་ཉིད་གང་དེ་ཡི། །སྐུ་ཚེ་སྲིད་མཐའི་བར་དུ་བརྟན་པ་དང། །ནད་གདོན་པར་གཅོད་མ་ལུས་ཞི་གྱུར་ཅིག། ཅེས་མདངས་ཆེན་བླ་མ་བློ་བཟང་ཤེས་རབ་ཀྱི་བརྟན་བཞུགས་འདི་ནི་དཔོན་པོ་ཡེ་ཤེས་དཔལ་ལྡན་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།

[069A]༄༅། །ཨོཾ་སསྟི། དཔག་ཡས་ཚེ་དང་ཡོན་ཏན་རྒྱ་མཚོ་ཀུན། །སྐད་ཅིག་ཉིད་ལ་སྩོལ་མཛད་བླ་མ་ལྷ། །བཅོམ་ལྡན་ཚེ་དཔག་མེད་མགོན་འཁོར་བཅས་ཀྱིས། །དེང་འདིར་འཆི་མེད་བདེན་ཆེན་སྩལ་དུ་གསོལ། །རྗེ་བཙུན་ཡོངས་
སུ་རྫོགས་པའི་ལེགས་བཤད་ཆ། །བློ་བཟང་བསྟན་པའི་དབང་ཕྱུག་ཏུ་འཁྱིལ་བས། །འཇམ་དཔལ་དབྱངས་ཀྱི་བློ་གྲོས་མི་ཟད་ཆ། །རྒྱ་མཆོ་ལྟ་བུར་རྒྱས་མཛད་ཞབས་བརྟན་ཤོག་སངས་རྒྱས་སྲས་དང་བཅས་པའི་བདེན་པ་དང། །ལྷན་ཅིག་
མགོན་པོ་ཚེ་དཔག་མེད་པ་ཡི། །བདེན་ཆེན་འབུམ་དུ་བཞད་པའི་དགེ་ལེགས་ཀུན། །མགོན་ཁྱོད་སྲས་དང་བཅས་པས་རྟག་ཏུ་སྩོལ། །རྩོད་དུས་རྣམ་འགྱུར་ལྔ་ཡི་མཚན་མོའི་མདངས། །ཀུན་ནས་གོ་སྐབས་འཕྲོག་པར་སྤྲོ་བ་ཡི། །དུས་འདིར་ཐུགས་
རྗེའི་མཐུ་དཔུང་ཆེར་བསྐྱེད་ནས། །ཞབས་པད་རྡོ་རྗེ་ལྟ་བུར་རྟག་ཏུ་བཞུགས། །ཚེ་དཔག་མེད་མགོན་གཙུག་ཏོར་རྣམ་རྒྱལ་དང། །ཡིད་བཞིན་འཁོར་ལོ་ལ་སོགས་བྱིན་མཐུ་ལས། །གྲངས་ལས་འདས་པའི་བསྐལ་བར་གཡོ་མེད་པའི། །སུ་ཚེའི་རྒྱལ་
མཚན་རབ་ཏུ་བརྟན་པར་ཚུགས། །ཆོས་སྲུང་སྦྱི་དང་ཁྱད་པར་འདོད་པའི་ཁམས། །ཀུན་ལ་དབང་བསྒྱུར་ལྷ་མོའི་མཐུ་སྟོབས་ཀྱིས། །ནག་ཕྱོགས་བདུད་སྡེའི་གཡུལ་ལས་རྣམ་རྒྱལ་ཏེ། །བཞེད་དོན་ལྷུན་གྲུབ་འཕྲིན་ལས་ཅིར་ཡང་སྩོལ། །དགེ་བའི་
རྩ་བ་འདི་ཡིས་བདག་ཉིད་ཀྱིས། །མཚོན་པའི་ནམ་མཁའི་མཐས་གཏུགས་སེམས་ཅན་ཀུན། །ཚེ་རབས་ཀུན་ཏུ་འབྲལ་མེད་རྗེས་བཟུངས་ནས། །ཐེག་མཆོག་ཆོས་ལ་སྤྱོད་པར་བྱིན་གྱིས་རློབས། །བཀྲ་ཤིས་རྒྱ་མཚོ་ཀུན་ཏུ་ཁྱབ་པ་ཡིས། །ཕྱོགས་

[069B] །དེ་ཀུན་ཕྱོགས་འདིར་གཅིག་ཏུ་བསྡུས་པ་ཡི། །བཀྲ་ཤིས་ཀུན་ནས་དཔལ་དུ་འབར་བར་ཤོག། ཅེས་སྲིད་ཞིའི་གཙུག་རྒྱན་་རྒྱལ་དབང་ཐམས་ཅད་མཁྱེན་ཅིང་གཟིགས་པ་ཆེན་པོ་རྗེ་བཙུན་བློ་བཟང་བསྟན་པའི་དབང་ཕྱུག་འཇམ་དཔལ་
རྒྱ་མཚོ་ཞབས་པད་ཡུན་དུ་བརྟན་ཅིང་སེམས་ཅན་རྣམས་རྗེས་སུ་འཛིན་པའི་གསོལ་འདེབས་འདི་ནི་་རྒྱལ་དབང་མཆོག་གི་གསོལ་ཐབ་བ་རྗེ་དྲུང་ཡེ་ཤེས་བརྩོན་འགྲུས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བ་ཛ་ག་ཏཾ།།    ༈   
གྱི༑ །བསྟན་པ་སྤེལ་ལ་འགྲན་པའི་ཟླ་བྲལ་བ། །རིགས་པའི་དབང་ཕྱུག་རྡོ་རྗེ་འཛིན་པ་ལ། །གསོལ་བ་འདེབས་སོ་བྱིན་གྱིས་བརླབ་ཏུ་གསོལ།། ཞེས་རྒྱུད་སྨད་བྱང་རྩེ་མཁན་པོ་བློ་བཟང་བསྟན་པའི་མཚན་བསྟོད་འདི་ནི་རྒྱུད་སྨད་བླ་མ་དབུ་མཛད་ཀྱིས་བསྐུལ་བ་ལྟར་་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གང་གི་མཁྱེན་པས་ཤེས་བྱའི་ཁྱོན་ཐམས་ཅད། །ཡོངས་སུ་འཇལ་བའི་ཐུགས་རྗེའི་ཆ་ཤས་ཀྱིས། །ཀུན་ལ་བདེ་ལེགས་སྦྱིན་པའི་བྱེད་པོ་མཆོག་ཐུབ་དབང་ལྷ་ཡི་ལྷ་ཡིས་དགེ་
ལེགས་སྩོལ། །འཇམ་པའི་དབྱངས་ཀྱི་བྱིན་རླབས་བདུད་རྩིའི་དཔལ། །གང་གི་ཀུན་གཞིར་ཞུགས་པའི་བློ་གྲོས་ཀྱི། །རྡོ་རྗེས་རྒུང་ཚོགས་མ་ལུས་དྲུངས་ཕྱུང་པ། །མགོན་ཁྱོད་རྡོ་རྗེའི་ཁམས་སུ་བརྟན་གྱུར་ཅིག་འདོད་པ་ཁམས་ལ་དབང་བསྒྱུར་རེ་མ་
ཏཱི༑ ༑ལ་སོགས་ཆོས་སྐྱོང་བསྲུང་མ་ཐམས་ཅད་ཀྱིས། །ཇི་ལྟར་སྨོན་པའི་རེ་བ་འདི་དག་ཀུན། །འབད་པ་མེད་པ་ལྷུན་གྲུབ་དགེ་ལེགས་སྩོལ། །དེ་ཡི་མཐུ་ལས་ཆོས་ཚུལ་རྒྱ་མཚོ་ལ། །བློ་གྲོས་འཇུག་པ་ཕ་མཐའ་ཡས་གྱུར་ནས། །ཟབ་དང་རྒྱ་ཆེའི་

[070A]༄༅། །གནས་ལུགས་ཐམས་ཅད་ལ། །ཐོགས་པ་མེད་པར་རབ་ཏུ་སྤྱོད་གྱུར་ཅིག་གཞན་ཡང་ཕྱོགས་དུས་གནས་སྐབས་ཐམས་ཅད་དུ། །ཇི་ལྟར་བསམ་པའི་དོན་རྣམས་མ་ལུས་པ། །བར་གཅོད་བདུད་ཀྱི་གཡུལ་ལས་རྣམ་
རྒྱལ་ནས། །བཀྲ་ཤིས་རབ་ཏུ་འབར་བའི་དགེ་མཚན་ཤོག། ཅེས་པ་འདི་ནི་མཚོ་སྔོན་ན་ས་པས་སེ་ཕྱག་རྡོར་སྐྱབས་ཀྱིས་སྤྲུལ་སྐུ་འཇམ་དཔལ་རྡོ་རྗེའི་ཞབས་བརྟེན་དང་འབྲེལ་བའི་བདེན་ཚིག་འཕྲིན་འཆོལ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་
བའོ༑༑    ༈    མི་ཤིགས་རྡོ་རྗེའི་ཁམས་སུ་ལྷུན་ཆགས་པ། །ཚེ་མཐའ་ཡས་པའི་མགོན་པོ་གང་དེ་ཡིས། །སྲིད་བཞིའི་རྒུད་སོལ་འཆི་བདག་འཇོམས་པའི་དཔལ། །དེང་འདིར་སྩོལ་ཞིག་བླ་མ་ལྷ་སྲུང་རྣམས། །ཡོན་ཏན་
རིན་ཆེན་ཚོགས་ཀྱིས་ལེགས་ཕྱུག་པའི། །དཔལ་ལྡན་བློ་བཟང་རྒྱལ་བའི་བསྟན་པ་ཡི། །རྒྱལ་མཚན་འོག་མིན་མཐར་ཐུག་བསྒྲེང་བ་ལ། །ཟླ་བྲལ་མགོན་ཁྱོད་བསྐལ་བརྒྱར་ཞབས་བརྟན་ཤོག་དུས་གསུམ་བདེ་གཤེགས་ཀུན་གྱི་དགོངས་པའི་
གནད། །མ་ལུས་གཅིག་བསྡུས་འཇམ་མགོན་ཙོང་ཁ་པའི། །གསུང་གསང་ནམ་མཁའི་བགྲོད་པ་མཆད་པ། །དེ་སྲིད་སྤེལ་ཞིང་རྒྱས་པའི་དགེ་ལེགས་སྩོལ། །ལས་གཤིན་ཡང་གསང་བསྟན་སྲུང་བསེ་ཁྲབ་ཅན། །ལ་སོགས་མཐུ་ལྡན་སྲུང་མ་
ཐམས་ཅད་ཀྱིས། །ཇི་ལྟར་བསམ་པའི་དོན་རྣམས་འབད་མེད་པར། །ལྷུན་གྱིས་འགྲུབ་པའི་འཕྲིན་ལས་རྒྱ་ཆེར་སྤེལ། །གཞན་ཡང་ཇི་ལྟ་ཇི་སྙེད་དགེ་ལེགས་ཀྱི། །བཀྲ་ཤིས་རྒྱ་མཚོ་ཀུན་ཏུ་སྤེལ་བ་ལ། །ཕྱོགས་བཅུའི་རྒྱལ་བ་སྲས་བཅས་

[070B] །ལྷ་མོར་བཅས་པས་བཀྲ་ཤིས་ཆར་དུ་ཕོབ།། ཅེས་བསྟན་པའི་གསལ་བྱེད་བྲག་གཡབ་སྤྲུལ་པའི་སྐུ་དཔལ་ལྡན་བསྟན་པའི་རྒྱལ་མཚན་གྱི་བརྟན་བཞུགས་འདི་ནི་མདུང་ཁོང་སྤྲུལ་པའི་སྐུས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་
བའོ།།    ༈    སངས་རྒྱས་ཡོན་ཏན་ཀུན་གྱི་གཏེར་གྱུར་པ། །ཆོས་དང་དགེ་འདུན་སྦྱི་བོས་མཆོད་བྱས་ནས། །བསྔགས་པར་འོས་པའི་གང་ཟག་དམ་པ་ཡི། །ཡོན་ཏན་དག་ནི་ཅུང་ཟད་བརྗོད་པར་བྱ། །ཇི་ལྟར་ཆུ་ནང་ཟླ་བའི་གཟུགས་བརྙན་
བཞིན། །སངས་རྒྱས་བྱང་སེམས་སྒྱུ་འཕྲུལ་བཀོད་པའི་ཚོགས། །བྱེ་བ་ཕྲག་བརྒྱའི་ཉམས་ཀྱིས་བསྒྱུར་བ་ལ། །ཀུན་ཏུ་དྭང་བའི་ཡིད་ཀྱིས་བསྟོད་བར་བགྱི། །བློ་བཟང་རྒྱལ་བའི་ཆོས་ཀྱི་ཡོན་ཏན་ཚུལ། །རྒྱལ་བའི་ཁྲིམས་ཀྱི་རང་བཞིན་རོལ་པ་
ལ༑ ༑ལེགས་བརྗོད་བསྔགས་པའི་སྒྲ་དབྱངས་སྒྲོག་པའི་ཕྱིར། །ཟླ་བྲལ་མགོན་པོ་ཁྱོད་ལ་གསོལ་བ་འདེབས། །བློ་བཟང་རྒྱལ་བའི་བསྟན་པ་ཡོངས་རྫོགས་པའི། །ཆོས་སྲིད་རྒྱལ་མཚན་འཛིན་པར་བྱེད་པ་ལ། །ཟླ་དང་བྲལ་བའི་སྙན་གྲགས་རབ་རྒྱས་
པ༑ ༑རྗེ་བཙུན་བླ་མའི་ཞབས་ལ་གསོལ་བ་འདེབས། །རྒྱལ་བ་གཉིས་པ་བློ་བཟང་གྲགས་པ་ཡི། །བསྟན་པ་ཕྱོགས་བརྒྱར་སྤེལ་བའི་འཕྲིན་ལས་ཀྱི། །རྒྱལ་མཚན་སྲིད་རྩེར་བསྒྲེང་ལ་ཟླ་བྲལ་བ། །མགོན་ཁྱོད་བསྐལ་བ་རྒྱ་མཚོར་ཞབས་
བརྟན་ཤོག་ཆོས་ཀྱི་གནས་ལུགས་རྒྱ་མཚོ་ལྟ་བུ་ལ། །དཔྱད་པ་ཕ་མཐར་ཕྱིན་པའི་ལེགས་བཤད་རྔ། །ཀུན་ནས་བརྡུངས་པས་རང་གི་གདུལ་བྱ་རྣམས། །ཉོན་མོངས་གཉིད་ལས་སློང་བར་མཛད་དུ་གསོལ། །རང་རིགས་གདུལ་བྱའི་ཁམས་དང་

[071A]༄༅། །བསམ་པ་བཞིན། །དམ་པའི་ཆོས་ཀྱི་བདུད་རྩིའི་ཆར་ཆེན་པོ། །ངལ་བ་མེད་པར་རབ་ཏུ་ཕབ་མཛད་ནས། །བྱང་ཆུབ་མྱུ་གུ་ཡང་དག་བ་སྐྲུན་པར་མཛོད། །ཚེ་དཔག་མེད་མགོན་ཡིད་བཞིན་འཁོར་ལོ་མ། །རྣམ་པར་རྒྱལ་མ་ལ་
སོགས་ཡི་དམ་ལྷས། །བྱིན་རླབས་བདེན་པས་ཚེ་ཡི་ཆར་ཕབ་སྟེ། །ཤིས་པ་རྒྱ་མཚོ་ཀུན་ཏུ་བཞད་གྱུར་ཅིག། ཅེས་ཨིར་ཏེ་ནི་པཎྜི་ཏ་ནོ་ཡོན་ཆོས་རྗེ་བློ་བཟང་འཕྲིན་ལས་རྒྱལ་མཚན་གྱི་སྐྱེས་རབས་དང་འབྲེལ་བའི་བརྟན་བཞུགས་གསོལ་འདེབས་འདི་ནི་ནས་ཆི་ཐོ་ཡོན་ཁུ་ཐོག་ཐུའི་
ཕྱག་མཛོད་ཚུལ་ཁྲིམས་རྒྱ་མཚོ་དང། ཐོན་ཤེས་རབ་འོད་ཟེར། དར་ཧན་དགེ་སྐོས་བློ་བཟང་བསྟན་འཕེལ། གང་གི་ཕྱག་མཛོད་བློ་བཟང་བརྩོན་འགྲུས། གཉེར་པ་བློ་བཟང་དཔལ་ལྡན། བཀའ་བཅུ་བློ་བཟང་སྟོབས་ལྡན་སོགས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བའི་ངོར་་ཤཱཀྱའི་དགེ་སློང་
བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཚེ་དང་ཡེ་ཤེས་དཔག་ཏུ་མེད་པའི་དཔྱིད། །མཚན་དཔེའི་དཔལ་འབར་འཇའ་ཚོན་ལྟར་བཀྲ་བ། །བླ་མ་བདེ་ཆེན་ཞིང་གི་མགོན་པོ་ཡིས། །དེང་འདིར་འཆི་མེད་ཆར་ཆེན་ཕབ་ཏུ་གསོལ། །བློ་
བཟང་རྒྱལ་བའི་བསྟན་པ་ཡོངས་རྫོགས་པ། །སྤེལ་བའི་འཕྲིན་ལས་རྒྱལ་མཚན་འཛིན་པ་ལ། །སྙིང་སྟོབས་དམ་བཅའ་དམན་པར་མ་གྱུར་པ། །མགོན་པོ་ཁྱོད་ནི་བསྐལ་བ་རྒྱའི་བར་དུ་བཞུགས། །གདུལ་བྱ་སྦྱི་དང་བྱང་ཕྱོགས་གདུལ་བྱ་ལ། །སྨན་
པར་འགྱུར་བའི་ཆོས་ཀྱི་བདུད་རྩིའི་ཆར། །སྤྲོ་ཞིང་ངལ་བ་མེད་པར་རབ་ཕབ་ནས། །བྱང་ཆུབ་ལམ་བཟང་གསལ་བར་མཛད་དུ་གསོལ། །ཆོས་སྲུང་སྤྱི་དང་རྒྱལ་ཆེན་ངལ་བསོ་པོས། །འཕྲིན་ལས་རྣམ་བཞི་ཐོགས་མེད་སྒྲུབ་པའི་མཐུས། །བར་གཅོད་དགྲ་

[071B] །འདི་ཡི་བཞེད་དོན་ཀུན་གྲུབ་བཀྲ་ཤིས་སྩོལ།། ཅེས་པ་འདི་ནི་ཤི་རལ་ཐུ་ནོ་ཡོན་ཆོས་རྗེའི་སྐུ་སྐྱེ་བློ་བཟང་འཕྲིན་ལས་རྒྱལ་མཚན་གྱི་ཕྱག་མཛོད་དགེ་སློང་བློ་བཟང་བརྩོན་འགྲུས་དང་གཉེར་བ་དགེ་སློང་བློ་བཟང་དཔལ་ལྡན་གཉིས་ནས་འདི་ལྟ་བུ་ཞིག་དགོས་ཞེས་བསྐུལ་བ་
ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    སྲིད་ཞིའི་རྒུད་པ་མ་ལུས་སེལ་མཛད་ཅིང། །ཕན་བདེ་མ་ལུས་འབྱུང་བའི་གཞི་གཅིག་པུ། །ཐུབ་པ་མཆོག་དང་དབྱེར་མེད་བློ་བཟང་གྲགས། །སྤྱི་བོར་བཞུགས་ནས་
བྱིན་གྱིས་བརླབ་ཏུ་གསོལ། །རྗེ་བཙུན་བློ་བཟང་བསྟན་པ་མ་ལུས་པ། །ཡོངས་སུ་རྫོགས་པའི་དབང་ཕྱུག་བརྒྱད་མངའ་ཞིང། །འཇམ་དཔལ་དབྱངས་ཀྱི་གསུང་རབ་རྒྱ་མཚོའི་དཔྱིད། །སྤེལ་མཛད་རྗེ་བཙུན་བླ་མར་གསོལ་བ་འདེབས། །བློ་བཟང་
གྲགས་པའི་གསུང་གི་གསང་བ་ཀུན། །གཅིག་ཏུ་བསྡུས་པའི་དཔལ་དང་ལྡན་པ་ཡི། །ཡེ་ཤེས་འཇུག་པ་ཀུན་ལ་སྤེལ་མཛད་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །རྒྱལ་བ་གཉིས་པའི་སྙན་བརྒྱུད་གདམས་པ་ཡི། །ཆོས་ཀྱི་རྒྱལ་
མཚན་ཆེན་པོ་འཛིན་པ་ལ། །ཟླ་དང་བྲལ་བའི་གྲུབ་པའི་དབང་ཕྱུག་ཆེ། །རྗེ་བཙུན་བླ་མའི་ཞབས་ལ་གསོལ་བ་འདེབས། །དེ་ཉིད་ཆོས་ཚུལ་རྒྱ་མཚོ་འབྱེད་པའི་སླད། །མི་ཡི་རྣམ་རོལ་ལྷ་ཡི་སྐྱབས་གྱུར་པ། །ཆོས་ཀྱི་སྒོ་མོ་ཟབ་མོ་འབྱེད་མཛད་པའི།།
རྗེ་བཙུན་བླ་མའི་ཞབས་ལ་གསོལ་བ་འདེབས། །ལི་ཡུལ་ས་ཆེན་ལེགས་བྱས་གོམས་སྟོབས་ཀྱིས། །ཉེར་བགྲོད་འགྲོ་ཀུན་བདེ་བའི་དཔལ་ལ་འགོད། །ཐེག་མཆོག་ཏིང་ངེ་འཛིན་ལ་ལེགས་ཞུགས་པ། །ཆོས་ཀྱི་རྒྱལ་པོའི་ཞབས་ལ་གསོལ་བ་

[072A]༄༅། །འདེབས། །ལྷ་དབང་ལེགས་བྲིས་སོགས་ལ་དབང་བསྒྱུར་བཞིན། །ཆོས་ཀྱི་གནས་ཚུལ་རྒྱ་མཚོར་སྤྱོད་པ་ལ། །ཟླ་དང་བྲལ་བའི་རྒྱལ་མཚན་འཛིན་པ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །ངག་དབང་ལྷ་
མོ་མགྲིན་པའི་ཕུག་ཡངས་སུ། །འགྱིངས་པའི་མཐུ་ལས་ཆོས་ཀྱི་སྒྲ་དབྱངས་གང། །ཀུན་ལ་འགྱེད་པའི་དབང་ཕྱུག་དཔལ་མངའ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཆོས་ཀུན་འབྱེད་པའི་ངག་གི་དབང་ཕྱུག་ཆེ། །དཀོན་མཆོག་
གསུམ་གྱི་འཕྲིན་ལས་ཡང་དག་རྣམས། །གདུལ་བྱའི་རྨོངས་མུན་སེལ་བའི་ཉི་མ་ཆེ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་རྒྱལ་བ་གཉིས་པའི་རིང་ལུགས་ཆེ། །འཛིན་པའི་དཔལ་དང་ལྡན་པའི་རྒྱལ་མཚན་ཅན། །ཆོས་
ཀུན་མ་ལུས་གཟིགས་པའི་དཔལ་མངའ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་ཤེས་བྱ་མ་ལུས་འཇལ་བ་ལ། །བསྟན་པ་ཡོངས་སུ་རྫོགས་བའི་ཁུར་བསྣམས་ཤིང། །འགྲོ་བ་ཀུན་གྱི་མགོན་པོ་གཅིག་གྱུར་པ། །རྗེ་བཙུན་
བླ་མའི་ཞབས་ལ་གསོལ་བ་འདེབས། །མགོན་ཁྱོད་འཕྲིན་ལས་བྱེད་པོ་ངག་དབང་མཚན། །དཔལ་ལྡན་གྲགས་པར་བཅས་པ་ཐམས་ཅད་ཀྱང། །ཁྱོད་ཀྱི་སྤྲུལ་པ་ཉིད་དུ་རྟོགས་བྱས་ནས། །བདག་ནི་གུས་པའི་ཡིད་ཀྱིས་གསོལ་བ་འདེབས། །
ཕྱག་དྲུག་མགོན་པོ་ཆོས་ཀྱི་རྒྱལ་པོ་དང། །འདོད་ཁམས་དབང་མོ་རྣམ་ཐོས་སྲས་བཅས་པས། །མགོན་འདིའི་སྐུ་ཚེ་ཞབས་པད་སྲིད་མཐའི་བར། །བརྟན་པར་འགྱུར་བའི་འཕྲིན་ལས་ཅིར་ཡང་མཛོད། །མི་ཞིག་རྡོ་རྗེའི་གཡུང་དྲུང་ཁམས་ལྟ་བུར། །

[072B] །བདག་ཅག་སྐྱེ་དང་སྐྱེ་བར་ཚེ་རབས་ཀུན། །ཐེག་མཆོག་ལ་འགོད་ཆོས་འཁོར་བསྐོར་དུ་གསོལ། །ཁྱད་པར་ཚེ་རབས་ཀུན་ཏུ་རྗེས་བཟུངས་ནས། །ཞལ་བྱི་བུམ་བཟང་ལས་བྱུང་བདུད་རྩིའི་
རྒྱུན། །མྱངས་པས་ཉོན་མོངས་མ་ལུས་ཡོངས་ཟད་དེ། །སངས་རྒྱས་གོ་འཕང་བདེ་བླག་ཐོབ་པར་ཤོག། །མངྒ་ལཾ།། ཞེས་པ་འདི་ནི་ཆོས་མཛད་བྱམས་པ་ཡེ་ཤེས་ནས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དག་སློད་བློ་བཟང་དཔལ་ལྡན་ཡེ་ཤེས་ཀྱིས་ལེགས་པར་སྨྲས་པའོ་
   ༈    འཆི་བ་མེད་པའི་ལམ་བཟང་སྩོལ་མཛད་ཅིང། །བདེ་ཆེན་བཅུད་དུ་འཁྱིལ་བའི་ཞིང་གི་མགོན། །བླ་མ་ཚེ་དང་ཡེ་ཤེས་དཔག་མེད་ཀྱིས། །དངོས་གྲུབ་བྱེ་བ་ཆར་དུ་འབེབས་པར་མཛོད། །བློ་བཟང་རྒྱལ་ཀུན་གཅིག་བསྡུས་
བསྟན་པ་ཡི། །དབང་ཕྱུག་ཡོན་ཏན་བརྒྱད་ཀྱི་དཔལ་ཡོན་ཅན། །འཇམ་དཔལ་དབྱངས་ཀྱི་བློ་གྲོས་རྒྱ་མཚོའི་བདག་མི་འགྱུར་རྡོ་རྗེའི་ཁམས་སུ་ཞབས་བརྟན་ཤོག་བློ་གྲོས་ཤེས་བྱའི་ཕ་མཐའ་ལ་འགྲན་ཅིང། །བཟང་པོས་འགྲོ་ཀུན་སྒྲོལ་ལ་
རབ་བརྩོན་པའི། །གྲགས་པའི་མཚན་ལྡན་གང་གི་གསུང་རབ་དཔལ། །རབ་ལྡན་ཡེ་ཤེས་དབང་པོ་ཞབས་བརྟན་ཤོག་འགྲོ་ཀུན་ཐོག་མ་མེད་ནས་ཉོན་མོངས་པའི། །གཉིད་ཀྱིས་མཐུག་པོར་ནོན་ལས་སྣང་བའི་ཕྱིར། །ཐེག་ཆེན་ལྷ་ཡི་རྔ་
གསང་སྒྲོག་པ་ལ། །མགོན་རྣམས་ཐུགས་རྗེའི་ཆུ་ཁུར་ཡོལ་མེད་དགྲིགས། །ལམ་གཙོ་གསུམ་གྱི་རླན་གཤེར་རྡུལ་མང་རྣམས། །རིམ་གཉིས་རླུང་གིས་བསྐུལ་ཏེ་ཕབ་པ་ཡིས། །ཕན་དང་བདེ་བའི་ལོ་ཏོག་བཟང་པོ་ཡི། །དགའ་སྟོན་ཅིར་ཡང་

[073A]༄༅། །མྱོང་བའི་སྒྱུ་འཕྲུལ་མཛོད། །ཕྱག་དྲུག་ཆོས་རྒྱལ་ལ་སོགས་བསྲུང་མ་དང། །ཁྱད་པར་འདོད་ཁམས་དབང་མོའི་བྱིན་རླབས་ལས། །ཇི་ལྟར་བསམ་པའི་རེ་འབྲས་མ་ལུས་པ། །མྱུར་དུ་འགྲུབ་པའི་དགེ་ལེགས་བྱེ་བ་སྩོལ། །
མི་མཐུན་ཕྱོགས་ཀུན་མ་ལུས་རིང་བསྐྲད་ནས། །ཀུན་ཏུ་ཤིས་པ་སྦྱིན་པའི་དཔལ་ལྡན་པ། །གར་གི་བདེན་པས་བདག་ཅག་ཕྱོགས་དུས་ཀུན། །བཀྲ་ཤིས་རྒྱ་མཆོད་དཔལ་དུ་འབར་གྱུར་ཅིག། ཅེས་རྒྱལ་བ་ཀུན་གྱི་བདག་པོ་རྗེ་བཙུན་མཆོག་གི་སྤྲུལ་པའི་སྐུ་དང་
ངེད་བཅས་ཀྱི་བརྟན་བཞུགས་འདི་ནི་དབུས་མདའ་དཔོན་དངོས་གྲུབ་རྣམ་རྒྱལ་གྱིས་བསྐུལ་བའི་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཕྱོགས་བཅུའི་རྒྱལ་བ་སྲས་དང་བཅས་པ་དང། །ཁྱད་པར་ཤཱཀྱའི་རྒྱལ་དང་ཚེ་དཔག་མེད། །འཁོར་
དང་བཅས་པས་བདེན་པའི་བྱིན་ཆེན་གྱིས། །ཇི་ལྟར་བསམ་པ་བསླུ་མེད་འགྲུབ་པར་མཛོད། །བློ་བཟང་བསྟན་པ་རབ་ཏུ་རྒྱས་མཛད་དང། །ཁྱད་པར་རྗེ་བཙུན་བློ་བཟང་བྱམས་པའི་དཔལ། །སྐུ་ཚེ་སྐུ་བསོད་ཐུགས་ཀྱི་བཞེད་དོན་ཀུན། །མཛད་
འཕྲིན་བཅས་པ་ཡར་ཟླ་ལྟ་བུར་སྤེལ། །རྒྱལ་བསྟན་སྤྱི་དང་ཁྱད་པར་ཆོས་ཀྱི་རྒྱལ། །བློ་བཟང་གྲགས་པའི་རིང་ལུགས་ཟླ་མེད་པ། །སྤེལ་སླད་མགོན་པོ་ཁྱོད་རྣམས་ཞབས་པདྨོ། །མི་ཤིགས་རྡོ་རྗེ་གཡུང་དྲུང་ལྟར་བརྟན་ཤོག་གང་ཡང་ཤེས་བྱའི་
གནས་ཚུལ་ཇི་སྙེད་པ། །ཐམས་ཅད་མགོན་པོ་འདི་རྣམས་བློ་གྲོས་ཀྱིས། །རྭ་བར་ཚུད་ནས་ཐེག་ཆེན་འབྲས་བཟང་ལ། །འགྲོ་ཀུན་སྤྱོད་པའི་དགའ་སྟོན་མྱུར་དུ་སྩོལ། །འཆད་དང་རྩོད་དང་རྩོམ་པའི་མཁྱེན་རབ་མཆོག་གཏིང་དཔག་དཀའ་བའི་

[073B] །རབ་བབས་ལེགས་བཤད་གསར་པའི་ཆུ་ཀླུང་བཞིས། །ཀུན་ལ་བསིལ་བའི་སྐལ་བཟང་ཅིར་ཡང་མཛོད། །ཕྱག་དྲུག་དཀར་ནག་ཆོས་རྒྱལ་དམག་གཟོར་མ། །ཞབ་བཞི་ངལ་བསོས་བེག་ཙེལ་སོགས་པ། །ཀུན་གྱིས་མཐུ་
དང་ནུས་པའི་སྟོབས་བསྐྱེད་ནས། །ཅི་བསམ་དོན་ཀུན་ལྷུན་གྱིས་འགྲུབ་པར་མཛོད། །ཁྱད་པར་ཡང་གསང་ཁྲོས་པའི་ལྷ་ཚོགས་དང། །གིང་ལྔ་གཟའ་གདོང་དམར་ནག་བཤན་པའི་ཚོགས། །ཐ་འོག་ཆོས་རྒྱལ་རྡོ་རྗེ་དཔལ་ལྡན་སོགས། །ཀུན་
གྱིས་འཕྲིན་ལས་བཀྲ་ཤིས་དབྱེར་མེད་སྩོལ། །ཕྱོགས་དང་དུས་དང་གནས་སྐབས་ཇི་སྟེད་པ། །དེ་སྙེད་སངས་རྒྱས་བྱང་ཆུབ་སེམས་དཔའ་ཡིས། །བདེན་པ་ཆེན་པོའི་བྱིན་རླབས་དམ་པའི་མཐུས། །བཀྲ་ཤིས་རྒྱ་མཚོས་ཀུན་ཏུ་ཁྱབ་པར་ཤོག་
ཅེས་གུས་པའི་དབང་ཕྱུག་བྲི་ཆེན་ནོ་མོན་ཧན་གྱི་སྤྲུལ་པའི་སྐུ་བློ་བཟང་བསྟན་པ་རབ་རྒྱས་དང་བཀའ་དྲིན་མཚུངས་མེད་དམ་པ་ཁྱབ་བདག་རྡོ་རྗེ་སེམས་དཔའི་ངོ་བོ་རྗེ་བཙུན་ངག་དབང་བྱམས་པ་རིན་པོ་ཆེའི་སྤྲུལ་པའི་སྐུ་རྗེས་ཙུན་བློ་བཟང་བྱམས་པའི་དཔལ་བཅས་ཀྱི་ཞབས་བརྟན་བདེན་ཚིག་དང་འབྲེལ་པ་འདི་ནི་སེ་ར་བྱེས་ཞལ་
སྔ་ནས་བྱམས་བསྨོན་ལམ་སོགས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་གྱིས་བགྱིས་བགོ།    ༈    བཀྲ་ཤིས་དགེ་མཚན་དཔག་མེད་འོད་ཟེར་རེས། །ཞིང་ཀུན་འགེངས་པར་འགྱེད་མཛད་ཐུབ་དབང་དང། །དབྱེར་མེད་བློ་བཟང་
གྲགས་པ་འཁོར་བཅས་ཀྱིས། །དེང་འདིར་དགེ་ལེགས་བྱེ་བ་ཆར་དུ་ཕོག་རྗེ་བཙུན་བློ་བཟང་རྒྱལ་བའི་བསྟན་པ་ཡི། །རྒྱལ་མཚན་འཛིན་ལ་འགྲན་པའི་ཟླ་བྲལ་བ། །བློ་གྲོས་བཟང་པོའི་སྟོབས་མདའ་བྱམས་པའི་དཔལ། །མགོན་ཁྱོད་རྡོ་

[074A]༄༅། །རྗེའི་ཁྲི་ལ་གཡོ་མེད་བཞུགས། །འཇམ་མགོན་རྒྱལ་བ་གཉིས་པ་ཙོང་ཁ་བའི། །བསྟན་བ་རིན་ཆེན་ཕྱོགས་དུས་གནས་སྐབས་ཀུན། །ནམ་ཡང་མི་ཉམས་སྤེལ་ཞིང་རྒྱས་པའི་ཕྱིར། །བསྐལ་བ་རྒྱ་མཚོའི་བར་དུ་ཞབས་
བརྟན་ཤོག་དེས་འབྱུང་བྱང་ཆུབ་སེམས་དང་ཡང་དག་ལྟ། །ཟབ་ལམ་རིམ་པ་གཉིས་ཀྱི་རྣལ་འབྱོར་ཀུན། །བློ་བཟང་གྲགས་པའི་དགོངས་པ་ཇི་ལྟ་བར། །སྤེལ་སླད་སྲིད་མཐའི་བར་དུ་ཞབས་བརྟན་ཤོག་བདག་ཅག་རྣམས་ཀྱིས་སྔོན་ནས་
གསོལ་བཏབ་བཞིན། །ད་དུང་ཞིང་འདིར་གདུལ་བྱ་མད་མཆིས་པས། །རྗེ་བཙུན་མཻ་ཏྲིའི་མཚན་ཅན་མགོན་དེ་བཞིན། ཆོས་འཁོར་བླ་མེད་མྱུར་དུ་བསྐོར་དུ་གསོལ། །རྒྱལ་བ་སྲས་བཅས་བསླུ་མེད་བདེན་ཆེན་དང། །བདག་གིས་རྩེ་གཅིག་མོས་
ཤིད་གསོལ་བཏབ་པ། །གང་གི་མཐུ་ལས་བདག་ཅག་རེ་བའི་འབྲས། །མ་ལུས་ལྷུན་གྱིས་འགྲུབ་བར་བྱིན་གྱིས་རློབས། །ཕྱག་དྲུག་ཆོས་རྒྱལ་ཞལ་བཞི་རྣམ་ཐོས་སྲས། །ཁྱད་པར་འདོད་ཁམས་དབང་མོའི་འཕྲིན་ལས་ཀྱིས། །ཇི་ལྟར་
གསོལ་བ་བཏབ་པའི་དོན་ཐམས་ཅད། །འབད་མེད་འགྲུབ་པའི་འཕྲིན་ལས་བཀྲ་ཤིས་སྩོལ། ཅེས་ཁྱབ་བདག་རྡོ་རྗེ་སེམས་དཔའི་ངོ་བོ་རྗེ་བཙུན་ངག་དབང་བྱམས་པ་ཞེས་མཚན་ཡོངས་སུ་གྲགས་པ་བཀའ་དྲིན་མཚུངས་པ་མེད་པ་དེ་ཉིད་སླར་ཡང་བསྟན་འགྲོའི་དཔལ་དུ་འཁྲུལ་པའི་
སྐྱོན་ཐམས་ཅད་དང་བྲལ་བར་སྒྱུ་འཕྲུལ་གྱིས་རོལ་པ་བློ་བཟང་བྱམས་པའི་དཔལ་གྱི་བརྟན་བཞུགས་འཇིགས་མེད་གདོང་ལྔའི་སྒྲ་དབྱངས་ཞེས་པ་འདི་ནི། ཕུར་བུ་ལྕོག་གི་རི་ཁྲོད་འཛིན་པའི་དགེ་སློང་རྣམས་དང། ཉེ་གནས་དམ་པ་རབ་འབྱམས་པ་བློ་བཟང་དར་རྒྱས་བཅས་ནས་བསྐུལ་བལྟར་་ཤཱཀྱའི་དགེ་སློང་བློ་བཟང་

[074B]།    ༈    རྨ་བྱ་པདྨ་དང་བཅས་ཁྲི་ཡི་སྟེང། །ཟླ་ཉིའི་གདན་ལ་འགྱིང་བའི་བཅོམ་ལྡན་འདས། །ཚེ་མཐའ་ཡས་པའི་བདེན་པའི་བྱིན་ཆེན་གྱིས། །མགོན་འདིའི་སྐུ་ཚེ་རྡོ་རྗེའི་ཁམས་སུ་སྒྲུབས། །
འཇིགས་པ་ཀུན་གྱི་རང་བཞིན་ཆོས་དབྱིངས་སུ། །བཅོམ་པར་གྲགས་པའི་སྙན་པ་དོན་ལྡན་ཅན། །རྒྱལ་བའི་སྲས་ཁྱོད་ཡུན་རིང་བགྲང་བྱའི་བར། །གྲུབ་པའི་རྒྱལ་མོའི་མཆེད་ཟླར་ཞབས་བརྟན་ཤོག་དཔག་ཡས་སྔོན་ནས་འགྲོ་འདི་སྒྲོལ་
བ་ལ། །ཇི་ལྟར་ཐུགས་བསྐྱེད་དམ་བཅའ་རབ་དགོངས་ནས། །བགྲེས་རྒུད་བསྙུན་པའི་མིང་ཡང་ནམ་མཁའ་ཡི། །ཨུཏྤ་ལ་སྐས་ཀྱི་དང་ཚུལ་དུ་མཛོད་ཅིག་ཐ་མལ་སྣང་ཚུལ་དྲུངས་ནས་ཉེར་ཕྱུང་ཏེ། །ཇི་ལྟར་སྔོན་དུས་ཐུགས་བསྐྱེད་དམ་བཅའ་
རྣམས། །མ་རྫོགས་དེ་སྲིད་ནམ་མཁའི་ཁམས་ཇི་བཞིན། །འཇིགས་མེད་རྡོ་རྗེའི་ཁམས་སུ་བརྟན་པར་བཞུགས། །ཕྱག་དྲུག་ཞལ་བཞི་བེག་ཙེ་འདོད་ཁམས་མ། །ཚངས་པ་རྒྱལ་ཚན་བཅས་པས་དུས་གནས་ཀུན། །འདི་ཡི་བསྲུང་དང་སྐྱོབ་པའི་
འཕྲིན་ལས་ལ། །མ་གཡེལ་མ་གཡེལ་ཤིས་པ་ཅིར་ཡང་སྩོལ།། ཞེས་པ་འདི་ནི་རྒྱལ་སྲས་སྤྲུལ་པའི་སྐུ་བསྐལ་བཟང་ཐུབ་བསྟན་འཇིགས་མེད་རྒྱ་མཚོའི་བརྟན་བཞུགས་འདི་ལྟ་བུ་ཞིག་དགོས་ཞེས་གང་གི་མཛོད་པ་འཇིགས་མེད་རྣམ་དག་དགའ་ལྡན་ཆོས་སྡིངས་འདུས་སྦྱིས་བསྐུལ་བ་ལྟར་་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།    ༈    །ཆོས་བསྲུང་ཉན་ཐོས་བཅས་པའི་བདེན་ཆེན་གྱིས། །ངག་དབང་བསྟན་པ་འཕེལ་རྒྱས་སྲིད་པ། །རིང་པོར་མི་ཐོགས་མྱུར་དུ་གསལ་གྱུར་ཅིག། །

[075A]༄༅། །ཅེས་པ་འདི་ནི་བླ་མ་ཨེར་ཏེ་ནི་ཤི་རལ་ཐུ་ངག་དབང་བསྟན་པ་འཕེལ་རྒྱས་ཀྱི་ཡང་སྲིད་མྱུར་གསལ་གྱི་གསོལ་བ་འདེབས་འདི་ལྟ་བུ་ཞིག་དགོས་ཞེས་ཚ་བོ་བསྟན་འཛིན་དབང་ཕྱུག་གིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བློ་
བཟང་རྒྱལ་བ་གཉིས་པའི་བསྟན་པ་ཆེ། །འཛིན་ལ་ཟླ་བྲལ་བྱམས་པའི་དཔལ་མངའ་བ། །ཆོས་ཀུན་རྒྱལ་མཚན་འཛིན་པའི་གོ་འཕང་མཆོག་རབ་བརྙེས་རྗེ་བཙུན་བླ་མར་གསོལ་བ་འདེབས།། ཞེས་པ་འདི་ནི་ཆབ་མདོའི་གྲྭ་སྔས་རམ་པ་བྱམས་
པ་བསམ་གཏན་དང། སྔགས་རམ་པ་འཕགས་པ་རབ་བརྟན་གཉིས་ཀྱིས་བསྐུལ་བལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ངག་གི་དབང་ཕྱུག་བློ་བཟང་གྲགས་པ་དང། །དབྱེར་མེད་རྗེ་བཙུན་བླ་མར་ལེགས་བཏུང་ནས། །བདེན་
ཚིག་སྨོན་ལམ་འདི་ལྟར་གདབ་བགྱིད་ན། །ཐོགས་པ་མེད་པར་འགྲུབ་པའི་དགེ་ལེགས་སྩོལ། །བདག་ལ་བལྟོས་ཤིང་འབྲེལ་བའི་སེམས་ཅན་རྣམས། །ཉོན་མོངས་བག་ཆགས་བཅས་པ་དྲུངས་ཕྱུང་ནས། །བསོད་ནམས་ཡེ་ཤེས་ཚོགས་
གཉིས་རབ་རྫོགས་ཏེ། །རྫོགས་པའི་སངས་རྒྱས་གོ་འཕང་ཐོབ་པར་ཤོག་དེ་ལྟར་མ་གྱུར་ཚེ་རབས་ཐམས་ཅད་དུ། །དཔལ་ལྡན་བླ་མ་དམ་པས་རྗེས་བཟུངས་ནས། །གསུང་གི་བདུད་རྩི་ངོམས་མེད་ལེགས་བཏུངས་ཏེ། །རྟག་ཏུ་ཐེག་
མཆོག་ཆོས་ལ་སྤྱོད་པར་ཤོག། ཅེས་པ་འདི་ནི་སྒ་ར་ཉག་པ་བློ་བཟང་འཕྲིན་ལས་ཀྱིས་བ་སྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།

[075B][BLANK PAGE]



