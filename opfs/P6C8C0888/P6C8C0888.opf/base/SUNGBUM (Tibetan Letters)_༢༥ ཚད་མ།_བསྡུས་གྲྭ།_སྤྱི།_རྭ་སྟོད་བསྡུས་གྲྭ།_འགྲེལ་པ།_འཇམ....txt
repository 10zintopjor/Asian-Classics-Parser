
[001A]༄༅། །རྭ་བ་སྟོད་ཀྱི་བསྡུས་གྲྭའི་དཀའ་གནད་རྣམས་ཕྱོགས་གཅིག་ཏུ་བཀོད་པ་གཞུང་བཟང་སྟོང་གི་སྒོ་འབྱེད་ལེགས་བཤད་གསེར་གྱི་ལྡེའུ་མིག་ཅེས་བྱ་བ་བཞུགས་སོ།།

[001B]༄༅། །ལྡོག་པ་ངོས་འཛིན་བཤད་པ་ནི། དོན་བྱེད་ནུས་པ་ཆོས་ཅན། ཁྱོད་ཀྱི་བཏགས་ཡོད་ཆོས་གསུམ་ཚང་བ་དེ། ཁྱོད་ཀྱི་མཚོན་བྱའི་མཚན་ཉིད་ཡིན་པར་ཐལ། ཁྱོད་མཚན་ཉིད་ཡིན་
པའི་ཕྱིར། དངོས་པོ་ཆོས་ཅན། ཁྱོད་ཀྱི་རྫས་ཡོད་ཆོས་གསུམ་ཚང་བ་དེ། ཁྱོད་ཀྱི་མཚན་ཉིད་ཀྱི་མཚན་ཉིད་ཡིན་པར་ཐལ། ཁྱོད་མཚོན་བྱ་ཡིན་པའི་ཕྱིར། དངོས་པོ་ཆོས་ཅན། ཁྱོད་ཀྱི་མཚན་ཉིད་གཅིག་
ནས་བརྒྱ་སྟོང་གི་བར་བརྩེགས་རྒྱུ་ཡོད་དེ། ཁྱོད་མཚོན་བྱ་ཡིན་པའི་ཕྱིར། དེ་ཆོས་ཅན། ཁྱོད་ཀྱི་མཚོན་བྱ་གཅིག་ཡན་ཆད་བརྩེགས་རྒྱུ་མེད་དེ། ཁྱོད་བདག་མེད་ཡིན་པའི་ཕྱིར། དེ་ཆོས་ཅན། ཁྱོད་ཀྱི་རྫས་
ཡོད་ཆོས་གསུམ་ཚང་བ་གཅིག་ཡོད་ལ། གཅིག་ལས་ལྷག་བརྩེགས་རྒྱུ་མེད་པར་ཐལ། ཁྱོད་མཚོན་བྱ་ཡིན་པའི་ཕྱིར། དོན་བྱེད་ནུས་པ་ཆོས་ཅན། ཁྱོད་ཀྱི་མཚོན་བྱ་གཅིག་ལས་ལྷག་བརྩེགས་རྒྱུ་མེད་
པར་ཐལ། ཁྱོད་བདག་མེད་ཡིན་པའི་ཕྱིར། དོན་བྱེད་ནུས་པ་ཆོས་ཅན། ཁྱོད་ཀྱི་བཏགས་ཡོད་ཆོས་གསུམ་ཚང་བ་གཅིག་ནས་བརྒྱ་སྟོང་གི་བར་དུ་བརྩེགས་རྒྱུ་ཡོད་པར་ཐལ། ཁྱོད་མཚན་ཉིད་ཡིན་པའི་ཕྱིར་
དེས་ན་དངོས་པོའི་རྫས་ཡོད་ཆོས་གསུམ་ཚང་བ་གཅིག་པོ་དེའི་བཏགས་ཡོད་ཆོས་གསུམ་ཚང་བ་བརྒྱ་སྟོང་གི་བར་དུ་བརྩེགས་རྒྱུ་ཡོད། དངོས་པོའི་རྫས་ཡོད་ཆོས་གསུམ་ཚང་བ་གཅིག་པོ་དེའི་བཏགས་ཡོད་

[002A]༄༅། །ཆོས་གསུམ་ཚང་བ་དུ་བརྩེགས་ཀྱང་དེའི་མཚོན་བྱ་ཡོད་པ་སོགས་རིགས་འགྲོ། ཁྱོད་མཚོན་བྱ་ཡིན་ན། དེ་ཁོ་རང་གི་མཚན་ཉིད་གང་ཡིན་ཡང་ངོ་ཐོག་དེའི་མིང་སྨོས་ཏེ། དེའི་
བཏགས་ཡོད་ཆོས་གསུམ་ཚང་བ་དེ། ཁྱོད་ཀྱི་ལྡོག་པ་དང་ཡིན་ཁྱབ་མཉམ་ཡང་ཡིན་མཚན་ཉིད་ཀྱང་ཡིན་པའི་གཞི་མཐུན་པ་ཡིན་པས་ཁྱབ། དཔེར་ན། དངོས་པོ་ཆོས་ཅན། དོན་བྱེད་ནུས་པའི་
བཏགས་ཡོད་ཆོས་གསུམ་ཚང་བ་དེ། ཁྱོད་ཀྱི་ལྡོག་པ་དང་ཡིན་ཁྱབ་མཉམ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡིན་པར་ཐལ། ཁྱོད་དོན་བྱེད་ནུས་པའི་མཚོན་བྱ་ཡིན་པའི་ཕྱིར་
གཞན་རྣམས་རིགས་འགྲེ། དེས་ན་ཁྱོད་དེའི་མཚོན་བྱ་ཡིན་ན། དེའི་བཏགས་ཡོད་ཆོས་གསུམ་ཚང་བ་དེ། ཁྱོད་ཀྱི་ལྡོག་པ་དང་ཡིན་ཁྱབ་མཉམ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་
པ་ཡིན་པས་ཁྱབ། ཁྱོད་དེའི་མཚོན་བྱ་ཡིན་ན། དེའི་མཚོན་བྱ་དེ་ཁྱོད་ཀྱི་ལྡོག་པ་དང་ཡིན་ཁྱབ་མཉམ་ཡང་ཡིན། མཚོན་བྱ་ཡང་ཡིན་པའི་གཞི་མཐུན་པ་ཡིན་པས་ཁྱབ། ཁྱོད་དེའི་མཚན་ཉིད་
ཡིན་ན། དེའི་རྫས་ཡོད་ཆོས་གསུམ་ཚང་བ་དེ་ཁྱོད་ཀྱི་ལྡོག་པ་དང་ཡིན་ཁྱབ་མཉམ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡིན་པས་ཁྱབ། ཁྱོད་དེའི་མཚན་ཉིད་ཡིན་ན་དེའི་མཚན་

[002B] ཁྱོད་ཀྱི་ལྡོག་པ་དང་ཡིན་ཁྱབ་མཉམ་ཡང་ཡིན། མཚོན་བྱ་ཡང་ཡིན་པའི་གཞི་མཐུན་པ་ཡིན་པས་ཁྱབ། མཚན་མཚོན་གང་རུང་ཡིན་ན། ཁྱོད་དང་གཅིག་དེ་ཁྱོད་ཀྱི་ལྡོག་པ་དང་ཡིན་ཁྱབ་མཉམ་ཡང་ཡིན་
མཚན་མཚོན་གང་རུང་མ་ཡིན་པའང་ཡིན་པའི་གཞི་མཐུན་པ་ཡིན་པས་ཁྱབ། དོན་བྱེད་ནུས་པའི་བཏགས་ཡོད་ཆོས་གསུམ་ཚང་བ་བརྒྱད་པོའི་[*PA'I]མཚོན་བྱ་ཆོས་ཅན། དོན་བྱེད་ནུས་པའི་བཏགས་ཡོད་ཆོས་གསུམ་ཚང་བ་དགུ་
པོ་དེའི་བཏགས་ཡོད་ཆོས་གསུམ་ཚང་བ་དེ། ཁྱོད་ཀྱི་ལྡོག་པ་དང་ཡིན་ཁྱབ་མཉམ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡིན་པར་ཐལ། ཁྱོད་དེ་དགུ་པོ་དེའི་མཚོན་བྱ་ཡིན་པའི་ཕྱིར། དེ་བརྒྱད་པོ་ཆོས་ཅན་[*,]
ཁྱོད་ཀྱི་བཏགས་ཡོད་ཆོས་གསུམ་ཚང་བ་དེ། ཁྱོད་ཀྱི་མཚོན་བྱའི་མཚན་ཉིད་ཡིན་པར་ཐལ། ཁྱོད་མཚན་ཉིད་ཡིན་པའི་ཕྱིར་རོ། །དེས་ན་དོན་བྱེད་ནུས་པའི་བཏགས་ཡོད་ཆོས་གསུམ་ཚང་བ་དགུ་པོ་དེའི་མཚོན་བྱ་ནི་
བརྒྱད་པོ་དེའི་ལྡོག་པ་དང་ཡིན་ཁྱབ་མཉམ་ཡང་ཡིན། མཚོན་བྱ་ཡང་ཡིན་པའི་གཞི་མཐུན་པ་ཡིན། དེའི་ཕྱིར་བཏགས་ཡོད་ཆོས་གསུམ་ཚང་བ་དུ་བརྩེགས་ཀྱང། ཁོ་རང་ལས་གཉིས་ཀྱི་[*KYIS]མང་བ་དེ། ཁོའི་མཚོན་
བྱའི་ལྡོག་པ་དང་ཡིན་ཁྱབ་མཉམ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡིན་པས་ཁྱབ། བཏགས་ཡོད་ཆོས་གསུམ་ཚང་བ་དུ་བརྩེགས་ཀྱང་ཁོ་ལས་དེ་གཅིག་གིས་ལྷག་པ་དེའི་མཚོན་བྱ་དེ། ཁོའི་
མཚོན་བྱའི་ལྡོག་པ་དང་ཡིན་ཁྱབ་མཉམ་ཡང་ཡིན། མཚོན་བྱ་ཡང་ཡིན་པའི་གཞི་མཐུན་པ་ཡིན་པས་ཁྱབ། བཏགས་ཡོད་ཆོས་གསུམ་ཚང་བ་དུ་བརྩེགས་ཀྱང། ཁོ་རང་ལས་གཅིག་གིས་ཉུང་བ་དེའི་མཚོན་བྱའི་མཚན་

[003A]༄༅། །ཉིད་དེ། ཁོའི་ལྡོག་པ་དང་ཡིན་ཁྱབ་མཉམ་ཡང་ཡིན། མཚོན་བྱ་ཡང་ཡིན་པའི་གཞི་མཐུན་པ་ཡིན་པས་ཁྱབ། བཏགས་ཡོད་ཆོས་གསུམ་ཚང་བ་དུ་བརྩེགས་ཀྱང། ཁོ་རང་ལས་གཅིག་
གིས་ཉུང་བ་དེའི་མཚོན་བྱའི་རྫས་ཡོད་ཆོས་གསུམ་ཚང་བ་དེ། ཁོའི་ལྡོག་པ་དང་ཡིན་ཁྱབ་མཉམ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡིན་པས་ཁྱབ། མཚན་ཉིད་ཀྱི་མཚན་ཉིད་ཀྱི་ལྡོག་པ་
དང་ཡིན་ཁྱབ་མཉམ་ཡང་ཡིན། མཚོན་བྱ་ཡང་ཡིན་པའི་གཞི་མཐུན་པ་ལ། མཚན་ཉིད་ཀྱི་རྫས་ཡོད་ཆོས་གསུམ་ཚང་བའི་མཚོན་བྱ་འཇོག་དེ་བཞིན་དུ་མཚན་ཉིད་ཀྱི་མཚན་ཉིད་ཀྱི་ལྡོག་པ་དང་ཡིན་ཁྱབ་མཉམ་
ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ལ། མཚན་ཉིད་ཀྱི་རྫས་ཡོད་ཆོས་གསུམ་ཚང་བ་འཇོག་མདོར་ན་མཚན་ཉིད་དུ་བརྩེགས་ཀྱང་ཁོ་རང་ལས་གཅིག་གིས་ཉུང་བ་དེའི་རྫས་ཡོད་ཆོས་གསུམ་ཚང་
བའི་བཏགས་ཡོད་ཆོས་གསུམ་ཚང་བ་དེ། ཁྱོད་ཀྱི་ལྡོག་པ་དང་ཡིན་ཁྱབ་མཉམ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡིན་པས་ཁྱབ། མཚན་ཉིད་དུ་བརྩེགས་ཀྱང་ཁོ་རང་ལས་གཅིག་གིས་ཉུང་བ་
དེའི་རྫས་ཡོད་ཆོས་གསུམ་ཚང་བའི་མཚོན་བྱ་དེ། ཁྱོད་ཀྱི་ལྡོག་པ་དང་ཡིན་ཁྱབ་མཉམ་ཡང་ཡིན། མཚོན་བྱ་ཡང་ཡིན་པའི་གཞི་མཐུན་པ་ཡིན་པས་ཁྱབ། དེ་རྣམས་གོང་གི་ཁྱོད་དེའི་མཚོན་བྱ་ཡིན་ན་སོགས་དང་
ཁྱོད་དེའི་མཚན་ཉིད་ཡིན་ན་ཞེས་སོགས་དེ་དག་གིས་བསྒྲུབ་ན་འགྲུབ་བོ།། །།སྨྲས་པ། ལྡོག་པ་ངོས་འཛིན་དཀའ་གནད་ཀྱི། །བདུད་རྩིའི་སྦྲང་ཆར་འདིར་ཕབ་པས། །བློ་གསལ་བློ་གྲོས་མྱུ་གུ་གསར། །རང་

[003B]ཁྱབ་སྐོར་ཤིན་ཏུ་མང་པོས་ཀྱང། །གསལ་བར་བསྟན་པ་མ་ནུས་པ། །ཁོ་བོས་ཉུང་ངུའི་ཚིག་དག་གིས། །གོ་འདི་རྒྱལ་ཀུན་འཕྲིན་ལས་ཡིན།།    ༈    །།ཡིན་ལོག་མིན་ལོག་
བཤད་པ་ནི། བུམ་པ་མ་ཡིན་པ་ལས་ལོག་པ་དང། བུམ་པ་ཡིན་པ་དོན་གཅིག་དེ་བཞིན་དུ་བུམ་པ་མ་ཡིན་པ་ལས་ལོག་པ་དུ་བརྩེགས་ཀྱང་བུམ་པ་ཡིན་པ་དང་དོན་གཅིག་ཡིན། ཚུལ་དེ་རང་གི་ཡིན་པ་ཡོད་
པ་ཐམས་ཅད་ལ་རིགས་འགྲེས། བུམ་པ་ཡིན་པ་ལས་ལོག་པ་དང། བུམ་པ་མ་ཡིན་པ་དོན་གཅིག་དེ་ཡིན་པ་ལས་ལོག་པ་གཉིས་པོ་དང། བུམ་པ་ཡིན་པ་དོན་གཅིག་དེ་གསུམ་པོ་དང་བུམ་པ་མ་ཡིན་པ་དོན་
གཅིག་བཞི་པོ་དང་བུམ་པ་ཡིན་པ་དོན་གཅིག་ཡིན་པ་ལས་ལོག་པ་ཆ་བྱུང་ན་ཡིན་པ་དང། ཡ་བྱུང་ན་མ་ཡིན་པ་ནི་བརྩེགས་ནས་བརྒྱ་སྟོང་གི་བར་རིགས་འགྲེས་པ་འདི་ཆོས་ཀུན་ལ་ཤེས་པར་བྱེད་དོ། །ཡང་
ཡིན་པ་ལས་ལོག་པ་མ་ཡིན་པ་ལས་ལོག་པ་གཉིས་པོ་དེ་ཡང་གཅིག་མ་ཡིན་པ་དང། དེ་གཉིས་བརྩེགས་ན་ཡིན་པ་སོགས་དེ་ཡང་ཡ་དང་ཆ་ལ་རིགས་འགྲེས་སོ། །མ་ཡིན་པ་ལས་ལོག་པ་ཡིན་པ་ལས་ལོག་པ་
གཉིས་པོ་དེ་ཡང་དུ་བརྩེགས་ཀྱང་གཉིས་སོགས་གོང་དང་འདྲའོ། །དེས་ན་ཡིན་པ་ལས་ལོག་པ་ཅི་ཙམ་བརྩེགས་པའི་སྟེང་ལ་མ་ཡིན་པ་ལས་ལོག་པ་བརྩེགས་པ་སོགས་ལ་ཡང་ལེགས་པར་བརྩེགས་
ན་ཤེས་སླའོ། །སྐབས་འདིར་བརྩི་བཞག་རྫས་ལྡོག་སོགས་ལ་ཁྱེར་ནས་བཀོད་པ་འདིར་མ་བྲིས་སོ། །སྐབས་འདིར་མ་ཡིན་པ་མ་ཡིན་པ་དེ། ཡིན་པ་དང་དོན་གཅིག་གསུངས་ཤིང་མ་ཡིན་པ་མ་ཡིན་པ་དང་

[004A]༄༅། །ཡིན་པ་གཉིས་ཀ་མིན་པར་བཤད་པ་ཅུང་ནང་འགལ་ལམ་སྙམ་སྟེ། ཕྱི་མ་ལ་མ་ཡིན་པར་རྩོད་གཞིར་བཀོད་ནས། བདག་མེད་ཀྱི་ཁྱབ་པ་བཅད་འདུག་པས་སྔ་མ་ཡང་དེ་བཅད་
ཆོག་པས་སོ། །འོན་ཀྱང་བརྩི་བཞག་དང་མི་འགལ་བར་ཟིན་མཚམས་བྱེད་ན་སྔ་མ་ལ་ཁྱབ་པ་དེ་བཅད་པའི་ཚེ། རྩོད་གཞི་བཅད་ནས་འདོད་ལན་གདབ་བ་[*PA]མ་བརྟག་གོ་བརྩི་བཞག་ཏུ་མ་ཡིན་པ་མ་ཡིན་པ་དང་
ཡིན་པ་གཉིས་ཀ་ཡིན་པར་ཐལ། མ་ཡིན་པ་མ་ཡིན་པ་གང་ཞིག་ཡིན་པའི་ཕྱིར་ལ། སྡོམ་རྟགས་མ་གྲུབ་ཀྱི་ལན་བཏབ་འདུག་གོ་ཡང་འདིར་བཏགས་ཡོད་ཆོས་གསུམ་ཚང་བ་ཡིན་པ་ལས་ལོག་པ་ཡིན་པ་ལས་
ལོག་པའི་མཚན་ཉིད་ཡིན་གསུངས་འདུག་པས། དེ་ལྟར་ན་མཚོན་བྱ་ཡིན་པ་ལས་ལོག་པ་ཡིན་པ་ལས་ལག་པའི་མཚན་ཉིད་ཡིན་དགོས། དེ་ལྟར་ན་དོན་བྱེད་ནུས་པ་མ་ཡིན་པ་དངོས་པོ་མ་ཡིན་པའི་མཚན་ཉིད་
ཡིན་པ་གྱུར་པའི་ཆོས་མང་ངོ། །ཡིན་ལོག་མིན་ལོག་བཤད་ཟིན་ཏོ།།    ༈    །།ཡིན་གྱུར་མིན་གྱུར་ནི། བརྩི་བཞག་ནང་ལྟར་ན། ཡིན་པར་གྱུར་པའི་རྟག་པ་ཡིན་ན། རྟག་པ་ཡིན་པས་ཁྱབ་ཟེར་ན། རྟག་པ་ཁོ་
ནས་མ་ངེས་ཏེ། རྟག་པ་ཁོ་ན་ཡིན་པ་དང། རྟག་པ་གཉིས་ཀ་ཡིན་པས་སོ། །དངོས་པོ་ཡིན་པར་གྱུར་པའི་རྣམ་མཁྱེན་གྱིས་གཞལ་བྱ་ཡིན་ཀྱང། དངོས་པོ་མ་ཡིན་ནོ། །དེས་ན་གཞི་གྲུབ་ན། དངོས་པོ་ཡིན་པར་གྱུར་པའི་
རྣམ་མཁྱེན་གྱིས་གཞལ་བྱ་ཡིན་པས་ཁྱབ། མ་ཡིན་པར་གྱུར་པའི་རྣམ་མཁྱེན་གྱིས་གཞལ་བྱ་ཡིན་ན་མ་ཡིན་པས་ཁྱབ་ཟེར་ན། རྟག་པས་མ་ངེས་ཏེ། གཞི་གྲུབ་ན་རྟག་པ་མ་ཡིན་པར་གྱུར་པའི་རྣམ་མཁྱེན་གྱིས་གཞལ་

[004B] །ཡིན་པར་གྱུར་པའི་དངོས་པོ་ཡིན་ན། དངོས་པོ་ཡིན་པས་ཁྱབ་པར་ཐལ། བུམ་པ་ཆོས་ཅན་གྱི་སྟེང་དུ་དངོས་པོ་ཁོ་ན་ཆོས་ཅན་ལ་རྩོད་གཞི་སྐྱོན་ཅན་ཡིན་ཟེར་འདུག་པས་དེ་ལྟར་ཁྱབ་ཟེར་རྒྱུ་
ཡིན་པ་འདྲ་ལ། དེ་ལྟར་བུམ་པ་རྟག་པ་མ་ཡིན་པ་རྣམས་ལ་བརྟག་གོ་བུམ་པ་ཆོས་ཅན་གྱི་སྟེང་དུ་དངོས་པོ་ཁོ་ན་མེད་དེ། དེའི་སྟེང་དུ་རྟག་པ་ཡོད་པའི་ཕྱིར་རོ། །རྟག་པ་ཡིན་པར་གྱུར་པའི་བློའི་ཡུལ་དུ་བྱ་རུང་དང། རྟག་པ་ཡིན་
པར་གྱུར་པའི་ཚད་མས་དམིགས་པ་སོགས་མེད་ངེས་ཡིན། རྟག་པའང་ཡིན་བློའི་ཡུལ་དུ་བྱ་རུང་ཡང་ཡིན་པའི་གཞི་མཐུན་པ་དེ། རྟག་པ་ཡིན་པར་གྱུར་པའི་ཤེས་བྱའི་མཚན་ཉིད་ཡིན་པ་སོགས་རིགས་འགྲེས། མཚོན་བྱ་ཡིན་
པར་གྱུར་པའི་རྣམ་མཁྱེན་གྱི་གཞལ་བྱ་དང། མཚོན་བྱ་མ་ཡིན་པར་གྱུར་པའི་རྣམ་མཁྱེན་གྱི་གཞལ་བྱ་གཉིས་ཀ་ཁས་བླངས་འདུག་འདི་དག་དང་འོག་གི་བར་ཤུན་སོགས་བསྒྲེལ་ན་ད་དུང་ཁས་བླང་མཚམས་ལ་
བརྟག་རྒྱུ་མང་ངོ། །ཡིན་གྱུར་མིན་གྱུར་གྱི་རྣམ་བཞག་བཤད་ཟིན་ཏོ།།    ༈    །།རྒྱུ་འབྲས་ཆུང་བ་ནི། དངོས་པོ་ཡིན་ན་རྒྱུ་ཡིན་པས་ཁྱབ། དེ་ཡིན་ན་འབྲས་བུ་ཡིན་པས་ཁྱབ། དངོས་པོ་ཡིན་ན་བརྒྱུད་རྒྱུ་ཡིན་པས་ཁྱབ་
ཡང་དེ་ཡིན་ན་དངོས་རྒྱུ་ཡིན་པས་ཁྱབ། དེ་ཡིན་ན་བརྒྱུད་འབྲས་ཡིན་པས་ཀྱང་ཁྱབ། དེ་ཡིན་ན་དངོས་འབྲས་ཀྱང་ཡིན་པས་ཁྱབ། དེ་བསྒྲུབ་པ་ནི། དངོས་པོ་ཆོས་ཅན། བརྒྱུད་རྒྱུ་ཡིན་པར་ཐལ། རང་གི་ཕྱི་ལོགས་སུ་བྱུང་
བའི་ཕྱི་ལོགས་སུ་བྱུང་བའི་བརྒྱུད་རྒྱུ་ཡིན་པའི་ཕྱིར། ཞེས་སོགས་ཀྱིས་ཤེས་ནུས་སོ། །གཞི་གཅིག་ལ་སྦྱར་ན་དེ་ལྟར་མ་ཡིན་ཏེ། བུམ་པའི་དངོས་རྒྱུ་དང་བུམ་པའི་བརྒྱུད་རྒྱུ་གཉིས་འགལ། བུམ་པའི་རྒྱུ་དང་བུམ་པའི་

[005A]༄༅། །འབྲས་བུ་གཉིས་འགལ། བུམ་པའི་དངོས་འབྲས་དང་བུམ་པའི་བརྒྱུད་འབྲས་གཉིས་འགལ་བའི་ཕྱིར། བུམ་པའི་སྔ་ལོགས་སུ་བྱུང་བ་དེ་བུམ་པའི་དངོས་རྒྱུ་ཡིན། བུམ་པའི་སྔ་
ལོགས་སུ་བྱུང་བའི་སྔ་ལོགས་སུ་བྱུང་བ་གཉིས་བརྩེགས་ན། བུམ་པའི་བརྒྱུད་རྒྱུ་ཡིན། གསུམ་བརྩེགས་ན་བུམ་པའི་བརྒྱུད་རྒྱུའི་རྒྱུ་ཡིན་ཞིང། དེ་བུམ་པའི་དངོས་རྒྱུའི་བརྒྱུད་རྒྱུ་ཡིན་པའི་ཕྱིར། དེར་ཐལ་
དེ་གསུམ་པོ་དེ་གཉིས་པོ་དེའི་དངོས་རྒྱུ་དང། གཅིག་པོ་དེའི་བརྒྱུད་རྒྱུ་དང། བུམ་པའི་བརྒྱུད་རྒྱུའི་རྒྱུ་ཡིན་པའི་ཕྱིར་རོ། །རྟགས་དང་པོ་མ་གྲུབ་ན། བུམ་པའི་སྔ་ལོགས་སུ་བྱུང་བ་གཉིས་པོ་ཆོས་ཅན། ཁྱོད་
ཀྱི་སྔ་ལོགས་སུ་བྱུང་བ་ཁྱོད་ཀྱི་དངོས་རྒྱུ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། འདོད་ན། བརྩིས་པས་དངོས་སུ་འགལ་ལོ། །གོང་གི་རྟགས་གཉིས་པ་མ་གྲུབ་ན། བུམ་པའི་སྔ་ལོགས་སུ་བྱུང་བ་
ཆོས་ཅན། ཁྱོད་ཀྱི་སྔ་ལོགས་སུ་བྱུང་བའི་སྔ་ལོགས་སུ་བྱུང་བ་ཁྱོད་ཀྱི་བརྒྱུད་རྒྱུ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། འདོད་ན། བརྩིས་པས་འགལ་ལོ། །རྟགས་གསུམ་པ་མ་གྲུབ་ན། གསུམ་
པོ་དེའི་ཕྱི་ལོགས་སུ་བྱུང་བ་གཅིག་ནི་བུམ་པའི་སྔ་ལོགས་སུ་བྱུང་བ་གཉིས་པོ་དེ་ཡིན་པའི་བུམ་པའི་བརྒྱུད་རྒྱུ་ཡིན། གསུམ་པོ་དེའི་ཕྱི་ལོགས་སུ་བྱུང་བ་གཉིས་པོ་དེ་བུམ་པའི་དངོས་རྒྱུ་དང་གསུམ་པོ་
དེའི་ཕྱི་ལོགས་སུ་བྱུང་བ་གསུམ་པོ་ནི། བུམ་པ་དང་དུས་མཉམ་དུ་གྲུབ་པ་དང། གསུམ་པོ་དེའི་ཕྱི་ལོགས་སུ་བྱུང་བ་བཞི་པོ་ནི་བུམ་པའི་དངོས་འབྲས་ཡིན་པ་སོགས་ཡིན་ནོ། །དེ་བསྒྲུབ་པ་ནི། དེ་ལྟར་

[005B] བུམ་པའི་སྔ་ལོགས་སུ་བྱུང་བ་གསུམ་པོའི་ཕྱི་ལོགས་སུ་བྱུང་བ་གཅིག་པོ་དེ། བུམ་པའི་སྔ་ལོགས་སུ་བྱུང་བ་གཉིས་པོ་དེ་དང་དུས་མཉམ་དུ་གྲུབ་པའི་དངོས་པོ་ཡིན་པ་གང་ཞིག་གསུམ་པོའི་ཕྱི་
ལོགས་སུ་བྱུང་བ་གཉིས་པོ་བུམ་པའི་སྔ་ལོགས་སུ་བྱུང་བ་དང་དུས་མཉམ་དུ་གྲུབ་པའི་དངོས་པོ་ཡིན་པ་སོགས་ཡིན་པའི་ཕྱིར། རྟགས་དང་པོ་མ་གྲུབ་ན། བུམ་པའི་སྔ་ལོགས་སུ་བྱུང་བ་གཉིས་པོ་ཆོས་ཅན་
ཁྱོད་ཀྱི་སྔ་ལོགས་སུ་བྱུང་བའི་ཕྱི་ལོགས་སུ་བྱུང་བ་དེ། ཁྱོད་དང་དུས་མཉམ་དུ་གྲུབ་པའི་དངོས་པོ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། འདོད་ན། དངོས་སུ་འགལ་ལོ། །གོང་གི་རྟགས་གཉིས་པ་མ་གྲུབ་
།ན༑ བུམ་པའི་སྔ་ལོགས་སུ་བྱུང་བ་ཆོས་ཅན། ཁྱོད་ཀྱི་སྔ་ལོགས་སུ་བྱུང་བའི་ཕྱི་ལོགས་སུ་བྱུང་བ་དེ། ཁྱོད་དང་དུས་མཉམ་དུ་གྲུབ་པའི་དངོས་པོ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། འདོད་ན། འགལ་ལོ། །བུམ་པ་ཆོས་ཅན། ཁྱོད་ཀྱི་སྔ་ལོགས་སུ་
བྱུང་བ་གསུམ་པོའི་ཕྱི་ལོགས་སུ་བྱུང་བ་བཞི་པ་ཁྱོད་ཀྱི་དངོས་འབྲས་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། གཞན་ཡང་དེ་བསྒྲུབ་པ་ནི། དེ་ལྟར་ཡིན་པར་ཐལ། དང་པོ་བུམ་པའི་སྔ་ལོགས་སུ་བྱུང་བ་གསུམ་
པོ་གྲུབ། དེའི་རྗེས་སུ་བུམ་པའི་ལྔ་ལོགས་སུ་བྱུང་བ་གསུམ་པོའི་ཕྱི་ལོགས་སུ་བྱུང་བ་གཅིག་པོ་དང། བུམ་པའི་སྔ་ལོགས་སུ་བྱུང་བ་གཉིས་པོ་དེ་དང་དུས་མཉམ་དུ་གྲུབ། དེའི་རྗེས་སུ་བུམ་པའི་སྔ་ལོགས་སུ་
བྱུང་བ་གསུམ་པོའི་ཕྱི་ལོགས་སུ་བྱུང་བ་གཉིས་པོ་དང། བུམ་པའི་སྔ་ལོགས་སུ་བྱུང་བ་གཉིས་དུས་མཉམ་དུ་གྲུབ། དེའི་རྗེས་སུ་བུམ་པའི་སྔ་ལོགས་སུ་བྱུང་བ་གསུམ་པོའི་ཕྱི་ལོགས་སུ་བྱུང་བ་གསུམ་པོ་

[006A]༄༅། །དང་བུམ་པ་གཉིས་དུས་མཉམ་དུ་གྲུབ། དེའི་རྗེས་སུ་བུམ་པའི་སྔ་ལོགས་སུ་བྱུང་བ་གསུམ་པོའི་ཕྱི་ལོགས་སུ་བྱུང་བ་བཞི་པོ་དང། བུམ་པའི་ཕྱི་ལོགས་སུ་བྱུང་བ་གཉིས་དུས་མཉམ་
དུ་གྲུབ་པའི་ཕྱིར། དེ་བཞིན་དུ་བུམ་པའི་ཕྱི་ལོགས་སུ་བྱུང་བ་བུམ་པའི་དངོས་འབྲས་ཡིན་པར་ཐལ། བུམ་པའི་ཕྱི་ལོགས་སུ་བྱུང་བ་གཉིས་པོ་བུམ་པའི་བརྒྱུད་འབྲས་ཡིན། བུམ་པའི་ཕྱི་ལོགས་སུ་བྱུང་བ་
གསུམ་པོ་བུམ་པའི་བརྒྱུད་འབྲས་ཀྱི་དངོས་འབྲས་དང། བུམ་པའི་ཕྱི་ལོགས་སུ་བྱུང་བ་གསུམ་པོའི་སྔ་ལོགས་སུ་བྱུང་བ་དེ། བུམ་པའི་བརྒྱུད་འབྲས་ཡིན་པ་ནས་བཟུང་སྟེ། བུམ་པའི་ཕྱིར་ལོགས་སུ་བྱུང་བ་
གསུམ་པོའི་སྔ་ལོགས་སུ་བྱུང་བ་བཞི་པོ་དེ། བུམ་པའི་དངོས་རྒྱུ་ཡིན་པའི་བར་གོང་གིས་རིགས་འགྲེ་ཞིང། དེའི་བསྒྲུབ་བྱེད་ཀྱང་གོང་གི་རིགས་འགྲེས་ཀྱིས་བསྒྲུབ་ནུས་པའི་ཕྱིར་རོ། །ཀ་བའི་དངོས་འབྲས་ཡིན་
ན༑ ཀ་བ་ལས་དངོས་སུ་སྐྱེས་པའི་འབྲས་བུ་ཡིན་པས་ཁྱབ་ཟེར་ན། ཀ་བ་ལས་དངོས་སུ་སྐྱེས་པ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་ཁྱོད་ཀྱི་འབྲས་བུ་མ་ཡིན་པར་ཐལ། ཁྱོད་བདག་མེད་ཡིན་
པའི་ཕྱིར། འདོད་ན། དངོས་སུ་འགལ་ལོ། །དངོས་པོ་ཆོས་ཅན། ཁྱོད་ཀྱི་སྔ་ལོགས་སུ་བྱུང་བ་ཁྱོད་དང་དུས་མཉམ་མ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། སྨྲས་པ། འདི་འདྲའི་དོན་ལ་ཐོས་བསམ་མ་བྱས་
པར། །དབེན་པའི་གནས་སུ་ཏིང་འཛིན་བསྒོམ་སྐད་ཀྱང། །དཔྱིད་དུས་ཞིང་སར་ས་བོན་མ་བཏབ་པ། །སྟོན་དུས་ལོ་ཏོག་རེ་བཞིན་འཕྱྭ་[*'PHYA]བའི་རྒྱུ།    ༈    །།སྤྱི་བྱེ་བྲག་བཤད་པ་ནི། རང་གི་གསལ་བ་ལ་

[006B] རང་ཉིད་སྤྱི་ཡིན་པའི་མཚན་ཉིད། ཡང་ན་རྩོད་པའི་ཚེ། གསལ་ལྡན་གྱི་ཆོས། སྤྱིའི་མཚན་ཉིད། གོ་བ་ལྟར་ན། ཁྱབ་བྱེད་དུ་འཇུག་པའི་རང་གི་རིགས་ཡོད་པ་ཅན་གྱི་ཆོས། རང་ཉིད་བྱེ་བྲག་ཡིན་
པའི་མཚན་ཉིད། རང་ཉིད་ཆོས་དེ་ཡིན། རང་ཉིད་ཆོས་དེ་དང་བདག་གཅིག་ཏུ་འབྲེལ། རང་ཉིད་མ་ཡིན་ཞིང་ཆོས་དེ་ཡང་ཡིན་པའི་གཞི་མཐུན་དུ་མ་གྲུབ་པ་ཡང་ཡིན་པའི་གཞི་མཐུན་དུ་དམིགས་པ་དེ། རང་ཉིད་
ཆོས་དེའི་བྱེ་བྲག་ཡིན་པའི་མཚན་ཉིད། དེ་ལ་ཁོ་ན་རེ། ཡོད་པ་ཆོས་ཅན། རང་ཉིད་བྱེ་བྲག་ཡིན་པར་ཐལ། ཁྱབ་བྱེད་དུ་འཇུག་པའི་རང་གི་རིགས་ཡོད་པ་ཅན་གྱི་ཆོས་ཡིན་པའི་ཕྱིར། དེ་ལ་ཁྱབ་བྱེད་དུ་འཇུག་པའི་
ཡོད་པ་ཡོད་པའི་ཕྱིར་ཟེར་ན་མ་ཁྱབ་སྟེ། དེའི་ཟུར་དུ་རང་གི་རིགས་ཡོད་པ་ཞེས་པ་ལ་ཚིག་ནུས་པ་ལྷག་པོ་ཡོད་པའི་ཕྱིར། བུམ་པའི་སྤྱི་ཡིན་ན། ཀ་བའི་སྤྱི་མ་ཡིན་པས་ཁྱབ་ཟེར་ན། ཤེས་བྱས་མ་ངེས་ཏེ། དེའི་
སྒྲུབ་བྱེད་ནི། ཤེས་བྱ་ཆོས་ཅན། ཁྱོད་བུམ་པའི་སྤྱི་ཡིན་པར་ཐལ། བུམ་པ་ཁྱོད་ཀྱི་བྱེ་བྲག་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། དེར་ཐལ། ཁྱོད་ཤེས་བྱ་ཡིན། ཁྱོད་ཤེས་བྱ་དང་བདག་གཅིག་ཏུ་འབྲེལ་
ཁྱོད་མ་ཡིན་ཞིང་ཤེས་བྱ་ཡང་ཡིན་པའི་གཞི་མཐུན་པ་དུ་མ་གྲུབ་པའི་ཕྱིར། དང་པོ་སླ། གཉིས་པ་མ་གྲུབ་ན། དེ་ཆོས་ཅན། དེར་ཐལ། ཤེས་བྱ་དང་བདག་ཉིད་གཅིག་པའི་སྒོ་ནས་ཐ་དད་གང་ཞིག་ཤེས་བྱ་མེད་
ན་ཁྱོད་མེད་དགོས་པའི་ཕྱིར། དང་པོ་གྲུབ་སྟེ། ཤེས་བྱ་དང་བདག་ཉིད་གཅིག་པའི་སྒོ་ནས་ཡོད་པ་གང་ཞིག་དེ་དང་བདག་ཉིད་གཅིག་པའི་སྒོ་ནས་གཅིག་མ་ཡིན་པའི་ཕྱིར། དང་པོ་དེར་ཐལ། ཤེས་བྱ་དང་

[007A]༄༅། །བདག་ཉིད་གཅིག་ཡིན་པའི་ཕྱིར་ཏེ། ཤེས་བྱ་དང་ངོ་བོ་གཅིག་ཡིན་པའི་ཕྱིར་ཏེ། དེ་དང་རང་བཞིན་གཅིག་ཡིན་པའི་ཕྱིར། ཞེས་པ་རྣམས་བརྩི་བཞག་ནང་ལྟར་ཡིན། ད་དུང་དེ་བསྒྲུབ་པ་ལ་གལ་
ཅུང་ཟད་ཆེ་བས། བུམ་པ་ཆོས་ཅན། ཤེས་བྱ་དང་བདག་ཉིད་གཅིག་ཡིན་པར་ཐལ། ཤེས་བྱ་ཡིན་པའི་ཕྱིར། དེ་བཞིན་དུ་བུམ་པའི་ལྡོག་པ་ཆོས་ཅན། རྟག་པ་དང་བདག་ཉིད་གཅིག་ཡིན་པར་ཐལ། རྟག་པ་ཡིན་པའི་
ཕྱིར། དེ་ཆོས་ཅན། རྟག་པ་དང་བདག་གཅིག་འབྲེལ་ཡིན་པར་ཐལ། རྟག་པ་དང་འབྲེལ་བ་ཡིན་པའི་ཕྱིར། ཡང་དེ་ཆོས་ཅན། རྟག་པ་དང་འབྲེལ་བ་ཡིན་པར་ཐལ། ཁྱོད་རྟག་པ་དང་ཐ་དད་གང་ཞིག་རྟག་པ་མེད་ན་ཁྱོད་
མེད་དགོས་པའི་ཕྱིར། དེར་ཐལ། ཡོད་པ་ཤེས་བྱ་རྟག་པ་སོགས་རྟག་པའི་རིགས་དེ་དག་གང་ཡིན་ཀྱང། བུམ་པ་ཆོས་ཅན། བུམ་པའི་ལྡོག་པ་ཆོས་ཅན། ཡོད་པ་སོགས་དེ་དང་འབྲེལ་བ་ཡིན་པར་ཐལ། ཞེས་སོགས་ཁྱབ་
པ་བཅད་ཆོག་ཡང་ཁྱོད་དངོས་པོ་དང་འབྲེལ་བ་ཡིན་པར་ཐལ། ཞེས་སོགས་ཁྱབ་པ་བཅད་མི་ཉན་དེ། དངོས་པོའི་རྒྱུ་དངོས་པོ་དང་ཐ་དད་གང་ཞིག་དངོས་པོ་མེད་ན་དངོས་པོའི་རྒྱུ་མེད་དགོས་ཀྱང། དངོས་པོའི་རྒྱུ་དངོས་པོ་དང་
འབྲེལ་བ་མིན་པས་སོ། །དེས་ན་ཁྱོད་དངོས་པོ་དེ་དང་བདག་གཅིག་འབྲེལ་ཡིན་པར་ཐལ། ཁྱོད་དངོས་པོ་དེ་དང་ཐ་དད་ཀྱང་ཡིན། ཁྱོད་དངོས་པོ་དེ་དང་དུས་མཉམ་དུ་གྲུབ་པ་ཡང་ཡིན། དངོས་པོ་དེ་མེད་ན་ཁྱོད་མེད་དགོས་པ་ཡང་ཡིན་
པའི་གཞི་མཐུན་པ་ཡིན་པའི་ཕྱིར། དེ་ལྟར་ཁྱབ་པ་བཅད་ནས་གོང་གི་རྟག་པ་ལ་བཤད་ཚུལ་དང་དབྱིབས་མཚུངས་གྱིས་འགྲིག་གོ་དངོས་པོའི་རྒྱུ་ནི་དངོས་པོ་དང་འབྲེལ་མེད་རྫས་གཞན་དང་དངོས་པོའི་འབྲས་བུ་

[007B] དེའི་བྱེ་བྲག་མ་ཡིན་ནོ། །ད་དུང་འབྲེལ་པ་གཉིས་བསྒྲུབ་ཚུལ་ལ་དཔྱད་རྒྱུ་མང་ཡང་འདིར་དེ་ཙམ་ལས་མ་སྤྲོས་སོ། །གོང་གི་རྩ་རྟགས་
གསུམ་པ་མ་གྲུབ་ན། བུམ་པ་ཆོས་ཅན། ཁྱོད་མ་ཡིན་ཞིང་ཤེས་བྱ་ཡང་ཡིན་པའི་གཞི་མཐུན་པ་དུ་མ་གྲུབ་པར་ཐལ། ཙན་དན་གྱི་ཀ་བ་དེ་འང་དེ་ཡིན། ཤུག་པའི་ཀ་བ་དེའང་དེ་ཡིན། དེ་གཉིས་ཕན་ཚུན་ཐ་དད་དུ་གྲུབ་
པའི་ཕྱིར། རྟགས་རྣམས་སླ། ཤེས་བྱ་ཀ་བའི་སྤྱི་ཡིན་ཚུལ་ཡང་དེ་ལྟར་དུ་བསྒྲུབས་སོ། །ཁ་ཅིག་ན་རེ། དངོས་པོའི་སྤྱིའི་སྤྱི་ཡིན་ན། དངོས་པོའི་སྤྱིའི་བྱེ་བྲག་ཡིན་པས་ཁྱབ་ཟེར་ན། ཡོད་པས་མ་ངེས། ཡོད་པ་དངོས་པོའི་
སྤྱིའི་བྱེ་བྲག་མ་ཡིན་པར་ཐལ། ཡོད་པ་མ་ཡིན་ཞིང་དངོས་པོའི་སྤྱི་ཡང་ཡིན་པའི་གཞི་མཐུན་པ་མེད་པའི་ཕྱིར་རོ། །གཞན་ཡང་མི་འཐད་དེ། ཡོད་པ་བྱེ་བྲག་མ་ཡིན་པའི་ཕྱིར། ཁ་ཅིག་ན་རེ། བུམ་པའི་སྤྱིའི་སྤྱི་ཡིན་ན་
བུམ་པའི་སྤྱིའི་བྱེ་བྲག་ཡིན་པས་ཁྱབ་ཟེར་ན། དོན་བྱེད་ནུས་སྟོང་གིས་མ་ངེས། བུམ་པའི་སྤྱི་མེད་ན། དོན་བྱེད་ནུས་སྟོང་མེད་མི་དགོས་པའི་ཕྱིར། མ་གྲུབ་ན། བུམ་པའི་དགག་གཞི་ཆོས་ཅན་ཞེས་སོགས་ཀྱིས་བསྒྲུབས་
ཁ་ཅིག་ན་རེ། མི་རྟག་པའི་བྱེ་བྲག་ཡིན་ན། མི་རྟག་པའི་བྱེ་བྲག་གི་བྱེ་བྲག་ཡིན་པས་ཁྱབ་ཟེར་ན། མི་རྟག་པའི་བྱེ་བྲག་ཏུ་གྱུར་པའི་དངོས་པོ་ཆོས་ཅན་གྱིས་མ་ངེས་ཏེ། མི་རྟག་པའི་བྱེ་བྲག་ཏུ་གྱུར་པའི་དངོས་པོ་མ་ཡིན་
ཞིང་མི་རྟག་པའི་བྱེ་བྲག་ཡང་ཡིན་པའི་གཞི་མཐུན་པ་མེད་པའི་ཕྱིར་རོ། །ཁ་ཅིག་ན་རེ། བུམ་པའི་བྱེ་བྲག་ཡིན་ན། དངོས་པོའི་བྱེ་བྲག་ཡིན་པས་ཁྱབ་ཟེར་ན། དངོས་པོའི་འབྲས་བུ་གྱུར་བའི་གསེར་བུམ་ཆོས་ཅན་གྱིས་མ་

[008A]༄༅། །ངེས་ཏེ། དེ་བུམ་པའི་བྱེ་བྲག་ཡིན་ཀྱང་དངོས་པོའི་བྱེ་བྲག་མ་ཡིན་པའི་ཕྱིར་ཏེ། དངོས་པོ་དང་བདག་གཅིག་འབྲེལ་མ་ཡིན་པའི་ཕྱིར་ཏེ། དངོས་པོ་དང་དེ་བྱུང་འབྲེལ་ཡིན་པའི་ཕྱིར། འདི་ལ་
བརྟག་རྒྱུ་ཅུང་ཟད་ཡོད། ཁ་ཅིག་ན་རེ། རྟག་པའི་སྤྱིའི་སྤྱི་ཡིན་ན། རྟག་པའི་སྤྱིའི་བྱེ་བྲག་ཡིན་པས་ཁྱབ་ཟེར་ན། ཚད་མས་དམིགས་པ་སོགས་ཀྱིས་མ་ངེས། ཁ་ཅིག་ན་རེ། བུམ་པའི་སྤྱི་དེ་རྫས་ཆོས་ཡིན་ཟེར་ན། མི་
འཐད་དེ། དེ་ཁོ་ཁོ་རང་མ་ཡིན་པའི་ཕྱིར་ཏེ། བུམ་པ་དེ་བུམ་པའི་སྤྱིའི་བྱེ་བྲག་མ་ཡིན་པའི་ཕྱིར་ཏེ། བུམ་པ་དེ་བུམ་པའི་སྤྱི་མ་ཡིན་པའི་ཕྱིར་རོ། དེ་རང་ཡིན་ལྡོག་ཆོས་ཡིན་ཟེར་ན། ཡང་ཁོ་ཁོ་རང་ཡིན་དགོས་པའི་
སྐྱོན་མཚུངས་སོ། །དེ་རང་མ་ཡིན་གྱི་ལྡོག་ཆོས་ཡིན་ཟེར་ན། མི་འཐད་དེ། བུམ་པའི་སྤྱི་མ་ཡིན་པ་བུམ་པའི་སྤྱི་ཡིན་པའི་ཕྱིར། དེས་ན་བྱེ་བྲག་ཕལ་ཆེར་གྱི་སྤྱི་ལྡོག་ཆོས་ཕུང་སུམ་ཙམ་པོ་བ་ཡིན་དགོས་ཀྱང་དེ་
ལྟར་ཡིན་པས་མ་ཁྱབ་སྟེ། ཤེས་བྱ་དང་ཐ་དད་ཀྱང་ཡིན། གཞལ་བྱ་དང་ཐ་དད་ཀྱང་ཡིན་པའི་གཞི་མཐུན་པས་མ་ངེས། དེར་ཐལ། དེའི་སྤྱི་མ་ཡིན་པ་དེའི་སྤྱི་མ་ཡིན་པའི་ཕྱིར་ཏེ། དེ་འདྲའི་གཞི་མཐུན་པ་མ་ཡིན་ཞིང་
དེའི་སྤྱི་མ་ཡིན་པ་ཡང་ཡིན་པའི་གཞི་མཐུན་པ་མེད་པའི་ཕྱིར་ཏེ། དེ་འདྲའི་གཞི་མཐུན་པ་མ་ཡིན་པ་ལ་ཤེས་བྱ་དང་གཞལ་བྱ་གཉིས་རེ་རེ་ནས་བཞག་དགོས་དེ་ལས་གཞན་པ་མེད། དེ་གཉིས་རེ་རེ་ནས་དེའི་སྤྱི་
ཡིན་པའི་ཕྱིར་རོ། །ཁ་ཅིག་ན་རེ། མཚན་ཉིད་མ་ཡིན་པ། ཀ་བ་མ་ཡིན་པའི་སྤྱིའི་བྱེ་བྲག་ཡིན་ཟེར་ན། མི་འཐད་དེ། ཀ་བ་མ་ཡིན་པའི་སྤྱི་མེད་ན། དེ་མེད་མི་དགོས་པའི་ཕྱིར་ཏེ། ཀ་བའི་དགག་གཞི་ཆོས་ཅན་

[008B] ཀ་བ་མ་ཡིན་པའི་སྤྱི་མེད་པའི་ཕྱིར་ཏེ། ཀ་བ་མ་ཡིན་པ་བྱེ་བྲག་མ་ཡིན་པའི་ཕྱིར་ཏེ། ཀ་བ་མ་ཡིན་པ་མ་ཡིན་ཞིང་ཤེས་བྱ་ཡང་ཡིན་པའི་གཞི་མཐུན་པ་མེད་པའི་ཕྱིར་རོ། །དེས་ན་ཀ་བ་མ་ཡིན་
པའི་སྤྱིའི་བྱེ་བྲག་ཡོད་དེ། ཡོད་པར་ཐལ། ཡོད་པའི་ཕྱིར་ཞེས་པའི་ཐལ་འགྱུར་དང་ཐ་དད་དུ་གྱུར་པའི་དངོས་པོ་དང། བུམ་པ་དང་གཅིག་གང་རུང་འཇོག་ཀ་བ་མ་ཡིན་པའི་སྤྱི་མེད་ན་དེ་མེད་དགོས་བྱས་པ་ལ། ཁོ་ན་རེ་
ཀ་བའི་དགག་གཞི་ཆོས་ཅན། དེར་ཐལ། དེའི་ཕྱིར་ཟེར་ན། རྩོད་གཞི་སྦུགས་སུ་འཚང་སོང་བས། ཀ་བ་མ་ཡིན་པའི་སྤྱི་མེད་པ་རྟགས་མ་གྲུབ་ཅེས་ལན་འདེབས་རིགས། དེ་ཡིན་ཏེ། དེ་འཕང་འོང་བའི་ཚེ་
འཕང་རྒྱུའི་ཐལ་འགྱུར་འདི་ལ་རྩོད་གཞི་མེད་པ་འཕང་རྒྱུའི་ཐལ་འགྱུར་དེའི་གསལ་བ་ལ་ཀ་བའི་དགག་གཞིའི་རྩོད་གཞི་ཡོད་པར་ཐལ་གྱི་གསལ་བ་ཡོད་པའི་ཕྱིར་གྱིས་རྟགས་བྱས་པའི་ཐལ་འགྱུར་དང་
ཐ་དད་དུ་གྱུར་པའི་དངོས་པོ་དང། ཀ་བ་མ་ཡིན་པ་དང་གཅིག་གང་རུང་མེད་པར་ཐལ། ཞེས་བཀོད་ནས། རྟགས་ལ་ཀ་བ་མེད་པའི་ཕྱིར། ཞེས་བཀོད་པ་སོང་བས་དེ་ལ་ཀ་བ་མེད་པ་རྟགས་མ་གྲུབ་ཞེས་ཟེར་རིགས་
སོ༑ །ཀ་བའི་སྤྱིའི་བྱེ་བྲག་ཀྱང་ཡིན། བུམ་པའི་སྤྱིའི་བྱེ་བྲག་ཀྱང་ཡིན་པའི་གཞི་མཐུན་པ་ལ་ཡང། ཀ་བ་དང་ཕན་ཚུན་ཐ་དད་དུ་གྱུར་པའི་བུམ་པ་དང། བུམ་པ་དང་ཕན་ཚུན་ཐ་དད་དུ་གྱུར་པའི་ཀ་བ་གང་རུང་བཞག་ཟེར་
ན་ཡང། ཀ་བའི་དགག་གཞི་དང། བུམ་པའི་དགག་གཞི་སོ་སོར་ཡོད་པས་མི་འགྲིག་གོ་དེས་ན་དེ་ལ་དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར། ཞེས་པའི་ཐལ་འགྱུར་དང་ཐ་དད་དུ་གྱུར་པའི་ཀ་བ་དང་

[009A]༄༅། །བུམ་པ་གང་རུང་བཞག་ཆོག་གོ་ཀ་བའི་དགག་གྮིའམ་བུམ་པའི་དགག་གཞི་ཆོས་ཅན་དུ་འཕང་ནས་བསྒྲུབ་པ་ལ་སྔར་ལྟར་རྩོད་གཞི་སྦུགས་འཚངས་སུ་སོང་བས་ལན་དེ་ལྟར་བཏབ་བོ། །
ཁྱོད་ཁྱོད་དང་གཅིག་ཀྱང་ཡིན་རྟག་པའི་སྤྱིའང་ཡིན་པའི་གཞི་མཐུན་པ་ཆོས་ཅན། ཁྱོད་མ་ཡིན་ཞིང་རྟག་པའི་སྤྱིའང་ཡིན་པའི་གཞི་མཐུན་པ་དུ་མ་མེད་པར་ཐལ། རྟག་པའི་སྤྱི་ཡིན་ན། ཁྱོད་ཡིན་པས་ཁྱབ་པའི་ཕྱིར་ཟེར་ན། རྩོད་
གཞི་སྐྱོན་ཅན་ནོ་ཞེས་ཟེར་འདུག་པས། དེ་ལྟར་ན་དེ་འདྲའི་གཞི་མཐུན་པ་མེད། ཁྱོད་ཁྱོད་དང་གཅིག་དང་རྟག་པའི་སྤྱི་གཉིས་འགལ་བ་ཡིན། རྟག་པའི་སྤྱི་ཡིན་ན། ཁྱོད་ཁྱོད་དང་གཅིག་ཡིན་པས་ཁྱབ། དེ་ལྟར་བཟུང་མཚམས་
བྱེད་དགོས་པ་འདྲ་བས་བརྟག་གོ་དེས་ན་གཞན་གྱི་བློ་གྲོས་རྒྱས་པའི་ཕྱིར། རང་གིས་བསམ་ཚུལ་ཅུང་ཟད་བརྗོད་ན་དངོས་མེད་ཀྱི་སྤྱིའི་བྱེ་བྲག་ཡིན་ན། རྟག་པའི་སྤྱིའི་བྱེ་བྲག་ཡིན་པས་མ་ཁྱབ་པའི་སྐྱོན་ལ། རྟག་པ་དང་
ཐ་དད་ཀྱང་ཡིན། ཤེས་བྱ་དང་ཐ་དད་ཀྱང་ཡིན། ཡོད་པ་དང་ཐ་དད་ཀྱང་ཡིན་པའི་གཞི་མཐུན་པ་བཞག་དེས་རིགས་འགྲེས། རྟག་པའི་སྤྱིའི་སྤྱི་ཡིན་ན། དངོས་མེད་ཀྱི་སྤྱི་ཡིན་པས་མ་ཁྱབ་པའི་སྐྱོན་ལ། དངོས་མེད་དང་
ཐ་དད་བཞག་དེས་རིགས་འགྲེས། རྟག་པའི་སྤྱིའི་བྱེ་བྲག་ཀྱང་ཡིན། དངོས་མེད་ཀྱི་སྤྱིའི་བྱེ་བྲག་ཀྱང་ཡིན་ན། འདུས་མ་བྱས་ཀྱི་སྤྱིའི་བྱེ་བྲག་ཀྱང་ཡིན། མ་བྱས་པའི་སྤྱིའི་བྱེ་བྲག་ཀྱང་ཡིན་པས་མ་ཁྱབ་སྟེ། འདུས་མ་བྱས་
དང་ཐ་དད་ཀྱང་ཡིན། མ་བྱས་པ་དང་ཐ་དད་ཀྱང་ཡིན། ཤེས་བྱ་དང་ཐ་དད་ཀྱང་ཡིན། ཡོད་པ་དང་ཐ་དད་ཀྱང་ཡིན་པའི་གཞི་མཐུན་པ་ཡིན་པ་དེ་བཞག་ཆོག་པའི་ཕྱིར། དེས་རིགས་འགྲེས། དངོས་པོའི་སྤྱིའི་བྱེ་བྲག་ཡིན་ན། རྟག་

[009B] ཆོས་དང་སྐད་ཅིག་མ་མ་ཡིན་པའི་གཞི་མཐུན་པའི་མཚོན་བྱ་མ་ཡིན་པའང་ཡིན། གཅིག་ཀྱང་ཡིན་པའི་གཞི་མཐུན་པ་བཞག་དེས་རིགས་འགྲེ། འདུས་མ་བྱས་
དང་དངོས་མེད་གཉིས་ཀྱི་སྤྱིའི་བྱེ་བྲག་ཡིན་ན། རྟག་པའི་སྤྱིའི་བྱེ་བྲག་ཡིན་པས་མ་ཁྱབ་པའི་སྐྱོན་ལ། ཐ་དད་བཞག་དེས་རིགས་འགྲེ། རྟག་པའི་སྤྱིའི་བྱེ་བྲག་ཡིན་ན། འདུས་མ་བྱས་དང་དངོས་མེད་གཉིས་ཀྱི་སྤྱིའི་
བྱེ་བྲག་ཡིན་པས་མ་ཁྱབ་པའི་སྐྱོན་ལ། གཅིག་བཞག་དེས་རིགས་འགྲེ། ཁྱོད་ཀྱི་བྱེ་བྲག་ཡོད་ན། ཁྱོད་ཀྱི་བྱེ་བྲག་གི་བྱེ་བྲག་ཡོད་པས་ཁྱབ་ཟེར་ན། བུམ་པ་དང་ཐ་དད་ཀྱང་ཡིན། ཀ་བ་དང་ཐ་དད་ཀྱང་ཡིན། ཤེས་
པ་དང་ཐ་དད་ཀྱང་ཡིན་པའི་གཞི་མཐུན་པ་མ་ཡིན་པ་ཆོས་ཅན་གྱིས་མ་ངེས། དེ་བསྒྲུབ་པ་ལ། དེའི་བྱེ་བྲག་གི་བྱེ་བྲག་ཡོད་ན། ཀ་བ་དེ་དེ་ཡིན་དགོས་པ་ལ་མ་ཡིན་ཏེ། དེ་མེད་ན། ཀ་བ་མེད་མི་དགོས་པའི་ཕྱིར་ཏེ་
བུམ་པའི་དགག་གཞི་ཆོས་ཅན། ཞེས་སོགས་བསྒྲུབ་པ་ནི། དེར་དེ་འདྲའི་གཞི་མཐུན་པའི་བྱེ་བྲག་མེད་པའི་ཕྱིར་ཏེ། དེར་ཀ་བ་མ་ཡིན་ཞིང་དེའང་ཡིན་པ། ཤེས་པ་མ་གཏོགས་མེད་པའི་ཕྱིར་རོ། །དེས་རིགས་འགྲེ་
འདི་ཅུང་མཚར་རོ། །བུམ་པའི་སྤྱིའི་སྤྱིའང་ཡིན། ཀ་བའི་སྤྱིའི་སྤྱིའང་ཡིན་ན། ཙན་དན་གྱི་ཀ་བའི་སྤྱིའི་སྤྱིའང་ཡིན་པས་མ་ཁྱབ་པའི་སྐྱོན་ལ། ཙན་དན་གྱི་ཀ་བའི་སྤྱི་དང་ཐ་དད་བཞག་དེས་རིགས་འགྲེ། དེ་འདྲའི་
སྐྱོན་ལ། ཙན་དན་གྱི་ཀ་བ་དང་ཕན་ཚུན་ཐ་དད་བཞག་མི་ཉན་ཏེ། ཀ་བའི་དགག་གཞི་བུམ་པའི་སྤྱི་ཡོད་ཀྱང། ཙན་དན་གྱི་ཀ་བ་དང་ཕན་ཚུན་ཐ་དད་མེད་པས་སོ། །དེས་རིགས་འགྲེ། ཁྱོད་རྟག་པའི་བྱེ་བྲག་ཡིན་ན་

[010A]༄༅། །ཁྱོད་ཀྱི་སྤྱི་རྟག་པའི་སྤྱི་ཡིན་པས་ཁྱབ་ཟེར་ན། བུམ་པའི་ལྡོག་པས་མ་ངེས་[*,]མ་ཡིན་པས་ཁྱབ་ཟེར་ན། མཚན་ཉིད་ཀྱིས་མ་ངེས་ཏེ། རྟག་པ་མ་ཡིན་ཞིང་མཚན་ཉིད་ཀྱི་སྤྱི་ཡང་ཡིན་པའི་
གཞི་མཐུན་པ་ལ། གང་ཟག་གི་བདག་མེད་དུ་རྟོགས་པའི་ཚད་མ་མི་རྟག་པ་དེའང་དེ་ཡིན། ཡོད་མེད་གང་རུང་རྟོགས་པའི་ཚད་མ་མི་རྟག་པ་དེ་ཡང་དེ་ཡིན་པའི་ཕྱིར་རོ། །དེས་རིགས་འགྲེ། ཡོད་པ་ཡིན་ན། སྤྱི་
དང་བྱེ་བྲག་གང་རུང་མ་ཡིན་པའི་སྤྱི་དང་བྱེ་བྲག་གང་རུང་མ་ཡིན་པའི་སྤྱི་དང་བྱེ་བྲག་གང་རུང་ཡིན་པས་ཁྱབ་ཟེར་ན། ཤེས་བྱས་མ་ངེས། མ་ཡིན་པས་ཁྱབ་ཟེར་ན། རྟག་པས་མ་ངེས། དེས་རིགས་འགྲེས་ཤིང་
འདི་མང་པོ་བརྩེགས་ན་མཚར་རོ། །རྟག་པའི་སྤྱི་དང་དངོས་པོའི་སྤྱི་གང་རུང་དང། བུམ་པའི་སྤྱི་དང་རྟག་པའི་སྤྱི་གང་རུང་ཡིན་ན། རྟག་པའི་སྤྱི་དང་དངོས་པོའི་སྤྱི་གང་རུང་ཡིན་པས་ཁྱབ་ཟེར་ན། བེམ་པོས་མ་ངེས་
ཏེ༑ བུམ་པའི་སྤྱི་ཡིན་པའི་ཕྱིར། ཁོ་ན་རེ། དེ་ཆོས་ཅན། དེ་མ་ཡིན་པར་ཐལ། རྟག་པའི་སྤྱི་དང་དངོས་པོའི་སྤྱི་གང་རུང་དང། བུམ་པའི་སྤྱི་མ་ཡིན་པ་གང་ཞིག་རྟག་པའི་སྤྱི་མ་ཡིན་པའི་ཕྱིར་ཟེར་ན། ཁྱབ་
མེད་ཀྱི་ལན་འདེབས་དགོས་པ་འདྲ། འོན་ཀྱང་འདི་ལ་འགྲོས་ཤིན་ཏུ་མང་ཞིང་དཔྱད་པར་བྱ་བ་ཆེ་བས་འདིར་དེ་ཕྱོགས་ཙམ་མགོ་སྨོས་བྱས་པ་ཡིན་པས་བློ་གྲོས་ཅན་རྣམས་ཀྱིས་དཔྱད་པར་བྱའོ། །དེས་རིགས་འགྲེས་
སོ༑ །དེ་ལྟར་འདི་དག་གི་རིགས་འགྲེས་དེད་ན། ཕྲ་ཞིང་ཞིབ་པའི་བློ་གྲོས་དང་ལྡན་པར་འགྱུར་བར་བསམ་ནས། ཕྱོགས་གཅིག་སྨོས་པ་ཡིན་གྱི་རྒྱས་པ་ན་ཆེས་མང་ངོ། །དེ་ལྟར་སྤྱི་བྱེ་བྲག་སོགས་འདི་བདག་གིས་

[010B] །ཁོ་བོའི་བློ་གྲོས་ནམ་མཁའ་ལས། །རིགས་ལམ་ཆར་རྒྱུན་ཕབས་ཙམ་གྱིས། །དཔྱོད་ལྡན་བློ་མཚོ་
རྒྱས་པར་འགྱུར། །བླུན་སྨྲས་རྨིག་རྗེས་ཆུ་དག་སྐྱེད།། །།རྫས་ལྡོག་ཐོག་མར་བརྩི་བཞག་ལྟར་ནི། ལྡོག་ཆོས་སུ་གྱུར་པའི་དངོས་པོ། རྫས་ཆོས་ཀྱི་རྗེས་མཐུན་ཡིན། དེ་མ་ཡིན་པ་ཁོ་ཁོ་རང་མིན་པའི་རིགས་
དང༑ ཁོ་མ་ཡིན་པ་ཁོ་ཡིན་པའི་རིགས་དང། རྫས་ཆོས་རྣམས་ལ་མི་འགྲིགས་པས་སོ། །ཀ་བུམ་གཉིས་མ་ཡིན་པ་རང་ཡིན་ལྡོག་ཆོས་ཡིན། རང་ཡིན་ལྡོག་ཆོས་དེ་རང་མ་ཡིན་གྱི་ལྡོག་ཆོས་ཡིན། ཁྱོད་གཞི་གྲུབ་[*,]
ཁྱོད་ཁྱོད་རང་མ་ཡིན། ཁྱོད་མ་ཡིན་པ་ཁྱོད་མ་ཡིན། ཁྱོད་ཀྱི་ལྡོག་པ་རང་མ་ཡིན་པའི་ལྡོག་ཆོས་དང་མི་འགལ་བ་ཡང་ཡིན་པའི་གཞི་མཐུན་པ་དེ། ཁྱོད་རང་མ་ཡིན་པའི་ལྡོག་ཆོས་ཡིན་པའི་མཚན་ཉིད། གཞི་མཐུན་པ་
མ་སྦྱར་ན་རི་བོང་རྭས་མ་ངེས། དེས་འགྲེ། རྫས་ཆོས་དང་འགལ་བ་དེ། རྫས་ཆོས་ཀྱི་རྗེས་མཐུན་ཡིན། རང་ཡིན་ལྡོག་ཆོས་མ་ཡིན་པ་དེ། རང་ཡིན་ལྡོག་ཆོས་ཀྱི་རྗེས་མཐུན་ཡིན། ཁྱོད་ཁྱོད་རང་མ་ཡིན་པ་གང་ཞིག་
ཁྱོད་མ་ཡིན་པ་ཁྱོད་ཡིན་ན། ཁྱོད་ལྡོག་ཆོས་ཕུང་སུམ་ཙམ་པོ་བ་ཡིན་པས་ཁྱབ་ཟེར་ན། རྟག་པ་ཁོ་ནས་མ་ངེས། ཡང་རིགས་འགྲེས། ཁྱོད་ཁྱོད་རང་ཡིན་པ་གང་ཞིག་ཁྱོད་མ་ཡིན་པ་ཁྱོད་མ་ཡིན་ན། ཁྱོད་རྫས་ཆོས་ཡིན་
པས་ཁྱབ་ཟེར་ན། མེད་པས་མ་ངེས། གཞི་གྲུབ་ཕྱིན་ཆོས་དེ་དང་ཕན་ཚུན་ཐ་དད་དེ། རང་ཡིན་ལྡོག་ཆོས་ཡིན་དགོས། ཁྱོད་དང་ཐ་དད་ལ་ཡང་རིགས་འགྲེ། གཞལ་བྱ་དང་ཤེས་བྱ་སོགས་རྫས་ཆོས་ཡིན། ཁྱོད་

[011A]༄༅། །རྫས་ཆོས་ཡིན་པའི་མཚན་ཉིད་སོགས་ཤེས་སླ། དེ་ནས་རང་གིས་དཔྱད་པར། གོང་དུ་རང་ཡིན་ལྡོག་ཆོས་དེ། རང་མ་ཡིན་གྱི་ལྡོག་ཆོས་དང་རང་ཡིན་ལྡོག་ཆོས་མ་ཡིན་པ་དེ། རང་ཡིན་
ལྡོག་ཆོས་ཀྱི་རྗེས་མཐུན་ཡིན་པར་བཤད་པས། དེས་ན་རང་ཡིན་ལྡོག་ཆོས་མ་ཡིན་པ་གཉིས་པོ་དེ། རང་མ་ཡིན་གྱི་ལྡོག་ཆོས་དང་གསུམ་པོ་རང་ཡིན་ལྡོག་ཆོས་ཀྱི་རྗེས་མཐུན་ཡིན་པ་སོགས་བརྒྱ་སྟོང་གི་བར་
རིགས་འགྲེ་ཞིང། ཚུལ་དེ་རྫས་ལྡོག་གཞན་ལ་འང་ཁ་སྤོ་ཤེས་པར་བྱ་འོ། །རྫས་ཆོས་རང་མ་ཡིན་གྱི་ལྡོག་ཆོས་ཡིན། རྫས་ཆོས་མ་ཡིན་པ་རང་ཡིན་ལྡོག་ཆོས་ཡིན། རྫས་ཆོས་མ་ཡིན་པ་གཉིས་པོ་རང་མ་ཡིན་
པའི་ལྡོག་ཆོས་དང། གསུམ་པོ་རང་ཡིན་ལྡོག་ཆོས་ཡིན། རང་མ་ཡིན་པའི་ལྡོག་ཆོས། རང་མ་ཡིན་པའི་ལྡོག་ཆོས་ཀྱི་རྗེས་མཐུན་ཡིན། རང་མ་ཡིན་ལྡོག་ཆོས་མ་ཡིན་པ་དེ། རང་ཡིན་ལྡོག་ཆོས་ཡིན། ལྡོག་ཆོས་
ཕུང་སུམ་ཙམ་པོ་བ་དེ། ལྡོག་ཆོས་ཕུང་སུམ་ཙམ་པོ་བའི་རྗེས་མཐུན་ཡིན། ལྡོག་ཆོས་ཕུང་སུམ་ཙམ་པོ་བ་མ་ཡིན་པ་དེ། ལྡོག་ཆོས་ཕུང་སུམ་ཙམ་པོ་བ་ཡིན། ཡང་ན་དེ་རང་མ་ཡིན་གྱི་ལྡོག་ཆོས་དང། དེ་མ་ཡིན་
པ་རང་ཡིན་ལྡོག་ཆོས་སུ་ཁས་བླང་[*BLANGS]ཀྱང་འགྲིག་གོ་རྫས་ཆོས་ཀྱི་རྗེས་མཐུན་དེ། རང་མ་ཡིན་གྱི་ལྡོག་ཆོས་ཡིན། རྫས་ཆོས་ཀྱི་རྗེས་མཐུན་མ་ཡིན་པ་དེ། རང་ཡིན་ལྡོག་ཆོས་ཡིན། རང་ཡིན་ལྡོག་ཆོས་ཀྱི་རྗེས་མཐུན་དེ་
རང་མ་ཡིན་གྱི་ལྡོག་ཆོས་དང། རང་ཡིན་ལྡོག་ཆོས་ཀྱི་རྗེས་མཐུན་མ་ཡིན་པ་དེ། རང་ཡིན་ལྡོག་ཆོས་ཡིན་ནོ། །རང་མ་ཡིན་གྱི་ལྡོག་ཆོས་ཀྱི་རྗེས་མཐུན་དེ། རང་མ་ཡིན་གྱི་ལྡོག་ཆོས་ཡིན་ཞིང། རང་མ་ཡིན་གྱི་ལྡོག་

[011B] རང་ཡིན་ལྡོག་ཆོས་ཡིན་པར་ཁས་བླང། ལྡོག་ཆོས་ཕུང་སུམ་ཙམ་པོ་བའི་རྗེས་མཐུན་དེ། ལྡོག་ཆོས་ཕུང་སུམ་ཙམ་པོ་བ་ཡིན་པ་དང། ལྡོག་ཆོས་ཕུང་སུམ་ཙམ་པོ་བའི་རྗེས་
མཐུན་མ་ཡིན་པ་དེ། ལྡོག་ཆོས་ཕུང་སུམ་ཙ་མེ་པོ་བའི་རྗེས་མཐུན་ཡིན་པར་ཁས་བླངས་ཀྱང་འགྲིག་གོ་སྨྲས་པ། ཀྱེ་མ་མི་བཟང་འཁོར་བའི་ཆུ་གཏེར་ཆེ། །འཇིགས་རུང་ངན་འགྲོའི་རྦ་རླབས་འཁྲུག་པའི་ཀློང། །
ཉེས་བརྒྱའི་ཆུ་སྲིན་གཏུམ་པོའི་གྲེ་བ་ནས། །དལ་འབྱོར་རིན་ཆེན་རྙེད་པ་ད་རེས་ཙམ། །ཚེ་འདི་འབའ་ཞིག་དོན་གཉེར་སློབ་བུའི་དབུས། །ཆགས་སྡང་ཁོང་ཁྲོ་འདུ་འཛིས་དུས་འདའ་ཞིང། །བདག་བསྟོད་གཞན་
སྨོད་ཆོས་ཀྱི་འཆད་ཉན་ལ། །ཁོ་བོ་སྙིང་གི་དཀྱིལ་ནས་སྐྱོ་བ་སྐྱེས།།    ༈    །།གཉིས་པ་དབང་པོ་འབྲིང་ལ་རིགས་ལམ་འབྲིང་གི་རྣམ་བཞག་བཤད་པ་ལ། འགལ་འབྲེལ། ཡོད་རྟོགས་མེད་རྟོགས་
ཞར་བྱུང་བར་ཤུན་དང། རྒྱུ་འབྲས་ཆེ་བ། རྗེས་འགྲོ་ལྡོག་ཁྱབ། ཞར་བྱུང་དགག་གཤགས་སྒྲུབ་གཤགས་ཀྱི་རྣམ་བཞག་བཤད་པའོ། །དང་པོ་འགལ་འབྲེལ་འཆད་པ་ལ། ཕན་ཚུན་མི་མཐུན་པར་གནས་
པ་འགལ་བའི་མཚན་ཉིད། གོ་བ་ལྟར་ན། ཁྱོད་དད་ཐ་དད་ཀྱང་ཡིན། ཁྱོད་ཡིན་པ་མི་སྲིད་པ་འང་ཡིན་པའི་གཞི་མཐུན་དུ་དམིགས་པ། རང་ཉིད་འགལ་བ་ཡིན་པའི་མཚན་ཉིད། དབྱེ་ན་ཕན་ཚུན་སྤང་འགལ་
དང༑ ལྷན་ཅིག་མི་གནས་འགལ་གཉིས། རྣམ་གཅོད་ཡོངས་གཅོད་ཀྱི་སྒོ་ནས་མི་མཐུན་པར་གནས་པ། ཕན་ཚུན་སྤང་འགལ་གྱི་མཚན་ཉིད། དེ་དང་འགལ་བ་དོན་གཅིག་དབྱེ་ན་དངོས་འགལ་དང་

[012A]༄༅། །བརྒྱུད་འགལ་གཉིས། ཕན་ཚུན་དངོས་སུ་མི་མཐུན་པར་གནས་པ། དངོས་འགལ་གྱི་མཚན་ཉིད། བརྒྱུད་ནས་མི་མཐུན་པར་གནས་པ། བརྒྱུད་འགལ་གྱི་མཚན་ཉིད། མི་རྟག་པ་དང་
མི་རྟག་པ་མ་ཡིན་པ་གཉིས་དང་པོ། གཉིས་པ་ནི་ཚ་གྲང་གཉིས་དང། བདག་འཛིན་དང། བདག་མེད་རྟོགས་པའི་ཤེས་རབ་གཉིས་ལྟ་བུ། རྒྱུན་གཅོད་བྱ་གཅོད་བྱེད་ཀྱི་སྒོ་ནས་མི་མཐུན་པར་གནས་པ་[*,]ལྷན་
ཅིག་མི་གནས་འགལ་གྱི་མཚན་ཉིད། མཚན་གཞི་ནི་བྱ་རོག་དང་འུག་པ་གཉིས་ལྟ་བུ་དང། གཉེན་པོ་དང་སྤང་བྱ་གཉིས་ལྟ་བུའོ། །ཁ་ཅིག་ན་རེ། དངོས་པོ་དང་འགལ་བ་ཡིན་ན། དངོས་པོ་དང་འགལ་བ་དང་
འགལ་བ་ཡིན་པས་ཁྱབ་ཟེར་ན། རྟག་པའི་ལྡོག་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཁྱོད་དངོས་པོ་དང་ཐ་དད་གང་ཞིག་ཁྱོད་ཀྱང་ཡིན་དངོས་པོའང་ཡིན་པའི་གཞི་མཐུན་པ་མེད་པའི་ཕྱིར། རྩ་བར་འདོད་
ན། དེ་ཆོས་ཅན། དེ་མ་ཡིན་པར་ཐལ། ཁྱོད་ཀྱང་ཡིན་དངོས་པོ་དང་འགལ་བ་ཡང་ཡིན་པའི་གཞི་མཐུན་པ་ཡོད་པའི་ཕྱིར་ཏེ། རྟག་པ་དེ་དེ་ཡིན་པའི་ཕྱིར་རོ། །བསྒྲུབ་ཚུལ་ཀུན་ལ་འཁྱེར་ཤེས་པར་བྱའོ། །ཁྱོད་དེ་དང་
འགལ་བ་ཡིན་ན། ཁྱོད་ཀྱི་ལྡོག་པ་དེ་དེ་དང་འགལ་བ་དང་མི་འགལ་བ་ཡིན་པས་ཁྱབ། འོན་ཀྱང་དེ་དང་འགལ་བ་ཡིན་ན་ཁྱོད་ཀྱི་ལྡོག་པ་དེ་དེ་དང་འགལ་བ་ཡིན་པས་མ་ཁྱབ་སྟེ། བུམ་པའི་ལྡོག་པ་དེ་རྟག་པ་དང་
འགལ་བ་ཡིན་ཀྱང། བུམ་པའི་ལྡོག་པའི་ལྡོག་པ་དེ་རྟག་པ་དང་འགལ་བ་མ་ཡིན་པའི་ཕྱིར། མི་རྟག་པ་དང་འགལ་བ་དང་འགལ་བ་དང་འགལ་བ་ཡིན་ན། མི་རྟག་པ་དང་འགལ་བ་ཡིན་པས་ཁྱབ་ཟེར་ན། ཀ་བའི་

[012B] འདིའི་རིགས་འདྲ་ལ་འང་རིགས་མི་འདྲ་བ་མང། དངོས་པོ་དང་མི་འགལ་བ་ཡིན་ན། དངོས་པོ་དང་མི་འགལ་བ་དང་མི་འགལ་བ་ཡིན་པས་ཁྱབ་ཟེར་ན། ཀ་བུམ་གཉིས་ཀྱི་ལྡོག་པས་མ་ངེས་
དེས་ན་ཁྱོད་ཡིན་པ་མི་སྲིད་པའི་ཤེས་བྱ་ཡིན་ན། ཁྱོད་ཀྱི་ལྡོག་པ་དེ་ཤེས་བྱ་དང་མི་འགལ་བའང་ཡིན་ཤེས་བྱ་དང་མི་འགལ་བ་དང་འགལ་བ་འང་ཡིན་པའི་གཞི་མཐུན་པ་ཡིན་པས་ཁྱབ། ཁྱོད་ཡིན་པ་མི་སྲིད་
པའི་རྟག་པ་ཡིན་ན་དང་དངོས་པོ་ཡིན་ན་སོགས་སྦྱར་ཡང་རྟག་པ་དང་དངོས་པོ་སོགས་ལ་དེ་བཞིན་དུ་ཁྱབ་པ་རིགས་འགྲེ། དངོས་པོ་དང་མི་འགལ་བ་དང་མི་འགལ་བ་ཡིན་ན། དངོས་པོ་དང་མི་འགལ་བ་ཡིན་པས་ཁྱབ་
ཟེར་ན། ཤེས་བྱའི་ལྡོག་པས་མ་ངེས། ཁྱོད་དེའི་སྤྱི་ཡིན་ན། ཁྱོད་ཀྱི་ལྡོག་པ་དེ་དང་མི་འགལ་བ་དང་མི་འགལ་བ་ཡིན་པས་ཁྱབ་སྟེ། ཤེས་བྱ་དེ་རྟག་དངོས་གཉིས་དང་དེ་ལྟར་མ་ངེས་པས་སོ། །ཁྱོད་དེའི་སྤྱི་ཡིན་དེ་ཡིན་
པར་སྲིད་པའི་ཤེས་བྱ་ཡིན་ནའང་དེ་ལྟར་མ་ཁྱབ་སྟེ། རྟག་པ་དེ་བུམ་པའི་ལྡོག་པ་དང་དེ་ལྟར་མ་ངེས་པས་སོ། །ཡོད་པ་དང་འགལ་བ་དང་མི་འགལ་བ་ཡིན་ན། རྟག་པ་དང་འགལ་བ་ཡིན་པས་ཁྱབ་ཟེར་ན། མ་བྱས་པས་
མ་ངེས། རྟག་པ་ཡིན་ན། ཤེས་བྱ་དང་མི་འགལ་བ་ཡིན་པས་ཁྱབ་ཟེར་ན། རྟག་དངོས་གཉིས་ཀྱིས་མ་ངེས། དངོས་པོ་དང་འབྲེལ་བ་ཡིན་ན། དངོས་པོ་དང་འབྲེལ་བ་དང་འབྲེལ་བ་ཡིན་པས་ཁྱབ་ཟེར་ན། དངོས་པོ་དང་
འབྲེལ་བ་ཆོས་ཅན། དེར་ཐལ། དེའི་ཕྱིར། དེར་ཐལ། དངོས་པོ་དང་བདག་གཅིག་འབྲེལ་ཡིན་པའི་ཕྱིར། མ་གྲུབ་ན། དངོས་པོ་ཆོས་ཅན། ཁྱོད་དང་འབྲེལ་བ་དེ། ཁྱོད་དང་བདག་གཅིག་ཏུ་འབྲེལ་བ་ཡིན་པར་ཐལ་

[013A]༄༅། །ཁྱོད་དང་འབྲེལ་བ་ཡོད་པའི་ཕྱིར། རྩ་བར་འདོད་ན། དངོས་པོ་དང་འབྲེལ་བ་ཆོས་ཅན། ཁྱོད་ཁྱོད་དང་འབྲེལ་བ་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། དངོས་པོ་དང་འབྲེལ་བ་
ཡིན་ན། དངོས་པོ་དང་བདག་གཅིག་འབྲེལ་ཡིན་པས་ཁྱབ་ཟེར་ན། དངོས་པོའི་ཕྱི་ལོགས་སུ་བྱུང་བ་ཆོས་ཅན། ཕྱོགས་གཉིས་ཀ་དེར་ཐལ། དངོས་པོ་དང་དེ་བྱུང་འབྲེལ་ཡིན་པའི་ཕྱིར། བུམ་པ་དང་འགལ་བ་དང་
འགལ་བ་དང། བུམ་པ་དང་མི་འགལ་བ་དང་མི་འགལ་བའི་གཞི་མཐུན་པ་ཡིན་ན། བུམ་པ་དང་འགལ་བ་ཡིན་པས་ཁྱབ་ཟེར་ན། ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་དང་གཅིག་གིས་མ་ངེས་
དེ་མཚན་མཚོན་ཀུན་ལ་རིགས་མི་འདྲ་སྟེ། ཡིན་པ་མི་སྲིད་པའང་ཡིན། བློའི་ཡུལ་དུ་བྱ་རུང་ཡང་ཡིན་པའི་གཞི་མཐུན་པ་དང། ཡིན་པ་མི་སྲིད་པའི་ཤེས་བྱ་གཉིས་དེ་ལྟར་མ་ཡིན་པའི་ཕྱིར་དང། བཏགས་ཡོད་
ཆོས་གསུམ་ཚང་བ་དང་མཚོན་བྱ་གཉིས་ཀྱང་དེ་ལྟར་མ་ཡིན་པའི་ཕྱིར་རོ། །ཡིན་པ་མི་སྲིད་པའི་ཤེས་བྱ་དང་འགལ་བ་ཡིན་ན། དེ་དང་འགལ་བ་དང་འགལ་བ་ཡིན་པས་ཁྱབ་ཟེར་ན། མཚན་ཉིད་ཀྱི་ལྡོག་པས་མ་
ངེས༑ ཀ་བུམ་གཉིས་དང་གཅིག་དང་འགལ་བ་དང་འགལ་བའང་ཡིན། ཀ་བུམ་གཉིས་དང་གཅིག་དང་མི་འགལ་བ་དང་མི་འགལ་བའང་ཡིན་པའི་གཞི་མཐུན་མེད་ཟེར་ན། ཡོད་དེ་ཤེས་བྱའི་རྫས་ཡོད་
ཆོས་གསུམ་ཚང་བ་དེ་དེ་ཡིན་པས་སོ། །ཡང་ཀ་བུམ་གཉིས་དང་གཅིག་དང་མི་འགལ་བ་དེ་ཡང་དེ་ཡིན། ཀ་བུམ་གཉིས་དང་གཅིག་དང་གཅིག་དེ་ཡང་དེ་ཡིན། དེ་ལ་རིགས་འགྲེས་ཀྱང་སྒོ་དུ་མ་ནས་མང་ངོ། །

[013B] རྫས་ཆོས་དང་རང་ཡིན་ལྡོག་ཆོས་དང་དེ་གཉིས་ཀྱི་རྗེས་མཐུན་རྣམས་མ་ཡིན་ཏེ། ཁོ་ཁོ་རང་མ་ཡིན་པའི་ཕྱིར་ཏེ། དེ་འདྲའི་གཞི་མཐུན་པའང་ཡིན། ཀ་བུམ་གཉིས་དང་གཅིག་དང་འགལ་
བའང་ཡིན་པའི་གཞི་མཐུན་པ་ལ་ཤེས་བྱའི་རྫས་ཡོད་ཆོས་གསུམ་ཚང་བ་བཞག་ཆོག་པའི་ཕྱིར་རོ། །གཞན་ཡང་ཀ་བུམ་གཉིས་དང་གཅིག་དང་གཅིག་ཀྱང་དེ་ལ་བཞག་ཆོག་པས་སོ། །དེ་ལྡོག་ཆོས་ཕུང་སུམ་
ཙམ་པོ་པའང་མ་ཡིན་ཏེ། དེ་འདྲའི་གཞི་མཐུན་མ་ཡིན་པའང་ཡིན། ཀ་བུམ་གཉིས་དང་གཅིག་དང་འགལ་བའང་ཡིན་པའི་གཞི་མཐུན་ལ་བུམ་པ་བཞག་ཆོག་པའི་ཕྱིར་རོ། །དངོས་པོ་དང་འགལ་བ་དང་འགལ་
བའང་ཡིན། དངོས་པོ་དང་མི་འགལ་བ་དང་མི་འགལ་བའང་ཡིན། དངོས་པོ་དང་འབྲེལ་བ་དང་འབྲེལ་བའང་ཡིན། དངོས་པོ་དང་མ་འབྲེལ་བ་དང་མ་འབྲེལ་བའང་ཡིན་པའི་གཞི་མཐུན་པ་ཡོད་ཟེར་ན། མི་
འཐད་དེ། དེ་ཡོད་ན་དངོས་པོ་དང་མ་འབྲེལ་བ་དེ། དེ་འདྲའི་གཞི་མཐུན་པ་ཡིན་དགོས། གཞན་མེད་པའི་ཕྱིར་རོ། །དངོས་པོ་དང་མ་འབྲེལ་བ་དེ་དེ་འདྲ་བའི་གཞི་མཐུན་མིན་ཏེ། དེ་དངོས་པོ་དང་འགལ་བ་དང་འགལ་
བ་མ་ཡིན་པའི་ཕྱིར་ཏེ། དེའང་ཡིན་དངོས་པོ་དང་འགལ་བའང་ཡིན་པའི་གཞི་མཐུན་པ་ལའང། དངོས་པོའི་རྒྱུར་གྱུར་པའི་ཚད་མ་དང་བཅད་ཤེས་གཉིས་བཞག་ཆོག་པའི་ཕྱིར་རོ། །རྟག་པ་དང་འགལ་བ་དང་འགལ་བ་སོགས་
དེ་འདྲའི་གཞི་མཐུན་ཡོད་དེ། རྟག་པ་དང་མ་འབྲེལ་བ་དེ་དེ་ཡིན་པའི་ཕྱིར། དེའི་རྒྱུ་མཚན་རྟག་པ་དང་མ་འབྲེལ་པ་ལ། རྟག་པ་ཁོ་རང་མ་གཏོགས་བཞག་རྒྱུ་མེད་པའི་དབང་གིས་ཡིན་ཏེ། དེས་ན་རྟག་པ་དང་མ་

[014A]༄༅། །འབྲེལ་བ་དེ་ཁོ་ཁོ་རང་དང་མ་འབྲེལ་བ་ཡིན་ཞིང། དེ་རྟག་པ་དང་འགལ་བ་དང་འགལ་བ་ཡིན་པས་སོ། །དེ་ཤེས་བྱ་དང་ཡོད་པ་དང་དངོས་མེད་སོགས་ལ་རིགས་འགྲེ། དངོས་པོ་རྣམས་
ལ་མ་ངེས་སོ། །ཤེས་བྱ་དང་འགལ་བ་དང་མི་འགལ་བ་དང། ཤེས་བྱ་དང་མི་འགལ་བ་དང་འགལ་བ་དང། ཤེས་བྱ་དང་འབྲེལ་བ་དང་མ་འབྲེལ་བ་དང། ཤེས་བྱ་དང་མ་འབྲེལ་བ་དང་འབྲེལ་བའང་ཡིན་པའི་གཞི་
མཐུན་པ་ཡོད་ཟེར་ན། མི་འཐད་དེ། ཤེས་བྱ་དང་འབྲེལ་བ་དང་མ་འབྲེལ་བ་ལ། ཤེས་བྱ་དང་འབྲེལ་བ་ཁོ་རང་མིན་པ་བཞག་རྒྱུ་མེད། དེ་ཤེས་བྱ་དང་མི་འགལ་བ་དང་འགལ་བ་མ་ཡིན་པས་སོ། །ཀ་བ་དང་འགལ་བ་དང་
མི་འགལ་བ་སོགས་དེ་ལྟ་བུ་ཡོད་དེ། ཀ་བ་དང་འགལ་བ་དེ་དེ་ལྟར་ཡིན་པའི་ཕྱིར་ཏེ། གཞན་རྣམས་བསྒྲུབ་སླ་ཞིང། ཀ་བ་དང་འགལ་བ་དེ། ཀ་བ་དང་འབྲེལ་བ་དང་མ་འབྲེལ་བ་ཡིན་པའི་རྒྱུ་མཚན་ཀ་བའི་དགག་གཞི་
ཀ་བ་དང་འབྲེལ་བ་མེད་ཅིང་དེ་དང་འགལ་བ་ཡོད་པའི་རྒྱུ་མཚན་གྱིས་ཡིན་པས་སོ། །ཀ་བུམ་གཉིས་དང་གཅིག་དང་འགལ་བ་དང་འགལ་བའང་ཡིན། ཀ་བུམ་གཉིས་དང་གཅིག་དང་མི་འགལ་བའང་ཡིན་པའི་གཞི་
མཐུན་པ་དེ། རང་མ་ཡིན་གྱི་ལྡོག་ཆོས་ཡིན་ཏེ། གོང་དུ་བཤད་པ་ལྟར་ཁོ་ཁོ་རང་མ་ཡིན། ཁོ་མ་ཡིན་པ་ཁོ་མ་ཡིན་པས་ཤེས་པའི་ཕྱིར་རོ། །འདི་ཡིན་པ་མི་སྲིད་པའི་ཤེས་བྱ་ཀུན་ལ་རིགས་འགྲེ། རྟག་པ་དང་འགལ་
བ་དང་འགལ་བ་དང། རྟག་པ་དང་མི་འགལ་བ་དང་མི་འགལ་བ་དང། རྟག་པ་དང་འབྲེལ་བ་དང་འབྲེལ་བ་དང། རྟག་པ་དང་མ་འབྲེལ་བ་དང་མ་འབྲེལ་པའང་[*BA'ANG]ཡིན་པའི་གཞི་མཐུན་པ། རང་མ་ཡིན་གྱི་ལྡོག་ཆོས་

[014B] དེའི་རྒྱུ་མཚན་དེ་ལ་རྟག་པ་དང་མ་འབྲེལ་བ་ཁོ་རང་མ་གཏོགས་བཞག་རྒྱུ་མེད་པའི་ཕྱིར་རོ། འྡིའང་ཤེས་བྱ་སོགས་ལ་རིགས་འགྲེ། ཀ་བ་དང་འགལ་བ་དང་མི་འགལ་བའང་ཡིན། ཀ་བ་དང་མི་འགལ་བ་
དང་འགལ་བའང་ཡིན། ཀ་བ་དང་འབྲེལ་བ་དང་མ་འབྲེལ་བའང་ཡིན། ཀ་བ་དང་མ་འབྲེལ་བ་དང་འབྲེལ་བ་ཡིན་པའི་གཞི་མཐུན་པ་དེ། ཡང་རང་མ་ཡིན་གྱི་ལྡོག་ཆོས་ཡིན་ཏེ། དེ་ཁོ་ཁོ་རང་མ་ཡིན་ཚུལ་ནི། དེ་
འདྲའི་གཞི་མཐུན་པའང་ཡིན། ཀ་བ་དང་མི་འགལ་བའང་ཡིན་པའི་གཞི་མཐུན་པ་ལ། ཀ་བ་དང་འགལ་བ་དེ་བཞག་ཆོག་པའི་ཕྱིར་རོ། །དེ་མ་ཡིན་པའང་དེ་མ་ཡིན་ཏེ། དེ་མ་ཡིན་པ་དང་ཀ་བ་དང་མི་འགལ་བའི་
གཞི་མཐུན་པ་ལ། ཀ་བ་ཁོ་རང་བཞག་ཆོག་པའི་ཕྱིར་རོ། །དེས་ན་རང་གིས་བསམ་ཚོད་ཅུང་ཟད་བརྗོད་ན། ཁྱོད་དང་འགལ་བ་ཁྱོད་དང་འགལ་བ་ཡིན་པ་དུ་མ་ཡོད། ཁྱོད་དང་འགལ་བ་ཁྱོད་དང་མི་འགལ་བའང་དུ་
མ་ཡོད། ཡིན་པ་སྲིད་པའི་ཤེས་བྱ་ལའང་དེ་གཉིས་སོ་སོར་ཡིན་མིན་དུ་མ་ཡོད། གཞི་གྲུབ་ན་ཁྱོད་དང་འགལ་བ་ཡོད་པས་ཁྱབ། དེ་ལ་ཁྱོད་དང་འགལ་བ་མ་ཡིན་པ། ཁྱོད་དང་འགལ་བ་ཡིན་མིན་ཅི་རིགས་ཡོད་
ཡིན་པ་སྲིད་པའི་ཤེས་བྱ་ལའང་དེ་ལྟར་ཡིན་མིན་ཅི་རིགས་ཡོད། དེ་བཞིན་དུ་ཁྱོད་དང་འགལ་བ་དང་འགལ་བ་ཁྱོད་དང་འགལ་བ་ཡིན་མིན་དང། ཁྱོད་དང་འགལ་བ་དང་འགལ་བ་མ་ཡིན་པ་ཁྱོད་དང་འགལ་བ་ཡིན་
མིན་དང། ཁྱོད་དང་འགལ་བ་དང་འགལ་བ་རྫས་ལྡོག་གང་རུང་ཡིན་མིན་སོགས་འགལ་བའམ་མི་འགལ་བའམ། འབྲེལ་མ་འབྲེལ་སོགས་དུ་མ་བརྩེགས་པ་དང། ཁོ་ཁོ་རང་དང་དེ་ལྟར་བརྩེགས་པ་རྣམས་ཡིན་

[015A]༄༅། །མིན་སོགས་རང་གི་བློ་གྲོས་ཀྱི་མཐུ་མ་ཟད་ཕྱིན་དཔྱད་བྱ་དང། རྩོད་པ་བྱ་རྒྱུ་ལ་ཟད་རྒྱུ་མེད་པས་བློ་གྲོས་དང་ལྡན་པ་དག་གིས་ཞིབ་ཏུ་བསམ་ཞིང་བརྒལ་བརྟག་ལ་འབད་པར་བྱའོ། །ཁྱབ་སྐོར་ཆ་
ཤས་དག་ལས་ཐོན་ཙམ་གྱིས། །རིགས་ལམ་རྙེད་པ་རློམ་རྣམས་མགོ་བོ་འཁོར། །ཁོ་བོས་ཕྱོགས་ཙམ་བསྟན་འདིའི་རྗེས་ཞུགས་ན། །ངོ་མཚར་ལྟད་མོ་མང་པོ་མཐོང་བར་འགྱུར།།    ༈    །།ཡོད་རྟོགས་མེད་རྟོགས་
བཤད་པ་ནི། ཐོག་མར་སྤྱིའི་འགྲོ་ཚུལ་འཆད་ན། རྟག་པ་ཡིན་ན། རྟག་པར་རྟོགས་པའི་ཚད་མ་ཡོད་པས་ཁྱབ། རྟག་པར་རྟོགས་པའི་ཚད་མ་ཡོད་ན་རྟག་པ་ཡིན་པས་ཁྱབ། དངོས་པོར་རྟོགས་པའི་ཚད་མ་ཡོད་ན། དངོས་པོ་
ཡིན་པས་ཁྱབ། དངོས་པོ་ཡིན་ན་དངོས་པོར་རྟོགས་པའི་ཚད་མ་ཡོད་པས་ཁྱབ། དེ་བཞིན་དུ་འདུས་མ་བྱས་སུ་རྟོགས་པའི་ཚད་མ། གང་ཟག་གི་བདག་མེད་རྟོགས་པའི་ཚད་མ་ཀུན་ལ་རིགས་འགྲེ། དེས་ན་སྤྱིར་རྩོད་
གཞི་མེད་པར་དངོས་པོར་རྟོགས་པའི་ཚད་མ་མེད། དངོས་པོ་རྟོགས་པའི་ཚད་མ་ཡོད། དེ་བསྒྲུབ་ན། དངོས་པོར་རྟོགས་པའི་ཚད་མ་མེད་པར་ཐལ། རྟག་པ་ཡིན་པའི་ཕྱིར། རྗེས་མ་བསྒྲུབ་ན། དངོས་པོ་ཆོས་ཅན། ཁྱོད་
རྟོགས་པའི་ཚད་མ་ཡོད་པར་ཐལ། ཁྱོད་གཞི་གྲུབ་པའི་ཕྱིར། དངོས་པོར་རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་ཡོད་དེ། དེ་བསྒྲུབ་ན། དངོས་པོར་རྟོགས་པའི་ཚད་མ་ཆོས་ཅན། དངོས་མེད་དུ་རྟོགས་པའི་ཚད་
མ་ཡོད་པར་ཐལ། དངོས་མེད་ཡིན་པའི་ཕྱིར། དེར་ཐལ། མེད་པ་ཡིན་པའི་ཕྱིར། དངོས་པོར་རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་མེད། དེ་བསྒྲུབ་ན། དངོས་པོར་རྟོགས་པའི་ཚད་མ་དངོས་མེད་དུ་རྟོགས་

[015B] དངོས་མེད་དུ་རྟོགས་པའི་ཚད་མ་མེད་པར་ཐལ། དངོས་མེད་མ་ཡིན་པའི་ཕྱིར་ཏེ། དངོས་པོ་ཡིན་པའི་ཕྱིར། དེས་ན་དངོས་པོར་རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་དངོས་མེད་དུ་རྟོགས་
པའི་ཚད་མ་དངོས་མེད་དུ་རྟོགས་པའི་ཚད་མ་གསུམ་པོ་དེ་ཡོད། བཞི་སོགས་ཆ་མེད་ལྔ་སོགས་ཡ་རྣམས་ཡོད་པ་བརྒྱའི་བར་རིགས་འགྲེས་ཀྱིས་ཤེས་སླའོ། །དེས་ན་ཁྱོད་དངོས་མེད་ཡིན་ན། ཁྱོད་དངོས་མེད་དུ་རྟོགས་
པའི་ཚད་མ་ཡར་གྱུར་པ་ཡོད་ཆ་དུ་བརྩེགས་ཀྱང་མེད་པས་ཁྱབ། དངོས་པོར་རྟོགས་པའི་ཚད་མའི་སྟེང་ལ་མེད་པར་རྟོགས་པའི་ཚད་མ་ཡར་གྱུར་པ་དང། ཆར་བརྩེགས་པ་སོགས་ཡོད་མེད་མཚུངས། དེ་བཞིན་དུ་དངོས་པོར་
རྟོགས་པའི་ཚད་མའི་སྟེང་དུ། འདུས་མ་བྱས་སུ་རྟོགས་པའི་ཚད་མའམ། མ་སྐྱེས་པར་རྟོགས་པའི་ཚད་མ་སོགས་ཀུན་ལ་རིགས་འགྲེ། དངོས་པོར་རྟོགས་པའི་ཚད་མའི་སྟེང་དུ་རྟག་པར་རྟོགས་པའི་ཚད་མ་དུ་བརྩེགས་
ཀྱང་མེད། དེས་ན་གཉིས་བརྩེགས་པ་དེ་མེད་ཚུལ་བསྒྲུབ་ན། དངོས་པོར་རྟོགས་པའི་ཚད་མ་རྟག་པར་རྟོགས་པའི་ཚད་མ་ཆོས་ཅན། རྟག་པར་རྟོགས་པའི་ཚད་[*TSAD MA]མེད་པར་ཐལ། རྟག་པ་མ་ཡིན་པའི་ཕྱིར་ཏེ། མེད་པ་ཡིན་
པའི་ཕྱིར། མ་གྲུབ་ན། དངོས་པོར་རྟོགས་པའི་ཚད་མ་ཆོས་ཅན། རྟག་པར་རྟོགས་པའི་ཚད་མ་མེད་པར་ཐལ། རྟག་པ་མ་ཡིན་པའི་ཕྱིར་ཏེ། མེད་པ་ཡིན་པའི་ཕྱིར། ཞེས་བསྒྲུབ་བོ། །ཡང་དངོས་པོར་རྟོགས་པའི་ཚད་མ་དངོས་
མེད་དུ་རྟོགས་པའི་ཚད་མ་ཡ་རེའི་སྟེང་ལ། དངོས་པོར་རྟོགས་པའི་ཚད་མ་དུ་བརྩེགས་ཀྱང་ཡོད་ཆ་རེའི་སྟེང་ལ་དངོས་པོར་རྟོགས་པའི་ཚད་མ་དུ་བརྩེགས་ཀྱང་མེད་དོ། །བུམ་པ་དངོས་པོར་རྟོགས་པའི་ཚད་མ་དངོས་མེད་དུ་རྟོགས་པའི་

[016A]༄༅། །ཚད་མ་ཡ་དུ་བརྩེགས་ཀྱང་མེད་ཅིང་ཆ་དུ་བརྩེགས་ཀྱང་ཡོད་པ་སོགས་སྔར་ལས་ལྡོག་ནས་རིགས་འགྲེ། དེ་བསྒྲུབ་ན། བུམ་པ་དངོས་པོར་རྟོགས་པའི་ཚད་མ་ཆོས་ཅན། དངོས་མེད་དུ་རྟོགས་པའི་
ཚད་མ་མེད་པར་ཐལ། དངོས་མེད་མ་ཡིན་པའི་ཕྱིར་ཏེ། དངོས་པོ་ཡིན་པའི་ཕྱིར། མ་གྲུབ་ན། བུམ་པ་དངོས་པོར་རྟོགས་པའི་ཚད་མ། དངོས་པོ་ཡིན་པར་ཐལ། བུམ་པ་དངོས་པོར་རྟོགས་པའི་ཚད་མ་ཡོད་པའི་ཕྱིར། བུམ་
པ་ཆོས་ཅན། དངོས་པོར་རྟོགས་པའི་ཚད་མ་ཡོད་པར་ཐལ། དངོས་པོ་ཡིན་པའི་ཕྱིར། སྤྱིར་རྟག་པར་རྟོགས་པའི་ཚད་མ་ཡོད། རྟག་པར་རྟོགས་པའི་ཚད་མའི་སྟེང་ལ་དངོས་པོར་རྟོགས་པའི་ཚད་མ་དུ་བརྩེགས་ཀྱང་ཡོད་
རྟག་པར་རྟོགས་པའི་ཚད་མའི་སྟེང་ལ་དངོས་མེད་དུ་རྟོགས་པའི་ཚད་མ་ཡ་བརྩེགས་ན་མེད་ཆ་བརྩེགས་ན་ཡོད་པ་སོགས་རིགས་འགྲེ། དེའི་སྟེང་ལ་རྟག་པར་རྟོགས་པའི་ཚད་མ་དུ་བརྩེགས་ཀྱང་མེད་པ་སོགས་ཤེས་
སླ༑ དེས་ན་དེ་དག་གི་བར་དུ་མེད་པར་རྟོགས་པའི་ཚད་མའམ། མ་ཡིན་པར་རྟོགས་པའི་ཚད་མའམ། དངོས་པོ་མ་ཡིན་པར་རྟོགས་པའི་ཚད་མའམ། འདུས་བྱས་སུ་རྟོགས་པའི་ཚད་མ་སོགས་བརྩེགས་ནས་བརྩེགས་
ལུགས་ཅི་འདྲ་བྱས་བྱུང་ནའང་ལེགས་པར་བརྟགས་ལ་ཤེས་པར་བྱའོ། །དེ་ལྟར་སྤྱིའི་འགྲོ་ཚུལ་ཞིབ་ཏུ་བཤད་ནས་རིགས་འགྲེས་ཤེས་པའི་ཕྱིར། བརྩི་བཞག་ལྟར་བཤད་ན། ཡོད་པར་རྟོགས་པའི་ཚད་མ་ཡོད་ན། རྟག་པར་
རྟོགས་པའི་ཚད་མ་ཡོད་པས་ཁྱབ་ཟེར་ན། བུམ་པས་མ་ངེས་ཏེ། རྟག་པ་མ་ཡིན་པའི་ཕྱིར། ཤེས་བྱར་རྟོགས་པའི་ཚད་མ་ཡོད་ན། དངོས་པོར་རྟོགས་པའི་ཚད་མ་ཡོད་པས་ཁྱབ་ཟེར་ན། འདུས་མ་བྱས་ཀྱིས་མ་ངེས་

[016B] རྟག་པར་རྟོགས་པའི་ཚད་མ་ཡོད་པས་ཁྱབ་ཟེར་ན། རྟག་པ་ཁོ་ནས་མ་ངེས་ཏེ། རྟག་པ་ཁོ་ན་ཡིན་པའི་ཕྱིར། འདོད་མི་ནུས་ཏེ། རྟག་པ་ཁོ་ན་མེད་པ་ཡིན་པའི་ཕྱིར་རོ། །མ་ཡིན་པར་རྟོགས་
པའི་ཚད་མ་ཡོད་ན། དངོས་པོར་རྟོགས་པའི་ཚད་མ་ཡོད་པས་ཁྱབ་ཟེར་ན། རྟག་དངོས་གཉིས་ཀྱིས་མ་ངེས། རྟག་པར་རྟོགས་པའི་ཚད་མ་དངོས་པོར་རྟོགས་པའི་ཚད་མ་ཡོད་ན། དངོས་པོར་རྟོགས་པའི་ཚད་མ་ཡོད་པས་
ཁྱབ་ཟེར་ན། བུམ་པའི་ལྡོག་པས་མ་ངེས་ཏེ། ཕྱོགས་གཉིས་ཀ་དེར་ཐལ། རྟག་པ་ཡིན་པའི་ཕྱིར། དངོས་མེད་དུ་རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་ཡོད་ན། དངོས་མེད་དུ་རྟོགས་པའི་ཚད་མ་ཡོད་པས་ཁྱབ་ཟེར་ན། རྣམ་མཁྱེན་གྱིས་མ་ངེས། ཕྱོགས་གཉིས་ཀ་དེར་ཐལ་
དངོས་པོ་ཡིན་པའི་ཕྱིར། ཡོད་པར་རྟོགས་པའི་ཚད་མ་དངོས་པོར་རྟོགས་པའི་ཚད་མ་ཡོད་པར་རྟོགས་པའི་ཚད་མ་ཡོད་ན། དངོས་པོར་རྟོགས་པའི་ཚད་མ་ཡོད་པར་རྟོགས་པའི་ཚད་མ་ཡོད་པས་ཁྱབ་ཟེར་ན། ཤེས་
བྱས་མ་ངེས། རྟགས་དེར་ཐལ། ཡོད་པ་ཡིན་པའི་ཕྱིར། འདོད་མི་ནུས་ཏེ། རྟག་པ་ཡིན་པའི་ཕྱིར། མ་བྱས་པར་རྟོགས་པའི་ཚད་མ། མ་བྱས་པ་[*PAR]རྟོགས་པའི་ཚད་མ་ཡོད་ན། མ་བྱས་པར་རྟོགས་པའི་ཚད་མ་ཡོད་
པས་ཁྱབ་ཟེར་ན། ཀ་བ་ཆོས་ཅན་གྱིས་མ་ངེས། ཕྱོགས་གཉིས་ཀ་དེར་ཐལ། བྱས་པ་ཡིན་པའི་ཕྱིར། མེད་པར་རྟོགས་པའི་ཚད་མ་མེད་པ་[*PAR]རྟོགས་པའི་ཚད་མ་ཡོད་ན། མེད་པར་རྟོགས་པའི་ཚད་མ་ཡོད་པས་ཁྱབ་ཟེར་ན་
སྒྲས་མ་ངེས་ཏེ། ཡོད་པ་ཡིན་པའི་ཕྱིར། རྟག་པ་[*PAR]རྟོགས་པའི་ཚད་མ་ཡོད་ན། རྟག་པར་རྟོགས་པའི་ཚད་མ་རྟག་པར་རྟོགས་པའི་ཚད་མ་ཡོད་པ་རྟོགས་པའི་ཚད་མ་ཡོད་པས་ཁྱབ་ཟེར་ན། བུམ་པའི་མཚན་ཉིད་ཀྱིས་མ་

[017A]༄༅། །ངེས་ཏེ། རྟགས་དེར་ཐལ། རྟག་པ་ཡིན་པའི་ཕྱིར། འདོད་མི་ནུས་ཏེ། བདག་མེད་ཡིན་པའི་ཕྱིར། དངོས་པོ་ཡིན་པར་རྟོགས་པའི་ཚད་མ་ཡོད་ན། ཡིན་པར་རྟོགས་པའི་ཚད་མ་ཡོད་པས་
ཁྱབ་ཟེར་ན། ཀ་བུམ་གཉིས་ཀྱིས་མ་ངེས། རྟགས་དེར་ཐལ། དངོས་པོ་ཡིན་པའི་ཕྱིར། འདོད་མི་ནུས་ཏེ། བདག་མེད་ཡིན་པའི་ཕྱིར། རྟག་པ་ཡིན་པར་རྟོགས་པའི་ཚད་མ་ཡོད་ན། ཡིན་པར་རྟོགས་པའི་ཚད་མ་ཡོད་
པས་ཁྱབ་ཟེར་ན། མཚན་མཚོན་གཉིས་ཀྱིས་མ་ངེས་ཏེ། རྟག་པ་ཡིན་པའི་ཕྱིར། འདོད་མི་ནུས་ཏེ། བདག་མེད་ཡིན་པའི་ཕྱིར། དེས་ན་ཁྱོད་ཆོས་དེ་ཡིན་ན། ཁྱོད་ཆོས་དེར་རྟོགས་པའི་ཚད་མ་ཡོད་པས་ཁྱབ། ཁྱོད་དེ་མ་
ཡིན་ན། ཁྱོད་ཆོས་དེར་རྟོགས་པའི་ཚད་མ་མེད་པས་ཁྱབ་བོ།།    ༈    །།ཞར་བྱུང་བར་ཤུན་གྱི་རྣམ་བཞག་བཤད་པ་ལ། ཁྱོད་ཡོད་ན་ཁྱོད་དང་ཁྱོད་གཉིས་ཀ་ཡོད་པས་ཁྱབ་ཟེར་ན། རྟག་པར་རྟོགས་པའི་ཚད་མ། དངོས་
པོར་རྟོགས་པའི་ཚད་མ་ཆོས་ཅན་གྱིས་མ་ངེས་ཏེ། རྟག་པར་རྟོགས་པའི་ཚད་མ་ཆོས་ཅན། དངོས་པོར་རྟོགས་པའི་ཚད་མ་དང། རྟག་པར་རྟོགས་པའི་ཚད་མ། དངོས་པོར་རྟོགས་པའི་ཚད་མ་གཉིས་ཀ་མེད་པར་ཐལ། དངོས་
པོ་དང་དངོས་པོ་གཉིས་ཀ་ཡོད་པའི་ཕྱིར་ཏེ། དངོས་པོ་ཡིན་པའི་ཕྱིར། གཞན་ཡང་དེ་ཆོས་ཅན། དེར་ཐལ། དངོས་པོར་རྟོགས་པའི་ཚད་མ་དང། དངོས་པོར་རྟོགས་པའི་ཚད་མ་གཉིས་ཀ་ཡིན་པའི་ཕྱིར་ཏེ། དངོས་པོར་
རྟོགས་པའི་ཚད་མ་ཡིན་པའི་ཕྱིར་ཏེ། ཚད་མ་ཡིན་པའི་ཕྱིར་རོ། །ཡང་ཁྱོད་ཡོད་པ་ཡིན་ན། ཁྱོད་ཡོད་པ་དང་ཁྱོད་ཡོད་པ་གཉིས་ཀ་ཡིན་པས་ཁྱབ་ཟེར་ན། དངོས་མེད་དུ་རྟོགས་པའི་ཚད་མས་མ་ངེས་ཏེ། རིམ་བཞིན་དུ་བསྒྲུབ་ན་

[017B] ཡོད་པ་དང། དངོས་པོ་གཉིས་ཀ་ཡིན་པར་ཐལ། དངོས་པོ་ཡིན་པའི་ཕྱིར། ཞེས་པ་དང། ཡང་དེ་ཆོས་ཅན། དངོས་མེད་ཡིན་པར་ཐལ། ཡོད་པ་དང་དངོས་མེད་གཉིས་
ཀ་ཡིན་པའི་ཕྱིར། མ་གྲུབ་ན། དངོས་མེད་དུ་རྟོགས་པའི་ཚད་མ་ཆོས་ཅན། ཡོད་པ་དང་དངོས་མེད་གཉིས་ཀ་ཡིན་པར་ཐལ། ཡོད་པ་དང་དངོས་མེད་དུ་རྟོགས་པའི་ཚད་མ་ཡོད་པ་གཉིས་ཀ་ཡིན་པའི་ཕྱིར། མ་གྲུབ་ན་
དངོས་མེད་དུ་རྟོགས་པའི་ཚད་མ་ཆོས་ཅན། ཁྱོད་ཡོད་པ་དང་ཁྱོད་ཡོད་པ་གཉིས་ཀ་ཡིན་པར་ཐལ། ཁྱོད་ཡོད་པ་ཡིན་པའི་ཕྱིར། རྩ་ཁྱབ་ལ་སོང། ཁ་ཅིག་ན་རེ། བདག་མེད་ཡིན་ན་ཁྱོད་ཡོད་པ་དང་ཁྱོད་མེད་པ་གང་རུང་
ཡིན་པས་ཁྱབ་ཟེར་ན། མེད་པར་རྟོགས་པའི་ཚད་མས་མ་ངེས་ཏེ། མེད་པར་རྟོགས་པའི་ཚད་མ་ཆོས་ཅན། ཡོད་པ་དང་མེད་པར་རྟོགས་པའི་ཚད་མ་མེད་པ་གང་རུང་མ་ཡིན་པར་ཐལ། ཡོད་པ་མ་ཡིན་པ་གང་ཞིག་མེད་
པར་རྟོགས་པའི་ཚད་མ་མེད་པ་མ་ཡིན་པའི་ཕྱིར་རོ། །ཡང་ཁ་ཅིག་ན་རེ། བདག་མེད་ཡིན་ན་ཁྱོད་ཡོད་པ་དང། ཁྱོད་མེད་པ་གཉིས་ཀ་མ་ཡིན་པས་ཁྱབ་ཟེར་ན། རྟག་པར་རྟོགས་པའི་ཚད་མ། ཡོད་པར་རྟོགས་པའི་ཚད་
མས་མ་ངེས་ཏེ། རྟག་པར་རྟོགས་པའི་ཚད་མ་ཡོད་པར་རྟོགས་པའི་ཚད་མ་ཡོད་པ་དང་དངོས་པོ་གཉིས་ཀ་ཡིན་པའི་གནད་ཀྱིས་སོ། །ཁྱོད་མེད་པ་ཡིན་ན། ཁྱོད་མེད་པ་དང་ཁྱོད་མེད་པ་གཉིས་ཀ་ཡིན་པས་ཁྱབ་ཟེར་ན་
མེད་པར་རྟོགས་པའི་ཚད་མ་དངོས་པོར་རྟོགས་པའི་ཚད་མས་མ་ངེས་ཏེ། མེད་པར་རྟོགས་པའི་ཚད་མ་དངོས་པོར་རྟོགས་པའི་ཚད་མ་མེད་པ་དང་མེད་པ་གཉིས་ཀ་ཡིན་པའི་རྒྱུ་མཚན་གྱིས་སོ། །འདི་ལ་མེད་པར་

[018A]༄༅། །རྟོགས་པའི་ཚད་མ་བཞག་ཀྱང་འགྲིག་གོ་ཁ་ཅིག་ན་རེ། ཁྱོད་མེད་ན་ཁྱོད་དང་ཁྱོད་གང་རུང་མེད་པས་ཁྱབ་ཟེར་ན། རྟག་པར་རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་ཆོས་ཅན། དེར་ཐལ་
དེའི་ཕྱིར། བསྒྲུབ་སླའོ། །དེ་ལ་རྟག་པར་རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་དང། རྟག་པར་རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་གང་རུང་མེད་པར་ཐལ། རྟག་པར་རྟོགས་པའི་ཚད་མ་
དངོས་མེད་དུ་རྟོགས་པའི་ཚད་མ་མེད་པ་གང་ཞིག་རྟག་པར་རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་མེད་པའི་ཕྱིར་ཟེར་ན། སྡོམ་རྟགས་མ་གྲུབ་ཟེར་དགོས་སམ་སྙམ་མོ། །ཁ་ཅིག་ན་རེ། བདག་མེད་
ཡིན་ན་ཁྱོད་ཡོད་པ་དང་ཁྱོད་མེད་པ་གང་རུང་ཡིན་པས་ཁྱབ་ཟེར་བ་ལ། སྐྱོན་འཕེན་པ་ཁ་ཅིག་གིས། དངོས་པོ་མ་ཡིན་པར་རྟོགས་པའི་ཚད་མ། དངོས་མེད་དུ་རྟོགས་པའི་ཚད་མ་ཆོས་ཅན་དུ་འཕང་ནས་བསྒྲུབ་པ་ལ། དངོས་
པོ་མ་ཡིན་པར་རྟོགས་པའི་ཚད་མ་ཆོས་ཅན། དངོས་མེད་དུ་རྟོགས་པའི་ཚད་མ་ཡོད་པ་དང། དངོས་པོ་མ་ཡིན་པར་རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་མེད་པ་གང་རུང་མ་ཡིན་པར་ཐལ། དངོས་མེད་དུ་རྟོགས་
པའི་ཚད་མ་ཡོད་པ་མ་ཡིན་པ་གང་ཞིག་དངོས་པོ་མ་ཡིན་པར་རྟོགས་པའི་ཚད་མ། དངོས་མེད་དུ་རྟོགས་པའི་ཚད་མ་མེད་པ་མ་ཡིན་པའི་ཕྱིར་ཟེར་ན། རང་ལུགས་ལ་སྡོམ་རྟགས་མ་གྲུབ་ཀྱིས་ལན་འདེབས་པར་བཤད་
འདུག་རང་ལུགས་ལ་རྟག་པར་རྟོགས་པའི་ཚད་མ་དངོས་མེད་དུ་རྟོགས་པའི་ཚད་མ་དེའི་སྐྱོན་དུ་བཞག་ཁ་ཅིག་[*,]ཁྱོད་དང་ཁྱོད་གང་རུང་ཡོད་ན། ཁྱོད་ཡོད་པས་ཁྱབ་ཟེར་ན། མེད་པར་རྟོགས་པའི་ཚད་མ་ཡོད་པར་རྟོགས་

[018B] ཁ་ཅིག་ཁྱོད་ཡོད་པ་དང་ཁྱོད་མེད་པ་གང་རུང་ཡིན་ན། ཁྱོད་མེད་པ་དང་ཁྱོད་ཡོད་པ་གང་རུང་ཡིན་པས་ཁྱབ་ཟེར་ན། རྟག་པར་རྟོགས་པའི་ཚད་མ་དངོས་པོར་རྟོགས་པའི་ཚད་མས་མ་ངེས་ཏེ་
བསྒྲུབ་སླ། སྐབས་འདིར་རྣམ་མཁྱེན་དྲུག་སྒྲ་དང་སྦྲེལ་ནས་བཤད་པ་ཞིག་འདུག་ཀྱང་རེ་ཞིག་འདིར་མ་བྲིས། འདིར་དངོས་མེད་དུ་རྟོགས་པའི་ཚད་མ་དངོས་པོར་རྟོགས་པའི་ཚད་མ་དང། དངོས་མེད་དུ་རྟོགས་པའི་
ཚད་མ། དངོས་པོར་རྟོགས་པའི་ཚད་མ་ཡོད་ཟེར་བ་ལ། དངོས་མེད་དུ་རྟོགས་པའི་ཚད་མ་ཆོས་ཅན། དངོས་པོར་རྟོགས་པའི་ཚད་མ་དང། དངོས་མེད་དུ་རྟོགས་པའི་ཚད་མ། དངོས་པོར་རྟོགས་པའི་ཚད་མ་གཉིས་ཀ་
མེད་པར་ཐལ། ཞེས་སོགས་ཀྱིས་བསྒྲུབས་འདུག་ཡང་དངོས་པོ་མ་ཡིན་པར་རྟོགས་པའི་ཚད་མ་དང། རྟག་པར་རྟོགས་པའི་ཚད་མ་གཉིས་ཀ་ཡོད་པར་བཤད་ཀྱང། དེ་ལ་དངོས་པོ་ཆོས་ཅན། མ་ཡིན་པར་རྟོགས་པའི་
ཚད་མ་དང་དངོས་པོར་རྟོགས་པའི་ཚད་མ་གཉིས་ཀ་ཡོད་པར་ཐལ། མ་ཡིན་པར་རྟོགས་པའི་ཚད་མ་ཡོད་པ་གང་ཞིག་དངོས་པོར་རྟོགས་པའི་ཚད་མ་ཡོད་པའི་ཕྱིར་ཟེར་ན། མ་ཁྱབ། ཁ་ཅིག་དེ་ལ་སྡོམ་རྟགས་མ་གྲུབ་
ཟེར་ན། མི་འཐད་དེ། དངོས་པོ་མ་ཡིན་པར་རྟོགས་པའི་ཚད་མ་ཡོད་པ་དང། དངོས་པོ་གཉིས་ཀ་ཡིན་པའི་ཕྱིར་ཏེ། དེ་དངོས་པོ་ཡིན་པའི་ཕྱིར་རོ། །དེ་ལ་རྟག་པར་རྟོགས་པའི་ཚད་མ་ཆོས་ཅན། ཁྱོད་དང་དངོས་པོར་རྟོགས་
པའི་ཚད་མ་གཉིས་ཀ་ཡོད་པར་ཐལ། ཁྱོད་ཡོད་པ་གང་ཞིག་དངོས་པོར་རྟོགས་པའི་ཚད་མ་ཡོད་པའི་ཕྱིར། ཁྱབ་པ་འགྲིགས། རྟགས་སླ། ཞེས་བཤད་པའི་རྟགས་བསྒྲུབ་ན། བུམ་པ་ཡིན་པར་རྟོགས་པའི་ཚད་མ་ཆོས་

[019A]༄༅། །ཅན་དུ་བཀོད་ནས་བསྒྲུབ་རྒྱུ་ཡིན་པ་འདྲ། ཁྱབ་འགྲིགས་ལ་འདོད་ན་མི་འཐད་དེ། བུམ་པ་མ་ཡིན་པ་དང་རྟག་པ་གཉིས་ཀ་ཡིན་པའི་ཕྱིར་ཏེ། རྟག་པ་ཡིན་པའི་ཕྱིར་རོ། །དེ་ལ་ཁོ་ན་རེ། བུམ་པ་ཆོས་ཅན་
རྟག་པ་ཡིན་པར་ཐལ། མ་ཡིན་པ་དང་རྟག་པ་གཉིས་ཀ་ཡིན་པའི་ཕྱིར་ཟེར་ན། མ་ཁྱབ། ཡང་རྟག་དངོས་གཉིས་མ་ཡིན་པར་རྟོགས་པའི་ཚད་མ་ཡོད་པའང་ཡིན། དངོས་པོར་རྟོགས་པའི་ཚད་མ་ཡོད་པའང་ཡིན་པའི་གཞི་མཐུན་
པ་མིན་བྱས་པ་ལ། ཁ་ཅིག་ན་རེ། རྟག་དངོས་གཉིས་མ་ཡིན་པར་རྟོགས་པའི་ཚད་མ་ཆོས་ཅན། དེར་ཐལ། ཡོད་པ་དང་དངོས་པོར་རྟོགས་པའི་ཚད་མ་ཡོད་པ་གཉིས་ཀ་ཡིན་པའི་ཕྱིར་ཟེར་ན། མ་ཁྱབ་གསུང་འདུག་རྟགས་དེར་
ཐལ། རྟག་དངོས་གཉིས་མ་ཡིན་པར་རྟོགས་པའི་ཚད་མ་དེ་དངོས་པོ་ཡིན་པའི་ཕྱིར། དེ་དག་ནི་བརྩི་བཞག་གཞིར་བཞག་ཡིན་ལ། འདི་ལ་གནད་གོ་བའི་ཕྱིར་ཅུང་ཟད་བཤད་ན། རྟག་པར་རྟོགས་པའི་ཚད་མ་སོགས་དུ་བརྩེགས་
ནས་ཁྱོད་ཡོད་པ་དང། གཞན་འདི་ལྟ་བུ་གཉིས་ཀའམ་གང་རུང་སོགས་ཡིན་མིན་དང་ཡོད་མིན་ཅི་ཟེར་ནས་འཕང་ཡང་ཡོད་པ་དང་ཟེར་བ་དེས་སྔ་ལོག་དེ་མ་ཐག་པ་དེ། འཆད་གཞིར་གོ་ནས་དེ་ཡོད་པ་དང་ཅིག་ཤོས་དེ་
དག་ཡིན་མིན་སོགས་དཔྱད་དགོས་པ་ཡིན། ཡང་དེ་བརྩེགས་ནས་ཁྱོད་དང་གཞན་འདི་དང་འདི་ཡིན་མིན་ཡོད་མེད་སོགས་འཕང་བ་ལ། དཔེར་ན་རྟག་པར་རྟོགས་པའི་ཚད་མ་གསུམ་བརྩེགས་ནས་ཁྱོད་དང་ཟེར་བའི་ཚེ་
རྟག་པར་རྟོགས་པའི་ཚད་མ་གཉིས་པོ་རྩོད་རྒྱུའི་གཞི་ལྟ་བུར་གོ་ནས། དེ་རྟག་པར་རྟོགས་པའི་ཚད་མ་གཅིག་པོ་དེ་དང་གཞན་དེ་དག་ཡིན་མིན་ཡོད་མེད་སོགས་དཔྱད་དགོས་པ་དེའི་རིགས་འགྲེ་དེད་པས་ཤེས་སོ། །དེས་

[019B][*PA]ལྟར་བུམ་པ་མ་ཡིན་པ་དང་རྟག་པ་གཉིས་ཀ་ཡིན་པར་བཤད། ཡང་བུམ་པ་མ་ཡིན་པའི་ཚད་མ་[*MA YIN PAR RTOGS PA'I TSAD MA]ཡོད་པ་དང་དངོས་པོ་གཉིས་ཀ་ཡིན་པར་བཤད། ཕྱི་མ་བུམ་པ་མ་ཡིན་པར་རྟོགས་པའི་ཚད་མ་ཁོ་རང་ལ་གོ་བ་ཡིན་
འདུག་ཀ་བ་བུམ་པ་མ་ཡིན་པ་དང། དངོས་པོའི་གཞི་མཐུན་ཡིན་ཏེ། དེ་ལྟ་བུ་ཀ་བ་ལ་གོ་དགོས་སོ། །མ་ཡིན་པ་དང་དངོས་པོའི་གཞི་མཐུན་ཡིན་ན། དངོས་པོ་ཡིན་པས་མ་ཁྱབ་བྱས་ནས་ཀ་བ་བུམ་པ་བཞག་ན་འགྲིགས་པ་
འདྲ༑ དངོས་པོ་ཆོས་ཅན། མ་ཡིན་པ་དང། དངོས་པོའི་གཞི་མཐུན་ཡིན་པར་ཐལ། མ་ཡིན་པ་གང་ཞིག་དངོས་པོ་ཡིན་པའི་ཕྱིར་ལ། སྡོམ་རྟགས་མ་གྲུབ་ཡིན་པ་འདྲ། སྨྲས་པ། ཡོན་ཏན་བྱེ་བའི་མཛོད་གྱུར་པ། །མཁས་
པའི་ཁང་བཟང་འཛེག་འདོད་ན། །ཚད་མའི་རིགས་པའི་ཐེམ་སྐས་ལ། །མི་བརྟེན་བྱ་ཐབས་གཞན་དུ་ཅི། །ཐོས་བསམ་ཕྱོགས་རེར་མ་སོང་ཞིང། །མདོ་སྔགས་གཞུང་ལུགས་གདམས་པར་ཤར། །དོན་མཐུན་རིགས་པའི་ལམ་སྨྲ་བ།།
དེ་ལ་སྙིང་གི་དཀྱིལ་ནས་དད།།    ༈    །།མཚན་མཚོན་ཆེ་བ་ནི་ཕལ་ཆེར་བདག་གིས་ལྡོག་པ་ངོས་འཛིན་གྱི་སྐབས་སུ་བཤད་ཟིན་ཅིང། བརྩི་བཞག་ཀྱང་ཟུར་དུ་གནང་སྲོལ་མེད་པས་དེའི་ཕྱིར་རེ་ཞིག་བཞག་གོ་[, ` ,,]རྒྱུ་འབྲས་ཆེ་
བ་ནི་བདག་གི་ཟུར་དུ་ཡོད་པས་འདིར་རྩ་ཚིག་ལྟ་བུའི་ཉུང་ངུ་ཞིག་བཤད་ན། རྒྱུ༑ རྐྱེན༑ འབྲས་བུ་བཤད་པ་དང་གསུམ། དང་པོ་ལ་མཚན་ཉིད་དང། དབྱེ་བ་བཤད་པ་གཉིས་སོ། །དང་པོ་ནི། ཆོས་དེའི་སྐྱེད་བྱེད། ཆོས་དེའི་
རྒྱུའི་མཚན་ཉིད། ཡང་ན། ཆོས་དེའི་ཕན་འདོགས་བྱེད། ཆོས་དེའི་རྒྱུའི་མཚན་ཉིད། ཁ་ཅིག་ཆོས་དེ་ལ་ཕན་འདོགས་བྱེད་ཆོས་དེའི་རྒྱུའི་མཚན་ཉིད་ཟེར་ན། སྟོན་པ་སངས་རྒྱས་ཆོས་ཅན། སེམས་ཅན་གྱི་རྒྱུ་ཡིན་པར་ཐལ་

[020A]༄༅། །སེམས་ཅན་ལ་ཕན་འདོགས་བྱེད་ཡིན་པའི་ཕྱིར། མཚན་ཉིད་དེ་ཁས། གཉིས་པ་དབྱེ་བ་བཤད་པ་ལ། རྒྱུ་ལ་དངོས་རྒྱུ་དང། བརྒྱུད་རྒྱུ་གཉིས་སུ་དབྱེ་བ། ཉེར་ལེན་དང། ལྷན་ཅིག་བྱེད་རྐྱེན་གཉིས་སུ་
དབྱེ་བ། སྒྲས་བརྗོད་རིགས་ཀྱི་སྒོ་ནས་དྲུག་ཏུ་དབྱེ་བ། ཞར་བྱུང་འདས་མ་འོངས་ཡོད་མེད་ལ་དཔྱད་པ་དང་བཞི། དང་པོ་ནི། དངོས་སུ་སྐྱེད་བྱེད། དངོས་རྒྱུའི་མཚན་ཉིད། ཡང་ན་དངོས་སུ་ཕན་འདོགས་བྱེད། དངོས་རྒྱུའི་མཚན་
ཉིད༑ དངོས་པོ་ཡིན་ན། དངོས་རྒྱུ་ཡིན་པས་ཁྱབ་སྟེ། དངོས་པོ་ཡིན་ན། མཚན་ཉིད་གཉིས་པོ་རེ་རེ་ནས་ཡིན་དགོས་པའི་ཕྱིར་རོ། །དངོས་པོ་ཡིན་ན་རྒྱུ་ལས་སྐྱེས་པས་ཁྱབ་བྱས་པ་ལ། ཁོ་ན་རེ། རྒྱུ་ཆོས་ཅན། རྒྱུ་ལས་སྐྱེས་
པར་ཐལ། དངོས་པོ་ཡིན་པའི་ཕྱིར། འདོད་ན། རྒྱུ་ཆོས་ཅན། ཁྱོད་ཁྱོད་ལས་མ་སྐྱེས་པར་ཐལ། ཁྱོད་བདག་མེད་ཡིན་པའི་ཕྱིར་ཟེར་ན་འང་རྩོད་གཞི་བཅད་ནས་འདོད་དོ། །བརྒྱུད་ནས་སྐྱེད་བྱེད། བརྒྱུད་རྒྱུའི་མཚན་ཉིད་
ཡང་ན། བརྒྱུད་ནས་ཕན་འདོགས་བྱེད། བརྒྱུད་རྒྱུའི་མཚན་ཉིད། དངོས་པོ་ཡིན་ན་བརྒྱུད་རྒྱུ་ཡིན་པས་ཁྱབ། དེ་འང་གཞི་ལ་སྦྱར་ན། དུ་བའི་དངོས་སུ་སྐྱེད་བྱེད་དུ་བའི་དངོས་རྒྱུའི་མཚན་ཉིད། ཡང་ན། དུ་བའི་དངོས་སུ་ཕན་འདོགས་
བྱེད་དུ་བའི་དངོས་རྒྱུའི་མཚན་ཉིད། མཚན་གཞི་ནི། མེ་ལྟ་བུ་ལ་བྱེད་དེ། མེ་མཚན་གཞི། དུ་བའི་དངོས་རྒྱུ་ཡིན་པར་མཚོན། དུ་བའི་དངོས་སུ་སྐྱེད་བྱེད་ཡིན་པ་ཞེས་པའི་མཚོན་སྦྱོར་འདི། མཚོན་སྦྱོར་རྣམ་དག་ཡིན་པའི་ཕྱིར་
དུ་བའི་བརྒྱུད་ནས་སྐྱེད་བྱེད། དུ་བའི་བརྒྱུད་རྒྱུའི་མཚན་ཉིད། ཡང་ན། དུ་བའི་བརྒྱུད་ནས་ཕན་འདོགས་བྱེད། དུ་བའི་བརྒྱུད་རྒྱུའི་མཚན་ཉིད། མཚན་གཞི་ནི། བུད་ཤིང་ལྟ་བུ་ལ་བྱེད་དེ། བུད་ཤིང་མཚན་གཞི། དུ་བའི་བརྒྱུད་

[020B] དུ་བའི་བརྒྱུད་ནས་སྐྱེད་བྱེད་ཡིན་པ་ཞེས་པའི་མཚོན་སྦྱོར་འདི། མཚོན་སྦྱོར་རྣམ་དག་ཡིན་པའི་ཕྱིར། དུ་བའི་སྐྱེ་[*SKYED]བྱེད་དུ་བའི་རྒྱུ་ཡིན་པའི་མཚན་ཉིད། དུ་བའི་དངོས་སུ་སྐྱེད་བྱེད་དུ་བའི་དངོས་
རྒྱུ་ཡིན་པའི་མཚན་ཉིད། དུ་བའི་བརྒྱུད་ནས་སྐྱེད་བྱེད། དུ་བའི་བརྒྱུད་རྒྱུ་ཡིན་པའི་མཚན་ཉིད་དུ་འཇོག་སྟེ། དྲུག་སྒྲ་ཡོད་མེད་ཀྱི་ཁྱད་པར་ཡོད་པའི་ཕྱིར། ཁ་ཅིག་མེ་དང་དུ་བ་གཉིས་
རྒྱུ་འབྲས་མ་ཡིན་པར་ཐལ། དེ་གཉིས་དུས་མཉམ་དུ་ཡོད་པའི་ཕྱིར་ཟེར་ན། ཞིབ་མོར་མ་དཔྱོད་པར་ཡིན་ཏེ། མེ་ཡིན་ན་དུ་བའི་རྒྱུ་ཡིན་པས་ཁྱབ། དུ་བ་ཡིན་ན་མེའི་འབྲས་བུ་ཡིན་པས་ཁྱབ་པའི་ཕྱིར་ན། མེ་དུ་
བའི་རྒྱུ་ཡིན་ནོ། །འོན་ཀྱང་མེ་དང་རང་གི་འབྲས་བུ་གྱུར་པའི་དུ་བ་གཉིས་རྒྱུ་འབྲས་ཡིན་ཚུལ་ཤེས་དགོས་སོ། །གཉིས་པ་ཉེར་ལེན་དང་ལྷན་ཅིག་བྱེད་རྐྱེན་འཆད་པ་ནི། རང་གི་ཉེར་འབྲས། རང་གི་རྫས་རྒྱུན་དུ་
གཙོ་བོར་སྐྱེད་བྱེད། རང་ཉིད་ཉེར་ལེན་ཡིན་པའི་མཚན་ཉིད། གོ་བ་བྱས་ན། ཉེར་ལེན་གྱི་མཚན་ཉིད་དུའང་འཇོག་མཚན་གཞི་ནི་ཟག་བཅས་ཀྱི་ཕུང་པོ་ལྔ་ལྟ་བུ། གཞི་ལ་སྦྱར་ན། བུམ་པ་རང་གི་རྫས་རྒྱུན་དུ་
གཙོ་བོར་སྐྱེད་བྱེད། རང་ཉིད་བུམ་པའི་ཉེར་ལེན་གྱི་མཚན་ཉིད། མཚན་གཞི་ནི། བུམ་པ་སྐད་ཅིག་སྔ་མ་ལྟ་བུ། རང་གི་ལྷན་ཅིག་བྱེད་འབྲས། རང་གི་རྫས་རྒྱུན་མ་ཡིན་པར་གཙོ་བོར་སྐྱེད་བྱེད། རང་ཉིད་ལྷན་ཅིག་
བྱེད་རྐྱེན་གྱི་མཚན་ཉིད། དངོས་པོ་ཡིན་ན་ལྷན་ཅིག་བྱེད་རྐྱེན་ཡིན་པས་ཁྱབ། རྒྱུན་དུ་གྱུར་པའི་དངོས་པོ་ཡིན་ན། ཉེར་ལེན་ཡིན་པས་ཁྱབ། གཟུགས་ཀྱི་རྫས་རྒྱུན་ཡིན་ན། བེམ་པོ་ཡིན་པས་ཁྱབ་བྱས་པ་ལ། ཁོ་ན་རེ་

[021A]༄༅། །གཟུགས་ཀྱི་ཉེར་ལེན་གྱི་འབྲས་བུ་ཆོས་ཅན། བེམ་པོ་ཡིན་པར་ཐལ། གཟུགས་ཀྱི་རྫས་རྒྱུན་ཡིན་པའི་ཕྱིར་ན། རྟགས་མ་གྲུབ་སྟེ། བེམ་པོའི་རྫས་རྒྱུན་དང་ཉེར་ལེན་ཡིན་ན། བེམ་པོ་ཡིན་པས་ཁྱབ་
པའི་ཕྱིར། དེར་ཐལ། ཤེས་པའི་ཉེར་ལེན་ཡིན་ན། ཤེས་པ་ཡིན་པས་ཁྱབ་པའི་ཕྱིར་བྱས་པ་ལ་ཁོ་ན་རེ། བེམ་པོ་ཡིན་ན་ཁྱོད་ཀྱི་ཉེར་ལེན་བེམ་པོ་ཡིན་པས་ཁྱབ་པར་ཐལ། བེམ་པོའི་ཉེར་ལེན་ཡིན་ན། བེམ་པོ་ཡིན་པས་
ཁྱབ་པའི་ཕྱིར་ཟེར་ན། མ་ཁྱབ། འདོད་ན། གཟུགས་ཆོས་ཅན། དེར་ཐལ། དེའི་ཕྱིར། འདོད་ན། གཟུགས་ཆོས་ཅན། ཁྱོད་ཀྱི་ཉེར་ལེན་བེམ་པོ་མ་ཡིན་པར་ཐལ། ཁྱོད་ཀྱི་ཉེར་ལེན་ལྡན་མིན་འདུ་བྱེད་ཡིན་པའི་ཕྱིར་
མ་གྲུབ་ན། གཟུགས་ཆོས་ཅན། ཁྱོད་ཀྱི་ཉེར་ལེན་དང་རྫས་རྒྱུན་འབྲས་བུ་རྒྱུ་རྣམས་ལྡན་མིན་འདུ་བྱེད་ཡིན་པར་ཐལ། ཁྱོད་འདུས་བྱས་ཡིན་པའི་ཕྱིར་རོ། །ཡང་རང་ལུགས་བུམ་པ་དེ་བུམ་ནང་གི་ཆུའི་རྒྱུ་དང་རྟེན་ཡིན་
བྱས་པ་ལ། ཁོ་ན་རེ། བུམ་པས་བུམ་ནང་གི་ཆུ་མི་སྐྱོར་བར་ཐལ། སྐྱོར་བྱེད་བུམ་པའི་དུས་སུ། སྐྱོར་བྱ་བུམ་ནང་གི་ཆུ་མ་གྲུབ། སྐྱོར་བྱ་བུམ་ནང་གི་ཆུའི་དུས་སུ་སྐྱོར་བྱེད་བུམ་པ་བཀག་ཟིན་པའི་ཕྱིར་ན་མ་ཁྱབ་
འདོད་མི་ནུས་ཏེ། བུམ་པས་རང་ནང་གི་ཆུ་ཕྱི་རོལ་ཏུ་མི་གཏོང་བར་ནང་དུ་སྐྱོར་བར་བྱེད་པའི་ཕྱིར་རོ། །གསུམ་པ་རྒྱུ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། བྱེད་རྒྱུ། ལྷན་ཅིག་འབྱུང་བ། སྐལ་མཉམ། མཚུངས་ལྡན་
ཀུན་འགྲོ། རྣམ་སྨིན་གྱི་རྒྱུ་དང་དྲུག་གོ་སོ་སོའི་མཚན་ཉིད་དང། མཚན་གཞི་ནི། བུམ་པ་དང་རྫས་ཐ་དད་ཀྱང་ཡིན། བུམ་པ་སྐྱེ་བ་ལ་གེགས་མི་བྱེད་པའང་ཡིན་པའི་གཞི་མཐུན་དུ་དམིགས་པ། བུམ་པའི་བྱེད་རྒྱུའི་མཚན་ཉིད་

[021B] བྱེད་རྒྱུ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། བྱེད་རྒྱུ་ནུས་ལྡན་དང། ནུས་མེད་གཉིས། དང་པོ་ནི། བུམ་པ་དང་ཀ་བ་སོགས་འདུས་བྱས་མཐའ་དག་ལ་བྱེད། གཉིས་པ་ནི། ཤེས་བྱ། རྟག་
པ༑ སྤྱི་མཚན་སོགས་འདུས་མ་བྱས་ཀྱི་ཆོས་རྣམས་ལ་བྱེད། སྒྲས་བརྗོད་རིགས་ཞེས་བརྗོད་པའི་རྒྱུ་མཚན་ཡོད་དེ། བྱེད་རྒྱུ་ནུས་མེད་ཡིན་ན། བྱེད་རྒྱུ་མ་ཡིན་པས་ཁྱབ་པ་ཤེས་པའི་ཆེད་དུ་ཡིན་པའི་ཕྱིར། ཕན་ཚུན་དུས་
མཉམ་རྫས་ཐ་དད་ཀྱང་ཡིན། ཕན་ཚུན་སྐྱེ་བ་ལ་གེགས་མི་བྱེད་པའང་ཡིན་པའི་གཞི་མཐུན་པར་དམིགས་པ། ལྷན་ཅིག་འབྱུང་བའི་རྒྱུའི་མཚན་ཉིད། མཚན་གཞི་ནི། ལྷན་ཅིག་ཏུ་སྐྱེས་པའི་འབྱུང་བ་བཞི་དང། དངོས་རྒྱུ་ཚོགས་
པ་གཅིག་པའི་མིག་སོགས་དབང་པོ་ལྔ་དང། དངོས་རྒྱུ་ཚོགས་པ་གཅིག་པའི་བུ་རམ་གྱི་རོ་གཟུགས་གཉིས་ལྟ་བུ་ལ་བྱེད། རང་གི་རིགས་འདྲ་ཕྱི་མ་རང་དང་འདྲ་བ་སྐྱེད་བྱེད། རང་ཉིད་སྐལ་མཉམ་གྱི་རྒྱུའི་མཚན་ཉིད། མཚན་
གཞི་བུམ་པ་ལྟ་བུའོ། ཕན་ཚུན་མཚུངས་ལྡན་རྣམ་པ་ལྔ་མཚུངས་ཀྱང་ཡིན། ཕན་ཚུན་སྐྱེ་བ་ལ་གེགས་མི་བྱེད་པའང་ཡིན་པའི་གཞི་མཐུན་དུ་དམིགས་པ་མཚུངས་ལྡན་གྱི་རྒྱུའི་མཚན་ཉིད། མཚན་གཞི་ནི། མིག་གི་རྣམ་
པར་ཤེས་པ་དང། དེའི་འཁོར་དུ་བྱུང་བའི་ཚོར་བ་གཉིས་ལྟ་བུ། རང་གི་འབྲས་བུར་གྱུར་པའི་རང་དང་ས་གཅིག་པའི་ཉོན་མོངས་ཅན་ཕྱི་མ་སྐྱེད་བྱེད་ཀྱི་ཉོན་མོངས་ཅན་དེ། རང་ཉིད་ཀུན་འགྲོའི་རྒྱུའི་མཚན་ཉིད། མཚན་གཞི་
ནི་འདོད་ཆགས་ལྟ་བུ། མི་དགེ་བ་དང། དགེ་བ་ཟག་བཅས་གང་རུང་གིས་བསྡུས་པ། རྣམ་སྨིན་གྱི་རྒྱུའི་མཚན་ཉིད། མཚན་གཞི་ནི། སྲོག་གཅོད་ཀྱི་ལས་ལྟ་བུ། རང་ལུགས་ལ་བྱེད་རྒྱུ་ཡིན་ན། དངོས་པོ་ཡིན་པས་ཁྱབ་བྱས་པ་ལ་

[022A]༄༅། །ཁོ་ན་རེ། ཤེས་བྱ་བུམ་པའི་བྱེད་རྒྱུ་ཡིན་པར་ཐལ། བུམ་པའི་བྱེད་རྒྱུ་ཡིན་ན། བུམ་པའི་རྒྱུ་ཡིན་པས་མ་ཁྱབ་པའི་ཕྱིར་ཏེ། རང་ལས་གཞན་པ་བྱེད་རྒྱུའི་རྒྱུ། །ཞེས་གསུངས་པའི་ཕྱིར་ན་མ་ཁྱབ་སྟེ། ལུང་གི་དོན་ནི་
རང་ལས་རྫས་གཞན་པ་ལ་བཤད་པའི་ཕྱིར། ཁ་ཅིག་བུམ་པའི་བྱེད་རྒྱུ་ཡིན་ན། བྱེད་རྒྱུ་ཡིན་པས་མ་ཁྱབ་པར་ཐལ། བུམ་པའི་ལྷན་ཅིག་འབྱུང་བའི་རྒྱུ་ཡིན་ན། ལྷན་ཅིག་འབྱུང་བའི་རྒྱུ་ཡིན་པས་མ་ཁྱབ་པའི་ཕྱིར་ན་མ་ཁྱབ། མ་གྲུབ་ན་
ཀ་བ་ཆོས་ཅན། ལྷན་ཅིག་འབྱུང་བའི་རྒྱུ་ཡིན་པར་ཐལ། བུམ་པའི་ལྷན་ཅིག་འབྱུང་བའི་རྒྱུ་ཡིན་པའི་ཕྱིར། རྟགས་གྲུབ་སྟེ། ཁྱོད་བུམ་པ་དང་ཕན་ཚུན་དུས་མཉམ་རྫས་ཐ་དད་གང་ཞིག་ཁྱོད་དང་བུམ་པ་གཉིས་ཕན་ཚུན་སྐྱེ་བ་ལ་གེགས་
མི་བྱེད་པའི་ཕྱིར། མ་གྲུབ་ན། ཀ་བ་ཆོས་ཅན། རྟགས་རེ་རེ་ནས་དེར་ཐལ། ཀ་བ་དང་གཅིག་ཡིན་པའི་ཕྱིར་རོ། །ཁ་ཅིག་མིག་གི་རྣམ་པར་ཤེས་པའི་སྐལ་མཉམ་གྱི་རྒྱུ་ཡིན་ན། སྐལ་མཉམ་གྱི་རྒྱུ་ཡིན་པས་མ་ཁྱབ་པར་ཐལ། དེའི་
མཚུངས་ལྡན་གྱི་རྒྱུ་ཡིན་ན། མཚུངས་ལྡན་གྱི་རྒྱུ་ཡིན་པས་མ་ཁྱབ་པའི་ཕྱིར་ན་མ་ཁྱབ། མ་གྲུབ་ན། མིག་གི་རྣམ་པར་ཤེས་པའི་འཁོར་དུ་གྱུར་པའི་ཚོར་བ་ཆོས་ཅན། མཚུངས་ལྡན་གྱི་རྒྱུ་ཡིན་པར་ཐལ། མིག་གི་རྣམ་པར་ཤེས་པའི་
མཚུངས་ལྡན་གྱི་རྒྱུ་ཡིན་པའི་ཕྱིར། དེར་ཐལ། དེ་དང་མཚུངས་ལྡན་རྣམ་པ་ལྔ་མཚུངས་གང་ཞིག་ཁྱོད་ཀྱིས་དེ་སྐྱེ་བ་ལ་འགལ་རྐྱེན་གྱི་གེགས་མི་བྱེད་པའི་ཕྱིར། གོང་དུ་འདོད་མི་ནུས་ཏེ། མིག་གི་དེ་ཕན་ཚུན་མཚུངས་ལྡན་མ་ཡིན་
པའི་ཕྱིར་ཏེ། ཕན་ཚུན་དུ་མེད་པའི་ཕྱིར་ཏེ། སོ་སོ་བ་མ་ཡིན་པའི་ཕྱིར་ཏེ། ཐ་མི་དད་ཡིན་པའི་ཕྱིར་རོ། །རྩ་བའང་འདོད་མི་ནུས་ཏེ། མིག་གི་རྣམ་པར་ཤེས་པའི་སྐལ་མཉམ་གྱི་རྒྱུ་ཡིན་ན། སྐལ་མཉམ་གྱི་རྒྱུ་ཡིན་པས་ཁྱབ། དེའི་ཉེར་

[022B] །ལུང་མ་བསྟན་རྣམས་རྣམ་སྨིན་གྱི་རྒྱུ་མ་ཡིན་ཏེ། དེ་རྣམས་ཀྱིས་རྣམ་སྨིན་གྱི་འབྲས་བུ་འབྱིན་མི་ནུས་པའི་ཕྱིར་ཏེ། ས་བོན་རུལ་བས་མྱུ་གུ་མི་བསྐྱེད་པ་ལྟ་བུ་ཡིན་པའི་ཕྱིར། དགེ་བ་
ཟག་མེད་ཀྱིས་རྣམ་སྨིན་གྱི་འབྲས་བུ་མི་འབྱིན་ཏེ། ཉོན་མོངས་ཀྱི་རླན་དང་བྲལ་བའི་ཕྱིར། དཔེར་ན། རླན་དང་བྲལ་བའི་ནས་རྡོག་སྐམ་ཧྲིལ་བས་མྱུ་གུ་མི་བསྐྱེད་པ་ལྟ་བུ་ཡིན་པའི་ཕྱིར། རྣམ་སྨིན་གྱི་རྒྱུ་ཡིན་ན། མི་དགེ་བ་དང་དགེ་བ་
ཟག་བཅས་གང་རུང་ཡིན་པས་མ་ཁྱབ་སྟེ། མི་དགེ་བ་དང་དགེ་བ་ཟག་བཅས་གཉིས་རྣམ་སྨིན་གྱི་རྒྱུ་ཡིན་ཀྱང། དེ་གཉིས་གང་རུང་མ་ཡིན་པའི་ཕྱིར། རྒྱུ་དྲུག་གི་ཡིན་པ་ཡོད་དེ། ཀུན་འགྲོ་མི་དགེ་བར་གྱུར་པའི་སེམས་དང། དེའི་
འཁོར་དུ་གྱུར་པའི་ཚོར་བ་སོགས་ཀུན་འགྲོ་ལྔ་པོ་དེ་ཡིན་པའི་ཕྱིར་རོ། །རྣམ་པར་འཇོག་བྱེད་ཀྱི་རྒྱུ་མཚན་ཉིད་དང། རྣམ་པར་བཞག་བྱའི་འབྲས་བུ་མཚོན་བྱ་དང་དོན་གཅིག་ཡིན་ནོ། །འདས་མ་འོངས་ཡོད་མེད་ལ་དཔྱད་པ་ནི། སྤྱིར་
འདས་པ་དང་མ་འོངས་པ་མེད་དེ། གཞི་གྲུབ་ན་ད་ལྟར་བ་ཡིན་པས་ཁྱབ་པའི་ཕྱིར། གཞི་ལ་ལྟོས་ནས་འཇོག་ན། བུམ་པའི་དུས་སུ་སྐྱེས་ཟིན་པའང་ཡིན། བུམ་པའི་དུས་སུ་འགགས་ཟིན་པའང་ཡིན་པའི་གཞི་མཐུན་པ། བུམ་པའི་
དུས་སུ་འདས་པའི་མཚན་ཉིད། དེ་དང་བུམ་པའི་སྔ་ལོགས་སུ་བྱུང་བ་དོན་གཅིག་བུམ་པའི་དུས་སུ་གྲུབ་ཟིན་པའང་ཡིན། བུམ་པ་དང་དུས་མཉམ་པའང་ཡིན་པའི་གཞི་མཐུན་པར་དམིགས་པ། བུམ་པའི་དུས་སུ་ད་ལྟར་བའི་མཚན་
ཉིད༑ བུམ་པའི་དུས་སུ་སྐྱེ་བཞིན་པའང་ཡིན། བུམ་པའི་དུས་སུ་མ་སྐྱེས་པའང་ཡིན་པའི་གཞི་མཐུན་པར་དམིགས་པ། བུམ་པའི་དུས་སུ་མ་འོངས་པའི་མཚན་ཉིད། བུམ་པའི་མ་འོངས་པ། བུམ་པའི་རྒྱུ། བུམ་པའི་དུས་སུ་འདས་

[023A]༄༅། །པ༑ བུམ་པ་ལ་ལྟོས་ཏེ་འདས་པ་རྣམས་དོན་གཅིག་བུམ་པའི་འདས་པ། བུམ་པའི་འབྲས་བུ། བུམ་པའི་དུས་སུ་མ་འོངས་པ། བུམ་པ་ལ་ལྟོས་ཏེ་མ་འོངས་པ་རྣམས་དོན་གཅིག་སྤྱིར་འགགས་
པ་མེད། ཞིག་པ་མེད། སྐྱེ་ཁ་མ་མེད། སྐྱེ་བཞིན་པ་མེད། སྐྱེ་བ་ལ་མངོན་དུ་ཕྱོགས་པ་མེད། དུ་བ་འདས་པ་ཡོད། དུ་བ་འགགས་པ་ཡོད། དུ་བ་མ་འོངས་པ་ཡོད། དུ་བ་སྐྱེ་ཁ་མ་ཡོད། དུ་བ་སྐྱེ་བཞིན་པ་ཡོད། དུ་བ་སྐྱེ་བ་
ལ་མངོན་དུ་ཕྱོགས་པ་ཡོད། སྐྱེ་བ་ལ་མངོན་དུ་ཕྱོགས་པའི་དུ་བ་མེད། སྐྱེ་བཞིན་པའི་དུ་བ་མེད། སྐྱེ་ཁ་མའི་དུ་བ་མེད། འགགས་པའི་དུ་བ་མེད། ཞིག་པའི་དུ་བ་མེད། འདས་པའི་དུ་བ་མེད། མ་འོངས་པའི་དུ་བ་མེད་
དངོས་པོ། མི་རྟག་པ། སྐད་ཅིག་མ། འཇིག་བཞིན་པ། འགགས་བཞིན་པ། འདས་པ་ལ་མངོན་དུ་ཕྱོགས་པ། ཞིག་པ་ལ་མངོན་དུ་ཕྱོགས་པ་རྣམས་དོན་གཅིག་དམ་བཅའ་འདི་དག་ནི། རིགས་པའི་རྗེས་འབྲང་གི་
མདོ་སྡེ་བའི་[*PA'I]དབང་དུ་བྱས་སོ། །གཞན་ལ་ནི་མ་ངེས་ཏེ། བྱེ་བྲག་སྨྲ་བས། འདས་པའི་ལས་དང། མ་འོངས་པའི་ལས་སོགས་ཁས་ལེན་ཅིང། ཐལ་འགྱུར་བས་ཞིག་པ་དངོས་པོ་[*POR]བཞེད་པ་སོགས་བཞེད་ཚུལ་
བསམ་གྱིས་མི་ཁྱབ་པ་ཡོད་པའི་ཕྱིར། ཁ་ཅིག་འདས་པའི་དུས་ཡོད་པར་ཐལ། སྔོན་གྱི་དུས་ཡོད་པའི་ཕྱིར་ན་མ་ཁྱབ་སྟེ། དུས་གསུམ་རིག་པའི་དགྲ་བཅོམ་པ་ཡོད་པའི་ཕྱིར། ཁ་ཅིག་རི་བོང་རྭ་ཆོས་ཅན། མ་འོངས་
པ་ཡིན་པར་ཐལ་དང། མ་རིག་པ་ཡིན་པར་ཐལ། མི་ཤེས་པ་ཡིན་པར་ཐལ། མ་འོངས་པའི་ཕྱིར་དང། མ་རིག་པའི་ཕྱིར། མི་ཤེས་པའི་ཕྱིར་ན་མ་ཁྱབ། ཡང་རི་བོང་རྭ་ཆོས་ཅན། འོངས་པ་ཡིན་པར་ཐལ། མ་འོངས་པ་

[023B] བྱས་པ་ལ་ཁོ་ན་རེ། དེ་ཁྱབ་པར་ཐལ། བདག་མེད་ཡིན་ན། འོངས་མ་འོངས་གང་རུང་ཡིན་པས་ཁྱབ་པའི་ཕྱིར་ཟེར་ནའང་མ་ཁྱབ་སྟེ། རི་བོང་རྭ་མ་འོངས་པའི་ཕྱིར་རོ། །གཉིས་
པ་རྐྱེན་འཆད་པ་ལ། མཚན་ཉིད་དང་དབྱེ་བ་གཉིས། དང་པོ་ནི། གྲོགས་བྱེད་པ་རྐྱེན་གྱི་མཚན་ཉིད། གཉིས་པ་དེ་ལ་དབྱེ་ན། རྒྱུ་རྐྱེན། དམིགས་རྐྱེན། བདག་རྐྱེན། དེ་མ་ཐག་རྐྱེན་དང་བཞི། དང་པོ་ནི། རྐྱེན་དང་དོན་གཅིག་
གཉིས་པ་ནི། སྔོན་འཛིན་མངོན་སུམ་སྔོན་པོའི་རྣམ་ལྡན་དུ་གཙོ་བོར་དངོས་སུ་སྐྱེད་བྱེད། སྔོན་འཛིན་མངོན་སུམ་[*GYI]དམིགས་རྐྱེན་གྱི་མཚན་ཉིད། ཡང་ན། སྔོན་འཛིན་མངོན་སུམ་རང་གི་རྣམ་ལྡན་དུ་གཙོ་བོར་དངོས་སུ་སྐྱེད་
བྱེད༑ རང་ཉིད་སྔོན་འཛིན་མངོན་སུམ་གྱི་དམིགས་རྐྱེན་གྱི་མཚན་ཉིད། མཚན་གཞི་སྔོན་པོ་ལྟ་བུ། མདོར་ན་སྔོན་པོ་དང་ཡུལ་དུས་རང་བཞིན་གང་ལ་ལྟོས་ཏེ། གྲུབ་བདེ་རྫས་གཅིག་ཡིན་ན། སྔོན་འཛིན་མངོན་སུམ་གྱི་
དམིགས་རྐྱེན་ཡིན་པས་ཁྱབ། གསུམ་པ་ནི། སྔོན་འཛིན་མངོན་སུམ་རང་དབང་དུ་གཙོ་བོར་དངོས་སུ་སྐྱེད་བྱེད། སྔོན་འཛིན་མངོན་སུམ་གྱི་བདག་རྐྱེན་གྱི་མཚན་ཉིད། མཚན་གཞི་ནི། སྔོན་འཛིན་དབང་པོའི་མངོན་སུམ་
གྱི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་མིག་དབང་དང། དེའི་ཐུན་མོང་བའི་བདག་རྐྱེན་དུ་གྱུར་པའི་ཡིན་[*YID]དབང་ལྟ་བུ། བཞི་པ་ནི། སྔོན་འཛིན་མངོན་སུམ་མྱོང་བ་གསལ་རིག་ཙམ་དུ་གཙོ་བོར་དངོས་སུ་སྐྱེད་བྱེད་ཀྱི་
རིག་པ་[*,]སྔོན་འཛིན་མངོན་སུམ་གྱི་དེ་མ་ཐག་རྐྱེན་གྱི་མཚན་ཉིད། མཚན་གཞི་ནི། སྔོན་འཛིན་མངོན་སུམ་གྱི་སྔ་ལོགས་དེ་མ་ཐག་ཏུ་བྱུང་བའི་སྔོན་པོ་ཡིད་ལ་བྱེད་པའི་ཤེས་པ་ལྟ་བུ། མདོར་ན་དབང་ཤེས་ཡིན་ན། ཁྱོད་ཀྱི་

[024A]༄༅། །རྐྱེན་གསུམ་ཀ་ཡོད་པས་ཁྱབ། ཤེས་པ་ཡིན་ན། ཁྱོད་ཀྱི་དེ་མ་ཐག་རྐྱེན་དང། ཁྱོད་ཀྱི་བདག་རྐྱེན་གཉིས་ཀ་ཡོད་པས་ཁྱབ། དབང་ཤེས་ཡིན་ན་ཁྱོད་ཀྱི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་དབང་
པོ་གཟུགས་ཅན་པ་ཡོད་པས་ཁྱབ། ཡིད་ཤེས་ཡིན་ན། ཁྱོད་ཀྱི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཡིད་དབང་ཡོད་པས་ཁྱབ་པའི་ཕྱིར་རོ། །གསུམ་པ་འབྲས་བུ་བཤད་པ་ལ། མཚན་ཉིད་དང། དབྱེ་བ་དངོས། སྒྲས་
བརྗོད་རིགས་ཀྱི་སྒོ་ནས་དབྱེ་བ་དང་གསུམ། བསྐྱེད་བྱ་འབྲས་བུའི་མཚན་ཉིད། ཡང་ན། ཕན་འདོགས་བྱ་འབྲས་བུའི་མཚན་ཉིད། དངོས་པོ་ཡིན་ན་འབྲས་བུ་ཡིན་པས་ཁྱབ་སྟེ། དངོས་པོ་ཡིན་ན། མཚན་ཉིད་གཉིས་པོ་རེ་རེ་
ནས་ཡིན་པས་ཁྱབ་པའི་ཕྱིར། དེ་ཡང། གཞི་ལ་སྦྱར་ན། མེའི་སྐྱེད་བྱ་[*,]མེའི་འབྲས་བུའི་མཚན་ཉིད། ཡང་ན། མེའི་ཕན་འདོགས་བྱ་[*,]མེའི་འབྲས་བུའི་མཚན་ཉིད། གཉིས་པ་དབྱེ་བ་ནི། དངོས་འབྲས་དང། བརྒྱུད་འབྲས་
གཉིས༑ དངོས་སུ་བསྐྱེད་བྱ། དངོས་འབྲས་ཀྱི་མཚན་ཉིད། ཡང་ན། དངོས་སུ་ཕན་འདོགས་བྱ། དངོས་འབྲས་ཀྱི་མཚན་ཉིད། བརྒྱུད་ནས་བསྐྱེད་བྱ། བརྒྱུད་འབྲས་ཀྱི་མཚན་ཉིད། ཡང་ན་བརྒྱུད་ནས་ཕན་འདོགས་བྱ་
བརྒྱུད་འབྲས་ཀྱི་མཚན་ཉིད། དངོས་པོ་ཡིན་ན། དངོས་འབྲས་དང། བརྒྱུད་འབྲས་གཉིས་ཀ་ཡིན་པས་ཁྱབ། གཞི་ལ་སྦྱར་ན། བུམ་པའི་དངོས་འབྲས་དང། བུམ་པའི་བརྒྱུད་འབྲས་གཉིས་འགལ་བ་ཡིན། དེས་འདུས་
བྱས་ཐམས་ཅད་ལ་རིགས་འགྲེ། འབྲས་བུ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། རྣམ་སྨིན་གྱི་འབྲས་བུ། བདག་པོའི་འབྲས་བུ། རྒྱུ་མཐུན་གྱི་འབྲས་བུ། སྐྱེས་བུ་བྱེད་པའི་འབྲས་བུ། བྲལ་བའི་འབྲས་བུ་དང་ལྔ་

[024B] ཟག་བཅས་ཉེར་ལེན་གྱི་ཕུང་པོ་ལྔ་ལྟ་བུ་ལ་བྱེད་པའི་ཕྱིར། རྣམ་སྨིན་གྱི་འབྲས་བུ་དང་རྣམ་སྨིན་གཉིས་དོན་གཅིག་གཉིས་པ་བདག་པོའི་འབྲས་བུ་ཡོད་དེ། མ་དག་པའི་སྣོད་ཀྱི་འཇིག་རྟེན་ལྟ་བུ་ལ་བྱེད་
པའི་ཕྱིར། གསུམ་བརྒྱ་[*GSUM PA RGYU]མཐུན་གྱི་འབྲས་བུ་ལ་གཉིས་ཡོད་དེ། མྱོང་བ་རྒྱུ་མཐུན་གྱི་འབྲས་བུ་དང། བྱེད་པ་རྒྱུ་མཐུན་གྱི་འབྲས་བུ་དང་གཉིས་ཡོད་པའི་ཕྱིར། དང་པོ་ཡོད་དེ། བདེ་འགྲོར་སྐྱེས་ཀྱང་ཚེ་ཐུང་བ་ལྟ་བུ་ལ་བྱེད་པའི་
ཕྱིར༑ གཉིས་པ་ཡོད་དེ། བདེ་འགྲོར་སྐྱེས་ཀྱང་སྲོག་གཅོད་པ་ལ་དགའ་བ་ལྟ་བུ་ལ་བྱེད་པའི་ཕྱིར། བཞི་པ་སྐྱེས་བུ་བྱེད་པའི་འབྲས་བུ་ཡོད་དེ། ཞིང་པས་རྩོལ་བས་སྒྲུབ་པའི་ལོ་ཏོག་ལྟ་བུའོ། །ལྔ་པ་བྲལ་བའི་འབྲས་
བུ་ཡོད་དེ། སོ་སོར་བ་རྟགས་འགོག་[*BRTAGS 'GOG]རྣམས་ལ་བྱེད་པའི་ཕྱིར། རང་ལུགས་སུ་གཞི་གཅིག་ལ་ལྟོས་ཏེ་འགལ་རྐྱེན་དང་མཐུན་རྐྱེན་འགལ་ཡང་སྤྱིར་དེ་ལྟར་མི་འགལ་ཏེ། དངོས་པོ་ཡིན་ན་ལྷན་ཅིག་བྱེད་རྐྱེན་དང་མཐུན་
རྐྱེན་ཡིན་པས་ཁྱབ་པའི་ཕྱིར་ཏེ། གྲོགས་བྱེད་པ་རྐྱེན་གྱི་མཚན་ཉིད་གང་ཞིག་དངོས་པོ་ཡིན་ན་གྲོགས་བྱེད་པས་ཁྱབ་པའི་ཕྱིར་རོ། །སྨྲས་པ། རྒྱུ་འབྲས་དབྱེ་བ་མ་འདྲེས་རྫོགས་པ་ནི། །ཀུན་མཁྱེན་མིན་པས་ཤེས་བྱར་
མ་གྱུར་མོད། །ཚུལ་འདི་བློ་གསར་བློ་གྲོས་རྒྱས་ཕྱིར་དང། །ཕྱོགས་གླང་ཆོས་གྲགས་དགོངས་དོན་གསལ་ཕྱིར་སྤེལ།།    ༈    །།རྗེས་འགྲོ་ལྡོག་ཁྱབ་བཤད་པ་ནི། རྟགས་གསལ་དང་བཅས་པའི་ཐལ་འགྱུར་གང་དང་
གང་གི་རྟགས་དེ་ཡིན་ན། གསལ་བ་དེ་ཡིན་པས་ཁྱབ་པ་ངེས་པ་ནི། རྗེས་ཁྱབ་ངེས་པ་ཡིན་ཏེ། དཔེར་ན་དངོས་པོ་ཡིན་པར་ཐལ། བུམ་པ་ཡིན་པའི་ཕྱིར། ཞེས་པའི་ཐལ་འགྱུར་ལྟ་བུ། གསལ་བ་དེ་ཡིན་ན། རྟགས་དེ་

[025A]༄༅། །ཡིན་པས་ཁྱབ་པ་ངེས་པ་ནི། ཐུར་ཁྱབ་ངེས་པ་སྟེ། བུམ་པ་ཡིན་པར་ཐལ། དངོས་པོ་ཡིན་པའི་ཕྱིར། ཞེས་པ་ལྟ་བུ། གསལ་བ་དེ་མ་ཡིན་ན། རྟགས་དེ་མ་ཡིན་པས་ཁྱབ་པ་ནི། ལྡོག་ཁྱབ་ངེས་པ་སྟེ་
དཔེར་ན་ཤེས་བྱ་ཡིན་པར་ཐལ། རྟག་པ་ཡིན་པའི་ཕྱིར། ཞེས་པ་ལྟ་བུ། རྟགས་དེ་ཡིན་ན་གསལ་བ་དེ་མ་ཡིན་པས་ཁྱབ་པ་ནི། འགལ་ཁྱབ་ངེས་པ་སྟེ། དཔེར་ན་རྟག་པ་ཡིན་པར་ཐལ། དངོས་པོ་ཡིན་པའི་ཕྱིར། ཞེས་པ་
ལྟ་བུ་སྟེ། དེ་རྣམས་ནི་ཁྱབ་པ་སྒོ་བཞི་རྣལ་མར་ངེས་པ་ཡིན་ནོ། །རྟགས་དེ་ཡིན་ན། གསལ་བ་དེ་མ་ཡིན་པའི་ཁྱབ་པ་ནི་རྗེས་ཁྱབ་ཕྱིན་ཅི་ལོག་ཡིན་ཏེ། དཔེར་ན། རྟག་པ་ཡིན་པར་ཐལ། དངོས་པོ་ཡིན་པའི་ཕྱིར། ཞེས་པ་ལྟ་
བུ། གསལ་བ་དེ་ཡིན་ན། རྟགས་དེ་མ་ཡིན་པས་ཁྱབ་པ་ནི། ཐུར་ཁྱབ་ཕྱིན་ཅི་ལོག་ཡིན་ཏེ། དཔེར་ན། རྟག་པ་ཡིན་པར་ཐལ། དངོས་པོ་ཡིན་པའི་ཕྱིར། ཞེས་པ་ལྟ་བུ། གསལ་བ་དེ་མ་ཡིན་ན། རྟགས་དེ་མ་ཡིན་པ་མ་ཡིན་པས་
ཁྱབ་པ་ནི། ལྡོག་ཁྱབ་ཕྱིན་ཅི་ལོག་ཡིན་ཏེ། དཔེར་ན། ཡོད་པ་ཡིན་པར་ཐལ། མེད་པ་ཡིན་པའི་ཕྱིར། ཞེས་པ་ལྟ་བུ། རྟགས་དེ་ཡིན་ན། གསལ་བ་དེ་མ་ཡིན་པ་མ་ཡིན་པས་ཁྱབ་པ་ནི། འགལ་ཁྱབ་ཕྱིན་ཅི་ལོག་ཡིན་ཏེ། དཔེར་
ན། དངོས་པོ་ཡིན་པར་ཐལ། བྱས་པ་ཡིན་པའི་ཕྱིར། ཞེས་པ་ལྟ་བུ་སྟེ། དེ་རྣམས་ལ་ཁྱབ་པ་ཕྱིན་ཅི་ལོག་བཞི་ཟེར་ཏེ། སྔ་ཕྱི་དེ་རྣམས་ལ་ཁྱབ་པ་སྒོ་བརྒྱད་ཅེས་ཟེར་རོ། །དེས་ན་འགལ་ཁྱབ་ཀྱི་ཐུར་ཁྱབ་ལྟ་
བུ་ནི། དཔེར་ན། ཀ་བུམ་གཉིས་ཡིན་པར་ཐལ། གང་ཟག་གི་བདག་མེད་ཡིན་པའི་ཕྱིར། ཞེས་པའི་ཐལ་འགྱུར་གྱི་ཐོག་མར་འགལ་ཁྱབ་སློང་བའི་ཚེ། གང་ཟག་གི་བདག་མེད་ཡིན་ན། ཀ་བུམ་གཉིས་མ་ཡིན་པས་

[025B] དེ་རྗེས། ཀ་བུམ་གཉིས་མ་ཡིན་པར་ཐལ། གང་ཟག་གི་བདག་མེད་ཡིན་པའི་ཕྱིར། ཞེས་པའི་ཐལ་འགྱུར་དེ་བྱུང། དེའི་ཐུར་ཁྱབ་སློང་བའི་ཚེ། ཀ་བུམ་གཉིས་མ་ཡིན་ན། བདག་མེད་ཡིན་པས་
ཁྱབ་ཅེས་སློང་རིགས་ཤིང་དེ་ལྟར་ཁྱབ་པའི་ཕྱིར། དེས་ན་དེའི་ལྡོག་ཁྱབ་ནི། བདག་མེད་ཡིན་པར་ཐལ། ཀ་བུམ་གཉིས་མ་ཡིན་པའི་ཕྱིར། ཞེས་པའི་ཐལ་འགྱུར་དེ་བྱུང་[*,]དེའི་ལྡོག་ཁྱབ་སློང་བའི་ཚེ། བདག་མེད་མ་
ཡིན་ན། ཀ་བུམ་གཉིས་མ་ཡིན་པ་མ་ཡིན་པས་ཁྱབ་ཅེས་སློང་རིགས་ཤིང་དེ་ལྟར་ཁྱབ་པའི་ཕྱིར། དེས་ན་དེའི་རྗེས་ཁྱབ་ཕྱིན་ཅི་ལོག་ངེས་ཏེ། ཀ་བུམ་གཉིས་མ་ཡིན་པ་མ་ཡིན་པར་ཐལ། བདག་མེད་མ་ཡིན་པའི་ཕྱིར་
ཞེས་པའི་ཐལ་འགྱུར་འདི་བྱུང། དེའི་རྗེས་ཁྱབ་ཕྱིན་ཅི་ལོག་སློང་བའི་ཚེ། བདག་མེད་མ་ཡིན་ན། ཀ་བུམ་གཉིས་མ་ཡིན་པ་མ་ཡིན་པས་ཁྱབ་ཅེས་སློང་རིགས་ཤིང་དེ་ལྟར་ཁྱབ་པའི་ཕྱིར། དེས་ན་དེ་དག་ནི་གོང་གི་
ཀ་བུམ་གཉིས་ཡིན་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་དེའི་འགལ་ཁྱབ་དང། འགལ་ཁྱབ་ཀྱི་ཐུར་ཁྱབ་དང། འགལ་ཁྱབ་ཀྱི་ཐུར་ཁྱབ་ཀྱི་ལྡོག་ཁྱབ་དང། འགལ་ཁྱབ་ཀྱི་ཐུར་ཁྱབ་ཀྱི་ལྡོག་ཁྱབ་ཀྱི་རྗེས་
ཁྱབ་ཕྱིན་ཅི་ལོག་ཡིན་ཞིང། དེ་ལ་འགལ་ཁྱབ་རྣལ་མར་ངེས་པའི་ཐུར་ཁྱབ་རྣལ་མར་ངེས་པའི་ལྡོག་ཁྱབ་རྣམ་མར་ངེས་པའི་རྗེས་ཁྱབ་ཕྱིན་ཅི་ལོག་ངེས་པ་ཞེས་ཀྱང་ཟེར་རོ། །དེ་དག་གི་སྐབས་སྔ་མར་ཁྱབ་པ་སློང་བའི་ཚེ་
ཆོས་དེ་ཡིན་ན། མ་ཡིན་ན་ཟེར་རྒྱུ་དེར་ཐལ་འགྱུར་རྗེས་མའི་སྐབས་རྟགས་སུ་འགོད་རྒྱུ་དང། སྔ་མའི་སྐབས་ཆོས་དེ་ཡིན་པས་ཁྱབ་པ་མ་ཡིན་པས་ཁྱབ་ཟེར་རྒྱུ་དེ་ཐལ་འགྱུར་རྗེས་མའི་སྐབས་གསལ་བར་འགོད་རྒྱུ་ཡིན་པས་

[026A]༄༅། །དེའི་རིགས་འགྲེས་པས་ཤེས་སླའོ། །དེ་ལྟར་སྤྱིའི་འགྲོ་ཚུལ་ལ་གོ་བ་ཆགས་པའི་ཕྱིར་ཅུང་ཟད་བཤད་ནས། ད་ནི་བརྩི་བཞག་གི་བསྡུས་དོན་འཆད་ན། ཁ་ཅིག་གིས་ཁྱོད་ཐལ་འགྱུར་གང་ཞིག་ཁྱོད་
ཀྱི་རྗེས་ཁྱབ་རྣལ་མར་ངེས་པའི་ཐུར་ཁྱབ་རྣལ་མར་ངེས་ན། ཁྱོད་ཀྱི་འགལ་ཁྱབ་རྣལ་མར་ངེས་པའི་ལྡོག་ཁྱབ་རྣལ་མར་ངེས་པས་ཁྱབ་ཟེར་ན། སྒྲ་ཆོས་ཅན། མི་རྟག་པ་ཡིན་པར་ཐལ། བྱས་པ་ཡིན་པའི་ཕྱིར། ཞེས་པའི་ཐལ་
འགྱུར་ཆོས་ཅན། དེར་ཐལ། རྟགས་གཉིས་ཀ་དེའི་ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ། ཐལ་འགྱུར་ཡང་དག་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། གོང་གི་རྟགས་གཉིས་པ་མ་གྲུབ་ན། དེར་ཐལ། དང་པོ་དེ་
འདྲའི་ཐལ་འགྱུར་གྱིས་རྗེས་ཁྱབ་སློང་བའི་ཚེ། བྱས་པ་ཡིན་ན་མི་རྟག་པ་ཡིན་པས་ཁྱབ་ཅེས་ཁྱབ་པ་སློང་རིགས། དེ་རྗེས་ཡང། མི་རྟག་པ་ཡིན་པར་ཐལ། བྱས་པ་ཡིན་པའི་ཕྱིར་ཞེས་པའི་ཐལ་འགྱུར་དེ་བྱུང། དེའི་ཐུར་ཁྱབ་
སློང་བའི་ཚེ། མི་རྟག་པ་ཡིན་ན། བྱས་པ་ཡིན་པས་ཁྱབ་ཅེས་ཁྱབ་པ་སློང་རིགས། དེ་ལྟ་བུའི་རྗེས་ཁྱབ་རྣལ་མར་ངེས་པའི་ཐུར་ཁྱབ་ངེས་པའི་ཕྱིར། རྟགས་དང་པོ་དེར་ཐལ། རྟགས་གསལ་གང་དང་གང་གི་རྗེས་ཁྱབ་སློང་བའི་
ཚེ༑ རྟགས་དེ་ཡིན་ན་གསལ་བ་དེ་ཡིན་པས་ཁྱབ་པ་སློང་རིགས་པའི་ཕྱིར། རྟགས་རྗེས་མ་རྣམས་དེར་ཐལ། དེ་འདྲའི་ཐལ་འགྱུར་གྱི་རྗེས་ཁྱབ་རྣལ་མར་ངེས་པའི་ཐུར་ཁྱབ་སློང་ཚུལ་ཞིག་ཡོད་པའི་ཕྱིར། གཞན་ཡང་དེས་
རྗེས་ཁྱབ་རྣལ་མར་ངེས་པའི་ཐུར་ཁྱབ་རྣལ་མར་ངེས་པར་ཐལ། དེས་ཐུར་ཁྱབ་ངེས་པའི་ཕྱིར། ཁྱབ་སྟེ། རྗེས་ཁྱབ་རྣལ་མར་ངེས་པའི་ཐུར་ཁྱབ་དང་ཐུར་ཁྱབ་གཉིས་དོན་གཅིག་ཡིན་པའི་ཕྱིར་རོ། །རྩ་བར་འདོད་ན། མི་རྟག་པ་

[026B] བྱས་པ་མ་ཡིན་པས་ཁྱབ་པར་ཐལ། དེ་འདྲའི་ཐལ་འགྱུར་གྱི་འགལ་ཁྱབ་རྣལ་མར་ངེས་པའི་ལྡོག་ཁྱབ་རྣལ་མར་ངེས་པའི་ཕྱིར། རྟགས་ཁས། ཁྱབ་སྟེ། དེ་འདྲའི་ཐལ་འགྱུར་གྱི་དང་པོ་འགལ་ཁྱབ་སློང་
བའི་ཚེ། བྱས་པ་ཡིན་ན་མི་རྟག་པ་ཡིན་པས་ཁྱབ་པ་སློང་རིགས། དེ་རྗེས་མི་རྟག་པ་མ་ཡིན་པར་ཐལ། བྱས་པ་ཡིན་པའི་ཕྱིར་ཞེས་པའི་ཐལ་འགྱུར་འདི་བྱུང། དེའི་ལྡོག་ཁྱབ་སློང་བའི་ཚེ། མི་རྟག་པ་མ་ཡིན་པ་མ་ཡིན་ན། བྱས་
པ་མ་ཡིན་པས་ཁྱབ་པ་སློང་རིགས་པའི་ཕྱིར། འདོད་ན། བུམ་པས་མ་ངེས། དེ་ལྟར་བསྒྲུབ་ཚུལ་འདིར་ཅུང་ཟད་ཕྱེ་བ་ཡིན་གྱི་བསྒྲུབ་ཚུལ་རྒྱས་པ་ནི་བརྩི་བཞག་ཆེ་བ་ལས་ཤེས་པར་བྱ་དགོས་པས་འདི་མན་ཆད་སྐབས་དོན་མ་གཏོགས་
མི་འཆད་དོ། །ཁྱོད་ཐལ་འགྱུར་གང་ཞིག་ཁྱོད་ཀྱི་ལྡོག་ཁྱབ་རྣལ་མར་ངེས་པའི་རྗེས་ཁྱབ་རྣལ་མར་ངེས་ན། ཁྱོད་ཀྱི་ཐུར་ཁྱབ་རྣལ་མར་ངེས་པའི་འགལ་ཁྱབ་རྣལ་མར་ངེས་པས་ཁྱབ་ཟེར་ན། དངོས་པོ་ཡིན་པར་ཐལ། དོན་བྱེད་ནུས་པ་
ཡིན་པའི་ཕྱིར་ཞེས་པའི་ཐལ་འགྱུར་གྱིས་མ་ངེས། དེ་ཐལ་འགྱུར་ཡིན་པར་ཐལ། དེ་ཐལ་འགྱུར་ལྟར་སྣང་ཡིན་པའི་ཕྱིར། རྩོད་གཞི་དང་མི་ལྡན་པའི་ཐལ་འགྱུར་ཡིན་པའི་ཕྱིར་རོ། །དེས་དེ་ངེས་པར་ཐལ། དངོས་པོ་མ་ཡིན་ན། དོན་
བྱེད་ནུས་པ་མ་ཡིན་པས་ཁྱབ་པའི་ཕྱིར། གོང་དུ་འདོད་མི་ནུས་ཏེ། དངོས་པོ་ཡིན་ན། དོན་བྱེད་ནུས་པ་ཡིན་པས་ཁྱབ་པའི་ཕྱིར། ཁྱོད་ཐལ་འགྱུར་གང་ཞིག་ཁྱོད་ཀྱི་རྗེས་ཁྱབ་ཕྱིན་ཅི་ལོག་ཏུ་ངེས་པའི་ལྡོག་ཁྱབ་ཕྱིན་ཅི་ལོག་
ཏུ་ངེས་ན། ཁྱོད་ཀྱི་ཐུར་ཁྱབ་ཕྱིན་ཅི་ལོག་ངེས་པའི་འགལ་ཁྱབ་ཕྱིན་ཅི་ལོག་ཏུ་ངེས་པས་ཁྱབ་ཟེར་ན། ཤེས་བྱ་ཆོས་ཅན། ཡོད་པ་ཡིན་པར་ཐལ། ཡོད་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། དང་པོ་

[027A]༄༅། །དེར་ཐལ། རྟགས་གསལ་ཐ་མི་དད་ཀྱི་ཐལ་འགྱུར་ཡིན་པའི་ཕྱིར། ཕྱི་མ་དེར་ཐལ། ཡོད་པ་མ་ཡིན་པ་མ་ཡིན་ན། ཡོད་པ་མ་ཡིན་པ་མ་ཡིན་པས་ཁྱབ་པའི་ཕྱིར། འདོད་མི་ནུས་ཏེ། ཡོད་པ་ཡིན་ན་
ཡོད་པ་མ་ཡིན་པ་མ་ཡིན་པ་མ་ཡིན་པས་མ་ཁྱབ་པའི་ཕྱིར། ཁྱོད་ཐལ་འགྱུར་གང་ཞིག་ཁྱོད་ཀྱི་ཁྱབ་པ་སྒོ་བཞི་རྣལ་མར་ངེས་ན། ཁྱོད་ཀྱི་ཁྱབ་པ་ཕྱིན་ཅི་ལོག་བཞི་ངེས་པས་ཁྱབ་ཟེར་ན། མཚན་མཚོན་གཉིས་ཡིན་པར་ཐལ། ཀ་བུམ་
གཉིས་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ལྡོག་ཁྱབ་ཕྱིན་ཅི་ལོག་མ་ངེས་པའི་ཕྱིར་ཏེ། མཚན་མཚོན་གཉིས་མ་ཡིན་ན། ཀ་བུམ་གཉིས་མ་ཡིན་པ་མ་ཡིན་པས་མ་ཁྱབ་པའི་
ཕྱིར༑ ཁྱོད་རྟགས་གསལ་དང་བཅས་པའི་ཐལ་འགྱུར་ཡིན་ན། ཁྱོད་ཀྱི་ཁྱབ་པ་སྒོ་བརྒྱད་པོ་གང་རུང་ངེས་པས་ཁྱབ་ཟེར་ན། དངོས་པོ་ཆོས་ཅན། བྱས་པ་ཡིན་པར་ཐལ། ཡིན་པར་སྲིད་པའི་ཤེས་བྱ་ཡིན་པའི་ཕྱིར་ཞེས་པའི་ཐལ་
འགྱུར་ཆོས་ཅན། དེར་ཐལ། དེའི་ཕྱིར། རྟགས་གསལ་རྩོད་གཞི་གསུམ་ཀ་དང་བཅས་པའི་ཐལ་འགྱུར་ཡིན་པའི་ཕྱིར། འདོད་མི་ནུས་སོ། །ཐལ་འགྱུར་ཡིན་ན། ཁྱོད་ཀྱི་ཁྱབ་པ་སྒོ་བརྒྱད་ཀ་མ་ངེས་པས་ཁྱབ་ཟེར་ན། རྟག་དངོས་
གཉིས་གང་ཞིག་གང་ཟག་གི་བདག་མེད་ཡིན་པར་ཐལ། ཀ་བུམ་གཉིས་གང་ཞིག་གང་ཟག་གི་བདག་མེད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། དེར་ཐལ། རྟགས་གསལ་ཁྱབ་གསུམ་ཚང་
བའི་ཐལ་འགྱུར་ཡིན་པའི་ཕྱིར། འདོད་མི་ནུས་ཏེ། རྟག་དངོས་གཉིས་གང་ཞིག་གང་ཟག་གི་བདག་མེད་ཡིན་ན་གང་དྲན་དྲན་ཡིན་པས་ཁྱབ། མ་ཡིན་ནའང་གང་དྲན་དྲན་ཡིན་པས་ཁྱབ་ཅིང་ཅིག་ཤོས་ལ་ཡང་དེ་མཚུངས་ཡིན་

[027B] དེ་ལ་རི་བོང་རའམ། བུམ་པ་ལྟ་བུ། རྟག་དངོས་གཉིས་གང་ཞིག་གང་ཟག་གི་བདག་མེད་ཡིན་ཀྱང། དེ་ཆོས་ཅན། གང་དྲན་དྲན་ཡིན་པར་ཐལ། རྟགས་དེའི་ཕྱིར་ཟེར་ན། རྟགས་དང་པོ་མ་གྲུབ་ཟེར་དགོས་ཚུལ་ཤེས་
པར་བྱའོ། །རྗེས་ཁྱབ་རྣལ་མར་ངེས་པའི་ལྡོག་ཁྱབ་དང། ལྡོག་ཁྱབ་གཉིས་དོན་གཅིག་ཅིང། ལྡོག་ཁྱབ་རྣལ་མར་ངེས་པའི་རྗེས་ཁྱབ་དང། ལྡོག་ཁྱབ་གཉིས་ཧ་ལམ་མཚུངས་ཀྱང་དོན་མི་གཅིག་སྟེ། ཁྱོད་ཀྱི་ལྡོག་ཁྱབ་རྣལ་མར་
ངེས་པའི་རྗེས་ཁྱབ་རྣལ་མར་ངེས་ན། ཁྱོད་ཀྱི་ལྡོག་ཁྱབ་རྣལ་མར་ངེས་པས་མ་ཁྱབ་པའི་ཕྱིར། གལ་ཏེ་ཁྱབ་ཟེར་ན། རྟག་པ་ཡིན་པར་ཐལ། བུམ་པ་ཆོས་ཅན། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ་
དེའི་ཕྱིར། རིམ་བཞིན་བསྒྲུབ་ནས། དེར་ཐལ། བདག་མེད་ཡིན་ན། བུམ་པ་ཆོས་ཅན། རྟག་པ་ཡིན་པས་ཁྱབ་པའི་ཕྱིར། རྩ་བར་འདོད་མི་ནུས་ཏེ། དེ་འདྲའི་ཐལ་འགྱུར་གྱི་ཐོག་མར་ལྡོག་ཁྱབ་སློང་བའི་ཚེ། རྟག་པ་མ་ཡིན་ན། བུམ་པ་
ཆོས་ཅན། དངོས་པོ་མ་ཡིན་པས་ཁྱབ་ཅེས་ཁྱབ་པ་སློང་རིགས། དེའི་ཁྱབ་པ་དེ་གཅིག་པ་ལ། བུམ་པ་ཆོས་ཅན། དངོས་པོ་མ་ཡིན་པར་ཐལ། རྟག་པ་མ་ཡིན་པའི་ཕྱིར་ཞེས་པའི་ཐལ་འགྱུར་འདི་བྱུང་བའི་དེའི་རྗེས་ཁྱབ་རྣལ་མར་མ་
ངེས་ཏེ། རྟག་པ་མ་ཡིན་ན། དངོས་པོ་མ་ཡིན་པས་ཁྱབ་ཅེས་སློང་དགོས་པ་ལ་དེ་ལྟར་མ་ཁྱབ་པའི་ཕྱིར། དེ་ལྟར་དགོས་ཏེ། ཐལ་འགྱུར་རྗེས་མའི་སྐབས་སུ་བུམ་པ་རྩོད་གཞིར་སོང་བ་ཡིན་པའི་ཕྱིར་རོ། །ཡང་རྗེས་ཁྱབ་རྣལ་མར་ངེས་
པའི་ཐུར་ཁྱབ་དང་ཐུར་ཁྱབ་གཉིས་དོན་གཅིག་ཅིང་ཐུར་ཁྱབ་རྣལ་མར་ངེས་པའི་རྗེས་ཁྱབ་དང། ཐུར་ཁྱབ་གཉིས་ཧ་ལམ་མཚུངས་ཀྱང་དོན་མི་གཅིག་སྟེ། ཁྱོད་ཀྱི་ཐུར་ཁྱབ་རྣལ་མར་ངེས་པའི་རྗེས་ཁྱབ་རྣལ་མར་ངེས་ན། ཁྱོད་ཀྱི་ཐུར་ཁྱབ་

[028A]༄༅། །རྣལ་མར་ངེས་པས་མ་ཁྱབ་པའི་ཕྱིར། གལ་ཏེ་ཁྱབ་ཟེར་ན། བྱས་པ་ཡིན་པར་ཐལ། ཀ་བ་ཆོས་ཅན། བྱས་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། དེར་ཐལ། བྱས་པ་ཡིན་ན་བྱས་པ་
ཡིན་པས་ཁྱབ་པ་གང་ཞིག་དེ་དེའི་ཐུར་ཁྱབ་རྣལ་མར་ངེས་པའི་རྗེས་ཁྱབ་སློང་ཚུལ་ཡིན་པའི་ཕྱིར་ཏེ། གོང་གི་རིགས་པ་དང་མཚུངས་པ་འདིར་ཐུར་ཁྱབ་གཤགས་པའི་ཐལ་འགྱུར་སྐབས་སུ་བུམ་པ་རྩོད་གཞིར་འགྱུར་བའི་ཕྱིར་རོ། །
འདོད་མི་ནུས་ཏེ། བྱས་པ་ཡིན་ན། ཀ་བ་ཆོས་ཅན་བྱས་པ་ཡིན་པས་མ་ཁྱབ་པའི་ཕྱིར་རོ། །རྗེས་ཁྱབ་དང་ལྡོག་ཁྱབ་དོན་གཅིག་སྟེ། ཚུལ་གསུམ་ཀ་དོན་གཅིག་ཡིན་པའི་ཕྱིར་རོ། །ཁྱོད་ཐལ་འགྱུར་གང་ཞིག་ཁྱོད་ཀྱི་རྗེས་ཁྱབ་རྣལ་མར་ངེས་ན། ཁྱོད་
ཀྱི་ལྡོག་ཁྱབ་རྣལ་མར་ངེས་པས་ཁྱབ་ཟེར་ན། ཡོད་པ་ཡིན་པར་ཐལ། ཡོད་པ་ཡིན་པའི་ཕྱིར་ཞེས་པའི་ཐལ་འགྱུར་ཀྱི་རྟགས་དང་ཕན་ཚུན་ཐ་དད་དུ་གྱུར་པའི་བུམ་པ་ཡོད་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན་
དེར་ཐལ། དེའི་ཕྱིར། བདག་མེད་ཡིན་ན་དེ་ཡོད་པས་ཁྱབ་པའི་ཕྱིར། ཁོ་ན་རེ་[*,]བུམ་པའི་དགག་གཞི་ཆོས་ཅན། དེར་ཐལ། དེའི་ཕྱིར་ཟེར་ན། རང་ལུགས་ལ་དེ་ལ་ཁྱབ་པའང་མེད་ཅིང་འདོད་ལན་ཀྱང་ཐེབ་བོ། །ཁྱབ་མེད་ཀྱི་དངོས་འགལ་
ལ་མི་འགྲོ་སྟེ། འདིར་ཁྱབ་པ་སློང་བའི་ཚེ། བདག་མེད་ཡིན་ན་བུམ་པའི་དགག་གཞི་ཆོས་ཅན། ཡོད་པ་ཡིན་པར་ཐལ། ཡོད་པ་ཡིན་པའི་ཕྱིར་ཞེས་པའི་ཐལ་འགྱུར་གྱི་རྟགས་དང་ཕན་ཚུན་ཐ་དད་དུ་གྱུར་པའི་བུམ་པ་ཡོད་པས་མ་ཁྱབ་
ཅེས་ལན་འདེབས་རིགས་པའི་ཕྱིར། དེར་ཐལ། དེའི་ཚེ་རྩོད་གཞི་སྦུགས་སུ་འཚང་བ་ཡིན་པའི་ཕྱིར། རྩ་བར་འདོད་མི་ནུས་ཏེ། དེ་འདྲའི་བུམ་པ་མ་ཡིན་ན། བདག་མེད་མ་ཡིན་པས་མ་ཁྱབ་པའི་ཕྱིར། གལ་ཏེ་ཁྱབ་ན་བུམ་པ་ཚད་

[028B] དེར་ཐལ། དེའི་ཕྱིར། མ་གྲུབ་ན། བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ་ཡོད་པ་མ་ཡིན་པར་ཐལ། བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་
དུ་ཡོད་པ་ཡིན་པའི་ཕྱིར་ཞེས་པའི་ཐལ་འགྱུར་གྱི་རྟགས་དང་ཕན་ཚུན་ཐ་དད་དུ་གྱུར་པའི་བུམ་པ། བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ་མེད་པར་ཐལ། དེ་འདྲའི་བུམ་པ་མེད་པའི་ཕྱིར་ཏེ། དེ་ཆོས་ཅན་གྱི་སྟེང་
དུ་ཡོད་པ་དང་ཕན་ཚུན་ཐ་དད་དུ་གྱུར་པའི་བུམ་པ་མེད་པའི་ཕྱིར་རོ། །ལྡོག་ཁྱབ་རྣལ་མར་ངེས་པའི་ལྡོག་ཁྱབ་དང་རྗེས་ཁྱབ་དོན་གཅིག་ཅིང། ཁྱོད་ཀྱི་ལྡོག་ཁྱབ་རྣལ་མར་ངེས་པའི་ལྡོག་ཁྱབ་རྣལ་མར་ངེས་ན། ཁྱོད་ཀྱི་རྗེས་ཁྱབ་རྣལ་མར་
ངེས་པས་ཁྱབ་བྱས་པ་ལ། ཁོ་ན་རེ། དངོས་པོ་ཡིན་པར་ཐལ། རྟག་པ་ཡིན་པར་ཐལ། མི་རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར་ཟེར་ན། རང་ལུགས་ལ་རྩོད་གཞི་སྐྱོན་ཅན་ནོ། །མ་གྲུབ་ན། མི་འཐད་དེ་
དེའི་ཁྱབ་པ་གཤགས་པའི་ཐལ་འགྱུར་གྱི་ལྡོག་ཁྱབ་སྐབས་སུ་མི་རྟག་པ་མ་ཡིན་པར་ཐལ། དངོས་པོ་མ་ཡིན་ན། རྟག་པ་མ་ཡིན་པ་མ་ཡིན་པས་ཁྱབ་ཅེས་སློང་དགོས་ཤིང་དེ་ལྟར་ངེས་པའི་ཕྱིར། དེ་ཡང་ཡིན་ཏེ་ཐལ་འགྱུར་རྗེས་
མའི་སྐབས་སུ་བཀོད་ལུགས་ཀྱིས་དངོས་པོ་ཡིན་པར་ཐལ་གསལ་བ་སོང་བ་ཡིན་པའི་ཕྱིར་རོ། །རྩ་བར་འདོད་མི་ནུས་ཏེ། མི་རྟག་པ་ཡིན་ན་དངོས་པོ་ཡིན་པར་ཐལ། རྟག་པ་ཡིན་པས་མ་ཁྱབ་པའི་ཕྱིར་རོ། །ཁྱོད་ཐལ་འགྱུར་གང་ཞིག་
ཁྱོད་ཀྱི་ཐུར་ཁྱབ་རྣལ་མར་ངེས་པའི་ཐུར་ཁྱབ་རྣལ་མར་ངེས་ན། ཁྱོད་ཀྱི་རྗེས་ཁྱབ་རྣལ་མར་ངེས་པས་ཁྱབ་བྱས་པ་ལ། ཁོ་ན་རེ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། རྟགས་གསལ་དང་བཅས་པའི་ཐལ་

[029A]༄༅། །འགྱུར་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར་ཟེར་ན། རང་ལུགས་ལ་སྐྱོན་ཅན་ནོ། །རྟགས་དང་པོ་སླ། ཕྱི་མ་མ་གྲུབ་ན། མི་འཐད་དེ། དེའི་ཐུར་ཁྱབ་གཤགས་
པའི་ཐལ་འགྱུར་གྱི་ཐུར་ཁྱབ་སྐབས་སུ་དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་ན། རྟགས་གསལ་དང་བཅས་པའི་ཐལ་འགྱུར་ཡིན་པས་ཁྱབ་ཅེས་སློང་རིགས་ཤིང་དེ་ལྟར་ཁྱབ་པའི་ཕྱིར། དེ་ཡང་
ཡིན་ཏེ། ཐལ་འགྱུར་རྗེས་མའི་སྐབས་སུ་བཀོད་ལུགས་ཀྱིས་དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་གསལ་བ་སོང་བ་ཡིན་པའི་ཕྱིར་རོ། །རྩ་བར་འདོད་མི་ནུས་ཏེ། དངོས་པོ་ཡིན་ན། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་
ཡིན་པར་ཐལ། རྟགས་གསལ་དང་བཅས་པའི་ཐལ་འགྱུར་ཡིན་པས་མ་ཁྱབ་པའི་ཕྱིར་རོ། །དེ་བསྒྲུབ་སླའོ། །ཁྱོད་ཐལ་འགྱུར་གང་ཞིག་ཁྱོད་ཀྱི་ཤུགས་ཁྱབ་རྣལ་མར་ངེས་ན། ཁྱོད་ཀྱི་དངོས་ཁྱབ་རྣལ་མར་ངེས་པས་ཁྱབ་ཟེར་ན། རྣམ་
མཁྱེན་ཆོས་ཅན། ཡོད་པ་གང་ཞིག་དོན་དམ་པར་དོན་བྱེད་ནུས་པ་ཡིན་པར་ཐལ། སྤྱི་མཚན་མ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། དང་པོ་དེར་ཐལ། རྩོད་གཞི་དང་ལྡན་པའི་རྟགས་གསལ་ཐ་
དད་ཀྱི་ཐལ་འགྱུར་ཡིན་པའི་ཕྱིར། ཕྱི་མ་དེར་ཐལ། ཁྱོད་ཀྱི་ལྡོག་ཁྱབ་ངེས་པ་གང་ཞིག་ལྡོག་ཁྱབ་དང་ཤུགས་ཁྱབ་དོན་གཅིག་ཡིན་པའི་ཕྱིར། དང་པོ་དེར་ཐལ། ཡོད་པ་གང་ཞིག་དོན་དམ་པར་དོན་བྱེད་ནུས་པ་མ་ཡིན་ན་
སྤྱི་མཚན་མ་ཡིན་པ་མ་ཡིན་པས་ཁྱབ་པའི་ཕྱིར། རྩ་བར་འདོད་མི་ནུས་ཏེ། དེས་རྗེས་ཁྱབ་རྣལ་མར་མ་ངེས་པ་གང་ཞིག་རྗེས་ཁྱབ་དང་དངོས་ཁྱབ་དོན་གཅིག་ཡིན་པའི་ཕྱིར། དེའི་དང་པོ་དེར་ཐལ། སྤྱི་མཚན་མ་ཡིན་ན་

[029B]དོན་དམ་པར་དོན་བྱེད་ནུས་པ་ཡིན་པས་མ་ཁྱབ་པའི་ཕྱིར། དེར་ཐལ། རི་བོང་རྭས་མ་ངེས་པའི་ཕྱིར་རོ། །ཁྱོད་ཐལ་འགྱུར་གང་ཞིག་ཁྱོད་ཀྱི་ཐུར་ཁྱབ་རྣལ་མར་ངེས་པའི་ལྡོག་ཁྱབ་རྣལ་མར་ངེས་པའི་
འགལ་ཁྱབ་རྣལ་མར་ངེས་ན། ཁྱོད་ཀྱི་ལྡོག་ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་ཕྱིན་ཅི་ལོག་ཏུ་ངེས་པས་ཁྱབ་ཟེར་ན། གསེར་བུམ་ཆོས་ཅན། ཚད་མ་ཡིན་པར་ཐལ། གང་ཟག་གི་བདག་མེད་ཡིན་པའི་ཕྱིར་ཞེས་པའི་ཐལ་
འགྱུར་ཆོས་ཅན། དེར་ཐལ། དེའི་ཕྱིར། དང་པོ་སླ། གཉིས་པ་དེར་ཐལ། དེ་སློང་བའི་ཚེ། གང་ཟག་གི་བདག་མེད་མ་ཡིན་ན། ཚད་མ་མ་ཡིན་པ་མ་ཡིན་པས་ཁྱབ་པ་སློང་རིགས་པ་གང་ཞིག་དེ་ལྟར་ཁྱབ་པའི་ཕྱིར། རྩ་བར་འདོད་
མི་ནུས་ཏེ། གང་ཟག་གི་བདག་མེད་མ་ཡིན་པ་མ་ཡིན་ན། ཚད་མ་མ་ཡིན་པ་མ་ཡིན་པས་མ་ཁྱབ་པ་གང་ཞིག་དེ་ལྟར་ཁྱབ་པ་སློང་བ་དེ་དེའི་ལྡོག་ཁྱབ་ཕྱིན་ཅི་ལོག་ཏུ་ངེས་པའི་ཐུར་ཁྱབ་ཕྱིན་ཅི་ལོག་སློང་ཚུལ་ཡིན་པའི་ཕྱིར་རོ། །
ཀ་བ་ཁྱོད་ཀྱི་རྗེས་ཁྱབ་རྣལ་མར་ངེས་ན། བུམ་པ་ཁྱོད་ཀྱི་རྗེས་ཁྱབ་རྣལ་མར་ངེས་པས་ཁྱབ་ཟེར་ན། ཡོད་པར་ཐལ། ཀ་བ་ཡོད་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། ཀ་བ་ཡོད་ན་ཀ་བ་ཡོད་པས་
ཁྱབ་པའི་ཕྱིར། རྩ་བར་འདོད་མི་ནུས་ཏེ། ཀ་བ་ཡོད་ན་བུམ་པ་ཡོད་པས་མ་ཁྱབ་པའི་ཕྱིར་རོ། །ཐལ་འགྱུར་ཁྱོད་ཀྱི་ལྡོག་ཁྱབ་རྣལ་མར་ངེས་ན། ཐལ་འགྱུར་ཁྱོད་ཀྱི་ཐུར་ཁྱབ་རྣལ་མར་ངེས་པས་ཁྱབ་ཟེར་ན། དངོས་པོ་
ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར་ཏེ། ཐལ་འགྱུར་དངོས་པོ་མ་ཡིན་ན། དངོས་པོ་མ་ཡིན་པས་ཁྱབ་པའི་ཕྱིར། རྩ་བར་འདོད་མི་ནུས་ཏེ། ཐལ་འགྱུར་དངོས་

[030A]༄༅། །པོ་ཡིན་ན། དངོས་པོ་ཡིན་པས་མ་ཁྱབ་པའི་ཕྱིར། མ་གྲུབ་ན། ཤེས་བྱ་ཆོས་ཅན། དངོས་པོ་ཡིན་པར་ཐལ། ཐལ་འགྱུར་དངོས་པོ་ཡིན་པའི་ཕྱིར་ཏེ་བདག་མེད་ཡིན་པའི་ཕྱིར། འདོད་མི་ནུས་ཏེ། རྟག་པ་ཡིན་པའི་ཕྱིར་
ཏེ༑ ཁྱོད་དང་རྟག་པའི་གཞི་མཐུན་ཡོད་པའི་ཕྱིར་རོ། །འདིའི་ཞར་བྱུང་ལ་དགག་གཤགས་སྒྲུབ་གཤགས་ཡོད་མོད་བརྩི་བཞག་ཏུའང་གནང་སྲོལ་མེད་པས་རེ་ཞིག་བཞག་གོ་འཇིག་རྟེན་བྱ་བ་སྐོམ་པས་ཆུ་འཐུང་ལྟར། །ཇི་
ཙམ་སྤྱད་ཀྱང་ཚིམ་པའི་དུས་ཀྱིས་དབེན། །དེ་ལྟའི་ངང་ལས་འཆི་བ་གློ་བུར་སླེབས། །མི་བཟད་འཇིགས་ཀྱང་ཧ་ཅང་ཕྱིས་ཏེ་ཐལ། །སྙིགས་དུས་སྐྱེ་བོའི་སྤྱོད་པས་གཏིང་ནས་བསུན། །དོན་མེད་ཚེ་འདིའི་བྱ་བ་དུག་ལྟར་མཐོང།།
མང་པོའི་ངོ་བསྲུང་བླུན་པོའི་ཁོལ་པོ་ཤེས། །དེས་ན་ད་ནི་གཅིག་པོ་སྒྲུབ་ལ་སྨོན།།    ༈    །།གསུམ་པ་དབང་པོ་རབ་ལ་རིགས་ལམ་ཆེན་པོའི་རྣམ་བཞག་བཤད་པ་ལ། རྣམ་མཁྱེན་དྲུག་སྒྲ། ཞར་བྱུང་ཁས་བླངས་སོང་
ཚུལ། དགག་གཞི་དྲིས་འཕངས། ཐལ་འགྱུར། གཞན་སེལ། སེལ་འཇུག་སྒྲུབ་འཇུག་ཡུལ་ཡུལ་ཅན། མཚོན་སྦྱོར། རྟགས་སྦྱོར་དང་བཅས་པའི་རྣམ་བཞག་བཤད་པའོ། །དང་པོ་རྣམ་མཁྱེན་དྲུག་སྒྲ་བཤད་པ་ནི། འདི་ལ་
རྐྱང་རྩིས། གཞི་རྩིས། ཕྱེད་གཞི་རྩིས་གསུམ་ཡོད། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་ཡིན་པར་ཐལ། ཚད་མ་ཡིན་པའི་ཕྱིར་ལ། རྣམ་མཁྱེན་རྣམ་མཁྱེན་དངོས་པོར་རྟོགས་པའི་ཚད་མ་ཡིན་པར་འདོད་ཅེས་
རྩི་རིགས་ཏེ། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་ཡོད་པར་ཐལ་ལ། རྣམ་མཁྱེན་གཅིག་རྩི་རིགས་པ་གང་ཞིག་དེ་གཉིས་ཡིན་འགོད་དང། ཡོད་འགོད་ལ་རྩི་ཚུལ་མི་འདྲ་བའི་ཁྱད་པར་ཡོད་པའི་ཕྱིར་རོ་

[030B][,]རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་དང། དངོས་པོར་རྟོགས་པའི་ཚད་མ་གཉིས་ཀ་ཡིན་པར་ཐལ་ལ། རྣམ་མཁྱེན་དངོས་པོར་རྟོགས་པའི་ཚད་མ་དང། དངོས་པོར་རྟོགས་པའི་ཚད་མ་གཉིས་ཡིན་པར་
འདོད་ཟེར་ན། མི་འཐད་དེ། དེ་ལྟར་ཁས་བླང་བའི་རྣམ་མཁྱེན་དེ་དངོས་པོར་རྟོགས་པའི་ཚད་མ་དང། རྣམ་མཁྱེན་དངོས་པོར་རྟོགས་པའི་ཚད་མ་གཉིས་ཀ་ཡིན་པར་ཁས་བླང་སོང་བ་གང་ཞིག་རྣམ་མཁྱེན་དངོས་པོར་རྟོགས་
པའི་ཚད་མ་མ་ཡིན་པའི་ཕྱིར་ཏེ། ཚད་མ་མ་ཡིན་པའི་ཕྱིར་ཏེ། རྟག་པ་ཡིན་པའི་ཕྱིར་རོ། །ཁ་ཅིག་གཞི་རྩིས་བྱེད་ཟེར་བ་དང། དངོས་པོ་ཡིན་ན། དངོས་པོ་དང། དངོས་པོ་གཉིས་ཀ་ཡིན་པས་ཁྱབ་ཟེར་ན། ནང་འགལ་ཡིན་ཏེ། རྟག་
པར་རྟོགས་པའི་ཚད་མ་ཆོས་ཅན། དངོས་པོ་དང་དངོས་པོ་གཉིས་ཀ་ཡིན་པར་ཐལ། དངོས་པོ་ཡིན་པའི་ཕྱིར་ལ། གཞི་རྩིས་ཀྱི་རྟག་པར་རྟོགས་པའི་ཚད་མ་དངོས་པོ་དང། རྟག་པར་རྟོགས་པའི་ཚད་མ་དངོས་པོ་གཉིས་ཀ་ཡིན་པར་
འདོད་ཟེར་དགོས་ཀྱང་དེ་མ་ཡིན་པའི་ཕྱིར་ཏེ། རྟག་པར་རྟོགས་པའི་ཚད་མ་དངོས་པོ་དང་རྟག་པར་རྟོགས་པའི་ཚད་མ་མེད་པ་གཉིས་ཀ་ཡིན་པའི་ཕྱིར་རོ། །རང་ལུགས་ལ། ཕྱེད་གཞི་རྩིས་བྱེད་པ་ཡིན་ཏེ། རྣམ་མཁྱེན་ཆོས་ཅན། དངོས་
པོར་རྟོགས་པའི་ཚད་མ་དང། དངོས་པོར་རྟོགས་པའི་ཚད་མ་གཉིས་ཀ་ཡིན་པར་ཐལ། ཚད་མ་ཡིན་པའི་ཕྱིར་ལ། རྣམ་མཁྱེན་རྣམ་མཁྱེན་དངོས་པོར་རྟོགས་པའི་ཚད་མ་དང། རྣམ་མཁྱེན་དངོས་པོར་རྟོགས་པའི་ཚད་མ་གཉིས་ཀ་ཡིན་
པར་འདོད་ཅེས་རྩི་རིགས་པའི་ཕྱིར། འདིས་རྣམ་མཁྱེན་དང་པོ་གཅིག་ནི། སྔར་གྱི་རྩོད་གཞི་དང་རྗེས་ལ་འཕང་བ་དེ་དག་ནི། གསལ་བའི་ཁོངས་སུ་འཕང་བ་ཡིན་ནོ། །དངོས་པོ་ཡིན་ན། ཡོད་པར་རྟོགས་པའི་ཚད་མ་དང་ཐ་དད་

[031A]༄༅། །ཡིན་པས་ཁྱབ། དེ་དང་འབྲེལ་མེད་རྫས་གཞན་ཡིན་པས་ཁྱབ་བྱས་པ་ལ་ཁོ་ན་རེ། ཡོད་པར་རྟོགས་པའི་ཚད་མའི་འབྲས་བུ་ཆོས་ཅན། ཞེས་རིམ་བཞིན་སྒྲུབ་ཏེ། ཡོད་པར་རྟོགས་པའི་ཚད་མ་དང་དེ་བྱུང་འབྲེལ་ཡིན་
པར་ཐལ། དེའི་འབྲས་བུ་ཡིན་པའི་ཕྱིར་ཞེ་ན། ཡོད་པར་རྟོགས་པའི་ཚད་མའི་འབྲས་བུ་དེ། ཡོད་པར་རྟོགས་པའི་ཚད་མའི་འབྲས་བུ་ཡོད་པར་རྟོགས་པའི་ཚད་མའི་འབྲས་བུ་ཡིན་པར་རྟགས་མ་གྲུབ་བོ། །ཡང་ཡོད་པར་རྟོགས་པའི་
ཚད་མ་ཆོས་ཅན། ཁྱོད་ཀྱི་འབྲས་བུ་ཁྱོད་ཀྱི་འབྲས་བུ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར་ཟེར་ན། འདོད་བྱས་པ་དངོས་སུ་འགལ་ལོ་ཟེར་ན་མ་ཡིན་ཏེ། འདོད་ལན་བརྩི་བའི་ཚེ་ཡོད་པར་རྟོགས་པའི་ཚད་མའི་འབྲས་བུ་ཡོད་པར་རྟོགས་པའི་ཚད་མའི་འབྲས་བུ་ཡིན་པར་
འདོད་ཅེས་རྩི་བའི་ཕྱིར་རོ། །དེས་ན་ཡོད་པར་རྟོགས་པའི་ཚད་མའི་འབྲས་བུ་ཆོས་ཅན་དུ་བཀོད་ནས། ཡོད་པར་རྟོགས་པའི་ཚད་མའི་འབྲས་བུ་ཡིན་པར་ཐལ་ལ། དྲུག་སྒྲ་འཕང་ནས་ཅིའི་ཕྱིར་ཟེར་དགོས་ཏེ། དངོས་པོ་ཡིན་ན་
ཡོད་པར་རྟོགས་པའི་ཚད་མའི་རྒྱུ་ཡིན་པས་ཁྱབ་པའི་ཕྱིར་རོ། །དེ་བཞིན་དུ་བུམ་པ་ཆོས་ཅན། རྟག་པར་རྟོགས་པའི་ཚད་མ་དང་ཐ་དད་ཡིན་པར་ཐལ་ལ། བུམ་པ་བུམ་པ་རྟག་པར་རྟོགས་པའི་ཚད་མ་དང་ཐ་དད་ཡིན་པར་འདོད་
དང༑ ཡང་དངོས་པོ་ཡིན་ན་རྟག་པར་རྟོགས་པའི་ཚད་མའི་དགག་གཞི་ཡིན་པས་ཁྱབ་བྱས་པ་ལ། ཁོ་ན་རེ། རྟག་པར་རྟོགས་པའི་ཚད་མ་ཆོས་ཅན། དེར་ཐལ། དེའི་ཕྱིར་ཟེར་ན། རྟག་པར་རྟོགས་པའི་ཚད་མ་དེ། རྟག་པར་རྟོག་པའི་
ཚད་མ། རྟག་པར་རྟོགས་པའི་ཚད་མའི་དགག་གཞི་ཡིན་པར་འདོད་བྱས་པ་ལ། རྟག་པར་རྟོགས་པའི་ཚད་མ་ཆོས་ཅན། ཁྱོད་རྟག་པར་རྟོགས་པའི་ཚད་མའི་དགག་གཞི་མ་ཡིན་པར་ཐལ། རྟག་པར་རྟོགས་པའི་ཚད་མ་ཁྱོད་

[031B] རྟག་པར་རྟོགས་པའི་ཚད་མ། རྟག་པར་རྟོགས་པའི་ཚད་མ་དེ། རྟག་པར་རྟོགས་པའི་ཚད་མའི་དགག་གཞི་ཡིན་པར་རྟགས་མ་གྲུབ་ཅེས་ལན་གདབ་རིགས་པས་དངོས་འགལ་ལ་མི་འགྲོའོ། །རྟགས་
དེར་ཐལ། རྟག་པར་རྟོགས་པའི་ཚད་མ་རྟག་པར་རྟོགས་པའི་ཚད་མ་དེ་དགག་གཞི་མ་ཡིན་པའི་ཕྱིར་རོ། །ཁོ་ན་རེ། རྟག་པར་རྟོགས་པའི་ཚད་མ། རྟག་པར་རྟོགས་པའི་ཚད་མ་དེ་དགག་གཞི་ཡིན་པར་ཐལ། རྟག་པར་རྟོགས་པའི་
ཚད་མ་རྟག་པར་རྟོགས་པའི་ཚད་མའི་དགག་གཞི་ཡིན་པའི་ཕྱིར། དེར་ཐལ། ཁྱོད་རྟག་པར་རྟོགས་པའི་ཚད་མ། རྟག་པར་རྟོགས་པའི་ཚད་མའི་དགག་གཞི་ཡིན་པའི་ཕྱིར་ན་མ་ཁྱབ་བོ། །དོན་བྱེད་ནུས་པ་ཆོས་ཅན། རྟག་
པར་རྟོགས་པའི་ཚད་མ་ཁྱོད་དང་ཐ་དད་ཡིན་པར་ཐལ་ལ་དོན་བྱེད་ནུས་པ་རྟག་པར་རྟོགས་པའི་ཚད་མ་དེ། དོན་བྱེད་ནུས་པ་དང་ཐ་དད་ཡིན་པ་ཅིའི་ཕྱིར་ཟེར་རིགས་སོ། །ཡང་རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་ཡིན་པར་
རྟོགས་པའི་ཚད་མ་ཡིན་པར་ཐལ་ལ། རྣམ་མཁྱེན་རྣམ་མཁྱེན་རྣམ་མཁྱེན་དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་ཡིན་པར་འདོད་ཅེས་རྩི་རིགས་པའི་ཕྱིར་ཏེ། ཡང་རྣམ་མཁྱེན་ཆོས་ཅན། དངོས་པོར་རྟོགས་
པའི་ཚད་མ་ཡིན་པར་ཐལ་ལ། མགོར་རྣམ་མཁྱེན་གཉིས་བརྩི་དགོས་པའི་ཕྱིར། ཡང་རྣམ་མཁྱེན་ཆོས་ཅན་མ་ཡིན་པར་རྟོགས་པའི་ཚད་མ་དངོས་པོ་རྟོགས་པའི་ཚད་མ་ཡིན་པར་ཐལ་ལ། འདོད་ལན་བཏབ་པའི་མགོར་རྣམ་མཁྱེན་
གཉིས་བརྩི་དགོས་ཏེ། དེ་ཆོས་ཅན། དངོས་པོར་རྟོགས་པའི་ཚད་མ་དག་[*TSAD MA DANG,]དངོས་པོར་རྟོགས་པའི་ཚད་མ་དང་དངོས་པོར་ཡིན་པར་ཐལ་ལ། མགོར་རྣམ་མཁྱེན་གསུམ་བརྩི་རིགས་པའི་ཕྱིར་ཏེ། དེ་ཆོས་ཅན། དངོས་པོར་རྟོགས་པའི་ཚད་

[032A]༄༅། །མ་དང། དངོས་པོར་རྟོགས་པའི་ཚད་མ་ཡིན་པར་ཐལ་ལ་མགོར་རྣམ་མཁྱེན་གསུམ་བརྩི་རིགས་པ་སོགས་ཡིན་པའི་ཕྱིར། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་དང། དངོས་པོར་རྟོགས་པའི་ཚད་
མ་དང། དངོས་པོར་རྟོགས་པ་ཚད་མ་གཉིས་ཀ་ཡིན་པར་ཐལ་ལ། འདོད་ལན་བཏབ་པས་རྣམ་མཁྱེན་རྣམ་མཁྱེན་རྣམ་མཁྱེན་དངོས་པོར་རྟོགས་པའི་ཚད་མ་དང། དངོས་པོར་རྟོགས་པའི་ཚད་མ་དང། རྣམ་མཁྱེན་དངོས་པོར་རྟོགས་པའི་ཚད་མ་
གཉིས་ཀ་ཡིན་པར་འདོད་ཅེས་རྩི་རིགས་ཏེ། དེ་ཆོས་ཅན། དངོས་པོར་རྟོགས་པའི་ཚད་མ་དང། དངོས་པོར་དང་དངོས་པོར་རྟོགས་པའི་ཚད་མ་གཉིས་ཀ་ཡིན་པར་ཐལ་ལ། འདོད་ལན་བཏབ་པས། རྣམ་མཁྱེན་རྣམ་མཁྱེན་དངོས་པོར་
རྟོགས་པའི་ཚད་མ་དང། དངོས་པོ་དང། རྣམ་མཁྱེན་དངོས་པོར་རྟོགས་པའི་ཚད་མ་གཉིས་ཀ་ཡིན་པར་འདོད་ཅེས་རྩི་རིགས་པའི་ཕྱིར་ཏེ། དེར་ཐལ། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་དང་གཅིག་དང། དངོས་
པོར་རྟོགས་པའི་ཚད་མ་གཉིས་ཀ་ཡིན་པར་ཐལ་ལ། འདོད་ལན་བཏབ་པས་ཀྱང་དེ་ལྟར་བརྩི་རིགས་པའི་ཕྱིར་ཏེ། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་དང། དངོས་པོར་རྟོགས་པའི་ཚད་མ་གཉིས་ཀ་ཡིན་
པར་ཐལ་ལ། རྣམ་མཁྱེན་རྣམ་མཁྱེན་དངོས་པོར་རྟོགས་པའི་ཚད་མ་དང། རྣམ་མཁྱེན་དངོས་པོར་རྟོགས་པའི་ཚད་མ་གཉིས་ཀ་ཡིན་པར་འདོད་ཅེས་རྩི་རིགས་པའི་ཕྱིར། ཡང་རྣམ་མཁྱེན་ཆོས་ཅན། དངོས་པོར་རྟོགས་པའི་
ཚད་མ་དང། དངོས་པོར་རྟོགས་པའི་ཚད་མ་དང། དངོས་པོར་རྟོགས་པའི་ཚད་མ་གསུམ་ཀ་ཡིན་པར་ཐལ་ལ་རྣམ་མཁྱེན་རྣམ་མཁྱེན་དངོས་པོར་རྟོགས་པའི་ཚད་མ་དང། རྣམ་མཁྱེན་དངོས་པོར་རྟོགས་པའི་ཚད་མ་དང་

[032B] རྣམ་མཁྱེན་དངོས་པོར་རྟོགས་པའི་ཚད་མ་གསུམ་ཀ་ཡིན་པར་འདོད་ཅེས་བརྩི་རིགས། ཡང་རྣམ་མཁྱེན་ཆོས་ཅན། ཡོད་པར་རྟོགས་པའི་ཚད་མ་དང། ཡོད་པར་རྟོགས་པའི་ཚད་མ་དང། ཐ་དད་དུ་
རྟོགས་པའི་ཚད་མ་གཉིས་ཀ་ཡིན་པར་ཐལ་ལ་རྣམ་མཁྱེན་རྣམ་མཁྱེན་ཡོད་པར་རྟོགས་པའི་ཚད་མ་དང། རྣམ་མཁྱེན་རྣམ་མཁྱེན་ཡོད་པར་རྟོགས་པའི་ཚད་མ་དང་ཐ་དད་དུ་རྟོགས་པའི་ཚད་མ་གཉིས་ཀ་ཡིན་པ་འདོད་ཅེས་རྩི་རིགས་པའི་ཕྱིར་[*,]
ཡང་རྣམ་མཁྱེན་ཆོས་ཅན། ཡོད་པར་རྟོགས་པའི་ཚད་མ་དང། ཐ་དད་དུ་རྟོགས་པའི་ཚད་མ་དང། ཡོད་པར་རྟོགས་པའི་ཚད་མ་གཉིས་ཀ་ཡིན་པར་ཐལ་ལ། རྣམ་མཁྱེན་རྣམ་མཁྱེན་རྣམ་མཁྱེན་ཡོད་པར་རྟོགས་པའི་ཚད་མ་དང། ཐ་
དད་དུ་རྟོགས་པའི་ཚད་མ་དང། རྣམ་མཁྱེན་ཡོད་པར་རྟོགས་པའི་ཚད་མ་གཉིས་ཀ་ཡིན་པར་འདོད་ཅེས་རྩི་རིགས། ཡང་དེ་བཞིན་དུ་རིགས་འགྲེས་པས། རྣམ་མཁྱེན་ཆོས་ཅན། ཡོད་པར་རྟོགས་པའི་ཚད་མ་དང། གཅིག་ཏུ་རྟོགས་
པའི་ཚད་མ་དང། དངོས་པོར་རྟོགས་པའི་ཚད་མ་གང་རུང་ཡིན་པར་ཐལ་ལ། ཡང་རྣམ་མཁྱེན། རྣམ་མཁྱེན། རྣམ་མཁྱེན་ཡོད་པར་རྟོགས་པའི་ཚད་མ་དང། གཅིག་ཏུ་རྟོགས་པའི་ཚད་མ་དང། རྣམ་མཁྱེན་དངོས་པོར་རྟོགས་པའི་ཚད་
མ་གང་རུང་ཡིན་པར་འདོད་ཅེས་རྩི་རིགས། ཡང་རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་ཡིན་པར་གྱུར་པའི་དངོས་པོར་རྟོགས་པའི་ཚད་མ་ཡིན་པར་ཐལ་ལ། རྣམ་མཁྱེན་རྣམ་མཁྱེན་རྣམ་མཁྱེན་དངོས་པོར་རྟོགས་པའི་
ཚད་མ་ཡིན་པར་གྱུར་པའི་དངོས་པོར་རྟོགས་པའི་ཚད་མ་ཡིན་པར་འདོད་ཅེས་རྩི་རིགས། ཡང་རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་ཆོས་ཅན་གྱི་སྟེང་དུ་དངོས་པོར་རྟོགས་པའི་ཚད་མ་ཡིན་པར་ཐལ་ལ། ཡང་མགོར་རྣམ་

[033A]༄༅། །མཁྱེན་གསུམ་རྩི་རིགས། ཡང་རྣམ་མཁྱེན་ཆོས་ཅན། ཡིན་པར་རྟོགས་པའི་དངོས་པོར་རྟོགས་པའི་ཚད་མ་ཡོད་པར་ཐལ་ལའང་མགོར་རྣམ་མཁྱེན་གཉིས་རྩི་རིགས། ཡང་རྣམ་མཁྱེན་ཆོས་ཅན། མ་ཡིན་པར་གྱུར་པའི་རྟག་པར་རྟོགས་
པའི་ཚད་མ་ཡིན་པར་ཐལ་ལ་འང། མགོར་རྣམ་མཁྱེན་གཉིས་རྩི་རིགས། ཡང་རྣམ་མཁྱེན་ཆོས་ཅན། དོན་བྱེད་ནུས་པར་གྱུར་པའི་དངོས་པོར་རྟོགས་པའི་ཚད་མ་ཡིན་པར་ཐལ་ལའང་རྣམ་མཁྱེན་གཉིས་རྩི་རིགས། ཡང་རྣམ་
མཁྱེན་ཆོས་ཅན། ཤེས་བྱ་རྟག་པར་རྟོགས་པའི་ཚད་མ་ཡིན་པར་ཐལ་ལ། རྣམ་མཁྱེན་གཅིག་རྩི་རིགས་སོ། །ཁ་ཅིག་གིས། རྣམ་མཁྱེན་ཆོས་ཅན། ཡིན་པར་རྟོགས་པའི་ཚད་མ་དང། དངོས་པོར་རྟོགས་པའི་ཚད་མ་གང་རུང་ཡིན་པར་ཐལ་
དངོས་པོར་རྟོགས་པའི་ཚད་མ་ཡིན་པའི་ཕྱིར་ཟེར་ན་མ་ཁྱབ། འདོད་ན། རྩིས་དང་བྱས་པས་རྣམ་མཁྱེན་རྣམ་མཁྱེན་ཡིན་པའི་[*PAR]རྟོགས་པའི་ཚད་མ་དང། རྣམ་མཁྱེན་དངོས་པོར་རྟོགས་པའི་ཚད་མ་གང་རུང་ཡིན་པར་འདོད་ཟེར་ན། རྩི་ལུགས་
དེ་ལྟར་ཡིན་ཀྱང་ཕུགས་མི་འཐད་དེ། རྣམ་མཁྱེན་དངོས་པོ་ཡིན་པར་རྟོགས་པའི་ཚད་མ་དང། རྣམ་མཁྱེན་དངོས་པོར་རྟོགས་པའི་ཚད་མ་གང་རུང་མ་ཡིན་པའི་ཕྱིར། མ་གྲུབ་ན། དེར་ཐལ། རྣམ་མཁྱེན་དངོས་པོར་རྟོགས་པའི་ཚད་
མ་དང། རྣམ་མཁྱེན་དངོས་པོར་རྟོགས་པའི་ཚད་མ་གང་རུང་མ་ཡིན་པའི་ཕྱིར་ཏེ། རྣམ་མཁྱེན་དངོས་པོར་རྟོགས་པའི་ཚད་མ་མ་ཡིན་པའི་ཕྱིར་རོ། །ཁ་ཅིག་རྣམ་མཁྱེན་ཆོས་ཅན། མ་ཡིན་པར་རྟོགས་པའི་ཚད་མ་ཡིན་པར་ཐལ། ཚད་
མ་ཡིན་པ་གང་ཞིག་མ་ཡིན་པ་ཁྱོད་ཀྱི་གཞལ་བྱ་ཡིན་པའི་ཕྱིར་ཟེར་ན་མ་ཁྱབ། དང་པོ་སླ། གཉིས་པ་མ་གྲུབ་སྟེ། རྣམ་མཁྱེན་མ་ཡིན་པ་ཡོད་པའི་ཕྱིར། འདོད་མི་ནུས་ཏེ། རྣམ་མཁྱེན། རྣམ་མཁྱེན་མ་ཡིན་པར་རྟོགས་པའི་ཚད་མ་མ་

[033B] རིམ་བཞིན་བསྒྲུབ་ནས་རྣམ་མཁྱེན་དངོས་མེད་དུ་རྟོགས་པའི་ཚད་མ་མ་ཡིན་པའི་ཕྱིར་ཏེ། བདག་མེད་ཡིན་པའི་ཕྱིར། ཁ་ཅིག་རྣམ་མཁྱེན་ཆོས་ཅན། ཡིན་པར་རྟོགས་པའི་ཚད་མ་ཡོད་པར་ཐལ། ཡིན་པར་རྟོགས་པའི་
ཚད་མས་[*MA'I]གཞལ་བྱ་ཡིན་པའི་ཕྱིར་ན་མ་ཁྱབ། རྟགས་དེར་ཐལ། རྣམ་མཁྱེན་རྣམ་མཁྱེན་ཡིན་པར་རྟོགས་པའི་རྣམ་མཁྱེན་ཡོད་པའི་ཕྱིར་སོགས་བསྒྲུབ་སླ། ཁ་ཅིག་ཚད་མ་ཆོས་ཅན། དངོས་པོར་རྟོགས་པའི་དངོས་པོར་རྟོགས་པའི་ཚད་
མ་ཡིན་པར་ཐལ། དངོས་པོར་རྟོགས་པའི་དངོས་པོ་ཁྱོད་ཀྱི་གཞལ་བྱ་ཡིན་པའི་ཕྱིར། རྟགས་དང་པོ་སླ། གཉིས་པ་རིམ་བཞིན་བསྒྲུབ་ནས། དེ་ཆོས་ཅན། དེར་ཐལ། དངོས་པོར་རྟོགས་པའི་དངོས་པོ་ཡིན་པའི་ཕྱིར་ཏེ། ཚད་མ་ཡིན་པའི་
ཕྱིར་རོ། །རྩ་བར་འདོད་ན། རྩིས་དང་བྱས་པའི་མགོར་ཚད་མ་གཉིས་བརྩི་ན་མི་འཐད་དེ། མགོར་ཚད་མ་གསུམ་བརྩི་རིགས་པའི་ཕྱིར་ཏེ། དེ་ཆོས་ཅན། དངོས་པོར་རྟོགས་པའི་དངོས་པོར་རྟོགས་པའི་ཚད་མ་ཡོད་པར་ཐལ་ལ། གཉིས་
རྩི་དགོས་པའི་ཕྱིར་ཏེ། དེ་ཆོས་ཅན། དངོས་པོར་རྟོགས་པའི་དངོས་པོ་ཡིན་པར་ཐལ་ལ་གཉིས་བརྩི་དགོས་པ་སོགས་ཀྱིས་ཤེས་པའི་ཕྱིར་རོ། །ཁ་ཅིག་རྣམ་མཁྱེན་ཆོས་ཅན། མ་ཡིན་པར་གྱུར་པའི་རྟག་པར་རྟོགས་པའི་ཚད་མ་ཡིན་
པར་ཐལ། དེ་དང་མ་ཡིན་པར་གྱུར་པའི་དངོས་པོར་རྟོགས་པའི་ཚད་མ་གང་རུང་ཡིན་པ་གང་ཞིག་ཕྱི་མ་མ་ཡིན་པའི་ཕྱིར་ཟེར་ན། རང་ལུགས་ལ་དང་པོ་མ་གྲུབ་སྟེ། བརྩི་ལུགས་ནི། རྣམ་མཁྱེན་རྣམ་མཁྱེན་མ་ཡིན་པར་གྱུར་པའི་རྟག་པར་རྟོགས་
པའི་ཚད་མ་དང། རྣམ་མཁྱེན་མ་ཡིན་པར་གྱུར་པའི་དངོས་པོར་རྟོགས་པའི་ཚད་མ་གང་རུང་ཡིན་པ་རྟགས་མ་གྲུབ་ཅེས་རྩི་རིགས་པའི་ཕྱིར། རྟགས་གཉིས་པ་མ་གྲུབ་ན། རྣམ་མཁྱེན་ཆོས་ཅན། མ་ཡིན་པར་གྱུར་པའི་དངོས་པོར་རྟོགས་

[034A]༄༅། །པའི་ཚད་མ་མ་ཡིན་པར་ཐལ། མ་ཡིན་པར་གྱུར་པའི་ཚད་མ་མ་ཡིན་པའི་ཕྱིར། ཞེས་སོགས་ནས་རྟག་པ་ཡིན་པའི་ཕྱིར་གྱི་བར་དུ་བསྒྲུབས་འདུག་པས་འདི་བརྟག་གོ་རྩ་བར་འདོད་མི་ནུས་ཏེ། རྣམ་མཁྱེན་རྣམ་མཁྱེན་མ་
ཡིན་པ་དང། རྟག་པར་རྟོགས་པའི་ཚད་མ་གཉིས་ཀ་མ་ཡིན་པའི་ཕྱིར་ཏེ། རྣམ་མཁྱེན་དངོས་པོ་མ་ཡིན་པ་དང། རྟག་པར་རྟོགས་པའི་ཚད་མ་གཉིས་ཀ་མ་ཡིན་པའི་ཕྱིར་ཞེས་སོགས་ཀྱིས་བསྒྲུབ། ཁ་ཅིག་རྣམ་མཁྱེན་ཆོས་ཅན། དངོས་པོར་
རྟོགས་པའི་ཚད་མ་ཡིན་པར་རྟོགས་པའི་ཚད་མ་ཆོས་ཅན་གྱི་སྟེང་དུ། རྟག་པར་རྟོགས་པའི་ཚད་མ་མ་ཡིན་པར་རྟོགས་པའི་ཚད་མ་ཡིན་པར་ཐལ། ཚད་མ་ཡིན་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པའི་མགོར་རྣམ་མཁྱེན་གསུམ་
བརྩིས་ནས། འདོད་ལན་བཏབ་རིགས་པར་ཐལ། རྣམ་མཁྱེན་ཆོས་ཅན། ཡིན་པར་རྟོགས་པའི་ཚད་མ། དངོས་པོར་རྟོགས་པའི་ཚད་མ་ཆོས་ཅན་གྱི་སྟེང་དུ་མ་ཡིན་པར་རྟོགས་པའི་ཚད་མ། དངོས་པོར་རྟོགས་པའི་ཚད་མ་ཡིན་པར་ཐལ་
ཚད་མ་ཡིན་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པའི་མགོར་རྣམ་མཁྱེན་གསུམ་རྩི་རིགས་པའི་ཕྱིར་ཟེར་ན་མ་ཁྱབ། འདོད་ན་མི་འཐད་དེ། དེ་ལ་མགོར་རྣམ་མཁྱེན་ལྔ་རྩི་རིགས་པའི་ཕྱིར། དེར་ཐལ། དེ་ཆོས་ཅན། དངོས་
པོར་རྟོགས་པའི་ཚད་མ་ཡིན་པར་གྱུར་པའི་ཚད་མ་ཆོས་ཅན་གྱི་སྟེང་དུ་རྟག་པར་རྟོགས་པའི་ཚད་མ་མ་ཡིན་པར་ཐལ་ལ་བཞི་དང། དེ་ཆོས་ཅན། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་ཆོས་ཅན་གྱི་སྟེང་དུ་རྟག་པར་རྟོགས་
པའི་ཚད་མ་མེད་པར་ཐལ་ལ་གསུམ་དང། དེ་ཆོས་ཅན། དངོས་པོར་རྟོགས་པའི་ཚད་མ། ཡིན་པར་རྟོགས་པའི་ཚད་མ་ཆོས་ཅན་ཡིན་པར་ཐལ་ལ་གསུམ་དང། དེ་ཆོས་ཅན། དངོས་པོར་རྟོགས་པའི་ཚད་མ་ཡིན་པར་ཐལ་ལ་གཉིས་རྩི་རིགས་

[034B] གོང་གི་རྩ་བའི་རྟགས་དེར་ཐལ། དེ་ཆོས་ཅན། ཡིན་པར་རྟོགས་པའི་ཚད་མ་དངོས་པོར་རྟོགས་པའི་ཚད་མ་ཆོས་ཅན་ལ་གཉིས་རྩི་རིགས་པས། དེའི་སྟེང་དུ་མ་ཡིན་པ་རྟོགས་པའི་ཚད་མ། དངོས་པོར་རྟོགས་པའི་ཚད་མ་ཡིན་པར་
ཐལ་ལ། གཅིག་ལས་འཕར་མི་དགོས་པའི་ཕྱིར། དེ་ལ་གཉིས་རྩི་རིགས་ཏེ། རྩོད་གཞི་གཅིག་དང། དེ་རྗེས་གཅིག་ལས་འཕར་མི་དགོས་པའི་ཕྱིར་རོ། །མདོར་ན་རྩོད་གཞི་གཅིག་དང། དེའི་རྗེས་སུ་དུ་འཕར་རྣམས་གསལ་བའམ་
རྟགས་ཀྱི་ཁོང་ཡིན་པས་དེ་ལུགས་ཀྱི་བརྩི་ཚུལ་མང་ཞིང། ཞིབ་ཆ་ངག་ལས་ཤེས་པར་བྱ་དགོས་ཀྱི། འདི་ནི་བརྩི་གཞག་རྙིང་པ་ལྟར་བསྡུས་ནས་བཀོད་པ་ཡིན་ནོ། །སྨྲས་པ། རིགས་གཞུང་ནམ་མཁའི་ནོར་བུ་འདི་འཆར་ཚེ། །
ཕྱོགས་ལྷུང་མུན་པར་བརྟེན་པའི་སྐལ་ངན་བྱ། །མགོ་བོ་རྨོངས་ཡང་ལེགས་བཤད་ཉི་འོད་ལ། །བརྟེན་པའི་གཟུར་གནས་པད་ཚལ་བཞད་པར་འགྱུར།།    ༈    །།ཁས་ལེན་སོང་ཚུལ་བཤད་པ་ནི། ཁྱོད་ཀྱི་རྒྱུ་ཡོད་ན། གང་དྲན་དྲན་
ཡིན་དགོས་པར་ཐལ། ཁྱོད་རྟག་པ་ཡིན་པའི་ཕྱིར་ཟེར་ན། མ་ཁྱབ་སྟེ། ཁྱོད་སྐྱོན་དུ་བཞག་ཆོག་ཅེས་ཆོས་དེ་ཡང་བཞག་ཆོག་གོ་འདོད་ན། བུམ་པ་ཆོས་ཅན། དེར་ཐལ། དེའི་ཕྱིར་སོགས་བསྒྲུབ་སླ། ཁྱོད་ཀྱི་རྒྱུ་ཆོས་ཅན། ཁྱོད་ཡོད་ན། གང་
དྲན་དྲན་ཡིན་དགོས་པར་ཐལ། ཁྱོད་མེད་པའི་ཕྱིར་ཟེར་ན་མ་ཁྱབ་སྟེ། སྐྱོན་དུ་དངོས་པོར་རྟོགས་པའི་ཚད་མ་བཞག་ཆོག་པའི་ཕྱིར་རོ། །འདི་ལ་ཁས་བླངས་མེད་ངེས་སུ་འཛིན་པ་དང། དངོས་པོར་འཛིན་པའི་ལུགས་ཅི་རིགས་ཡོད་
ཀྱང༑ འདི་ནི་རྟག་པར་འཛིན་པའི་ལུགས་ཡིན་ནོ། །ཁ་ཅིག་གིས། དངོས་པོར་རྟོགས་པའི་ཚད་མ་ཡོད་པར་ཐལ། བུམ་པ་དང། དངོས་པོར་རྟོགས་པའི་ཚད་མ་གཉིས་ཀ་ཡོད་པའི་ཕྱིར་ཏེ། བུམ་པ་ཆོས་ཅན། ཁྱོད་དང་དངོས་པོར་རྟོགས་

[035A]༄༅། །པའི་ཚད་མ་གཉིས་ཀ་ཡོད་པར་ཐལ། ཁྱོད་ཡོད་པ་གང་ཞིག་དངོས་པོར་རྟོགས་པའི་ཚད་མ་ཡོད་པའི་ཕྱིར་ན་མ་ཁྱབ་སྟེ། གཞན་ཡང་རྟགས་དང་པོ་དང། གཉིས་པ་དང། སྡོམ་རྟགས་སོགས་མ་གྲུབ་པའི་
ལན་གང་ཡང་མི་ཐེབ་བོ། །བུམ་པ་ཆོས་ཅན། ཁྱོད་དང་རྫས་སུ་གཉིས་ཀ་རྫས་སུ་གྲུབ་པར་ཐལ། ཁྱོད་རྫས་སུ་གྲུབ་པ་གང་ཞིག་རྫས་སུ་རྫས་སུ་གྲུབ་པའི་ཕྱིར་ན་མ་ཁྱབ། རྟགས་ཕྱི་མ་མ་གྲུབ་ན། རྫས་སུ་རྫས་སུ་གྲུབ་པར་
ཐལ༑ རྫས་དངོས་པོ་ཡིན་པའི་ཕྱིར། ཡང་བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན། མ་ཡིན་པར་ཐལ། བུམ་པ་ཚད་མས་མ་དམིགས་པའི་ས་ཕྱོགས་དང་གཅིག་ཡིན་པའི་ཕྱིར་ཟེར་ན་མ་ཁྱབ། འདོད་མི་ནུས་
ཏེ༑ བརྩི་བའི་ཚེ་བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ་བུམ་པ་ཚད་མས་མ་དམིགས་པའི་ས་ཕྱོགས་བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ་མ་ཡིན་པ་འདོད་ཟེར་དགོས་པས་མིན་འཐད་དེ་བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ་བུམ་པ་ཚད་
མས་མ་དམིགས་པའི་ས་ཕྱོགས་ཡིན་པའི་ཕྱིར། དེ་ཆོས་ཅན། ཁྱོད་ཆོས་ཅན་གྱི་སྟེང་དུ་བུམ་པ་ཚད་མས་མ་དམིགས་པའི་ས་ཕྱོགས་ཡིན་པར་ཐལ། ཁྱོད་བུམ་པ་ཚད་མས་མ་དམིགས་པའི་ས་ཕྱོགས་ཡིན་པའི་ཕྱིར། གཞན་ཡང་བུམ་པ་ཚད་མས་མ་
དམིགས་པའི་ས་ཕྱོགས་ཆོས་ཅན་གྱི་སྟེང་དུ། བུམ་པ་ཚད་མས་མ་དམིགས་པའི་ས་ཕྱོགས་ཡིན་པར་གྱུར་པའི་དངོས་པོ་བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ་ཡིན་ནོ། །རྟག་པ་ཡིན་པར་ཐལ། རྟག་པ་ཡིན་པའི་ཕྱིར་
ཞེས་པའི་ཐལ་འགྱུར་གྱི་རྟགས་གྲུབ་པ་དང། རྟག་པ་གཉིས་ཀ་ཡིན་ལ། དེ་བཞིན་དུ་དེ་འདྲའི་ཐལ་འགྱུར་གྱི་རྟགས་ཡིན་པ་དང། རྟག་པ་གཉིས་ཀ་ཡིན་ཞིང། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་གྱི་

[035B] དངོས་པོ་གཉིས་ཀ་ཡིན། དེ་འདྲའི་ཐལ་འགྱུར་གྱི་རྟགས་མ་གྲུབ་པ་དང། མེད་པ་གཉིས་ཀ་ཡིན། དེ་ཡང་དེ་འདྲའི་ཐལ་འགྱུར་གྱི་རྟགས་ཡིན་པ་དང། དངོས་པོ་གཉིས་ཀར་ཁས་བླངས་པས་དངོས་པོ་དེ་ཡིན་པར་ཐལ། དངོས་
པོ་ཡིན་པའི་ཕྱིར་ཞེས་པའི་ཐལ་འགྱུར་གྱི་རྟགས་ཡིན་པ་དང། དངོས་པོ་དངོས་པོ་གཉིས་ཀ་ཡིན་པར་ཁས་བླངས་སོང་ངོ། །དངོས་པོ་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་གྱི་རྟགས་ཡིན་པར་ཐལ། ཁྱོད་བདག་མེད་
ཡིན་པའི་ཕྱིར་བྱས་པ་ལ། ཁོ་ན་རེ། བུམ་པ་ཆོས་ཅན། ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་གྱི་རྟགས་ཡིན་པར་ཐལ། བདག་མེད་ཡིན་པའི་ཕྱིར་ཟེར་ན་སྐྱོན་ཅན་ནོ། །འདོད་མི་ནུས་ཏེ། འདོད་ལན་བཏབ་པས་བུམ་པ་དེ། ཆོས་
ཅན་ཡིན་པར་ཐལ། བུམ་པ་ཆོས་ཅན་ཡིན་པའི་ཕྱིར་ཞེས་པའི་ཐལ་འགྱུར་གྱི་རྟགས་ཡིན་པར་ཁས་བླངས་སོང་ཀྱང་དེ་མ་ཡིན་པའི་ཕྱིར་རོ། །དེས་རིགས་འགྲེ་ཞིང། ཀ་བ་ལའང་མཚུངས། འདི་ལ་རིགས་པ་འགྲོ་བ་ཅུང་ཟད་མང་ངོ། །དངོས་པོ་རྟགས་དང་
དངོས་པོ་གཉིས་ཀ་ཡིན་པར་ཁས་བླངས་པ་དང། དངོས་པོ་ཡོད་པ་དང་དངོས་པོ་གཉིས་ཀ་ཡིན་པ་དང། དངོས་པོ་ཡོད་པ་དང། །དངོས་པོ་དང་གཅིག་གཉིས་ཀ་ཡིན་པ་དང། དངོས་པོ་དངོས་པོ་དང། དངོས་པོ་དང་གཅིག་གཉིས་
ཀ་ཡིན་པ་དང། དངོས་པོ་དངོས་པོ་དང་གཅིག་དང། དངོས་པོ་དང་གཅིག་གཉིས་ཀ་ཡིན་པ་དང། དངོས་པོ་དངོས་པོ་དང་གཅིག་གཉིས་ཀ་ཡིན་པ་དང། དངོས་པོ་དངོས་པོ་དང་གཅིག་དང། དངོས་པོ་དངོས་པོ་དང་ཐ་དད་གཉིས་ཀ་ཡིན་པ་རྣམས་
ཀྱི་ཁས་བླངས་སོང་ཚུལ་ནི། དངོས་པོ་དེ་རྟགས་དང་དངོས་པོ་དངོས་པོ་གཉིས་ཀ་ཡིན་པར་ཁས་བླངས་སོང་བ་ནས། དངོས་པོ་དེ་དངོས་པོ་དང་གཅིག་དང། དངོས་པོ་དངོས་པོ་དངོས་པོ་དང་ཐ་དད་གཉིས་ཀ་ཡིན་པར་ཁས་བླངས་སོང་བའི་བར་

[036A]༄༅། །ཡིན་ནོ། །ཡང་དངོས་པོ་ཆོས་ཅན། ཁྱོད་ཁྱོད་དང་གཅིག་དང། ཁྱོད་ཁྱོད་དང་ཐ་དད་གཉིས་ཀ་ཡིན་པར་ཐལ། ཁྱོད་གཞི་གྲུབ་པའི་ཕྱིར་རོ། །ཁོ་ན་རེ། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་
གྱི་རྟགས་ཡིན་པར་ཁས་བླངས་པས་དངོས་པོ་དེ། དེ་ལྟར་ཡིན་པར་ཁས་བླངས་སོང་བར་ཐལ། དེ་ལྟར་ཁས་བླངས་པས་དེ་འདྲའི་ཐལ་འགྱུར་གྱི་རྟགས་དེ་ཡིན་པར་ཁས་བླངས་སོང་བའི་ཕྱིར་ཏེ། དེ་འདྲའི་ཐལ་འགྱུར་གྱི་རྟགས་ཡིན་པ་དང་
ཡིན་པ་གཉིས་ཀ་ཡིན་པར་ཁས་བླངས་པས་དེ་འདྲའི་ཐལ་འགྱུར་གྱི་རྟགས་དེ་ཡིན་པ་དང། དེ་འདྲའི་ཐལ་འགྱུར་རྟགས་ཡིན་པ་གཉིས་ཀར་ཁས་བླངས་སོང་བའི་ཕྱིར་ན་མ་ཁྱབ་བོ། །དེ་ལྟར་ཤེས་བྱ་ཡིན་པ་དང་ཡིན་པ་གཉིས་ཀར་ཁས་བླང་བས་ཤེས་བྱ་དེ་ཡིན་པ་དང། ཤེས་བྱ་ཡིན་པ་གཉིས་ཀར་
སོང་ངོ། །དངོས་པོ་མ་ཡིན་པ་དང་མ་ཡིན་པ་གཉིས་ཀར་ཁས་བླངས་པས་དངོས་པོ་དེ་མ་ཡིན་པ་དང་དངོས་པོ་མ་ཡིན་པ་གཉིས་ཀར་ཁས་ལེན་སོང་བའི་ཕྱིར་ཏེ། ཕྱི་མ་དེར་ཐལ། དེ་ལྟར་ཁས་བླངས་པས་དངོས་པོ་དེ་མ་ཡིན་པ་དང། སྤྱིར་
མ་ཡིན་པ་གཉིས་ཀ་ཡིན་པར་མ་སོང་བའི་ཕྱིར་ཏེ། སྤྱིར་ཡིན་པའི་ཕྱིར་རོ། །དེས་ན་ཤེས་བྱ་ཡིན་པར་ཁས་བླངས་པས་སྤྱིར་ཤེས་བྱ་ཡིན་པར་ཁས་བླངས་སོང་ཞིང། ཤེས་བྱ་མ་ཡིན་པར་ཁས་བླངས་པས་ཀྱང་སྤྱིར་ཤེས་བྱ་མ་ཡིན་པར་སོང་
ཤེས་བྱ་ཡིན་པ་དང་ཡིན་པ་གཉིས་ཀར་ཁས་བླངས་པས། ཤེས་བྱ་དེ་ཡིན་པ་དང། ཤེས་བྱ་ཡིན་པར་སོང། ཤེས་བྱ་མ་ཡིན་པ་དང་མ་ཡིན་པ་གཉིས་ཀ་ཡིན་པར་ཁས་བླངས་པས། ཤེས་བྱ་དེ་མ་ཡིན་པ་དང་ཤེས་བྱ་མ་ཡིན་པ་གཉིས་
ཀར་སོང། དེ་བཞིན་དུ་རྟག་པ་ཡིན་པ་དང་ཡིན་པ་གཉིས་ཀ་དང། རྟག་པ་ཡོད་པ་དང། ཡོད་པ་གཉིས་ཀ་དང། རྟག་པ་རྟག་པ་དང། རྟག་པ་གཉིས་ཀ་དང། རྟག་པ་མ་ཡིན་པ་དང་མ་ཡིན་པ་གཉིས་ཀ་དང། རྟག་པ་མེད་པ་དང་མེད་པ་

[036B][*RNAMS]སོང་ཚུལ་ནི། རིམ་པ་བཞིན་དུ་རྟག་པ་དེ་ཡིན་པ་དང། རྟག་པ་ཡིན་པ་གཉིས་ཀ་དང། རྟག་པ་དེ་ཡོད་པ་དང་རྟག་པ་ཡོད་པ་གཉིས་ཀ་དང། རྟག་པ་དེ་རྟག་པ་དང་རྟག་པ་རྟག་པ་གཉིས་ཀ་དང་
རྟག་པ་དེ་མ་ཡིན་པ་དང། རྟག་པ་མ་ཡིན་པ་གཉིས་ཀ་དང། རྟག་པ་དེ་མེད་པ་དང། རྟག་པ་མེད་པ་གཉིས་ཀ་ཡིན་པར་ཁས་བླངས་སོང་བའི་བར་ཡིན་ནོ། །དངོས་པོ་མ་ཡིན་པ་དང་རྟག་པ་གཉིས་ཀ་ཡིན་པར་ཁས་བླངས་པས་
དངོས་པོ་མ་ཡིན་པ་དང་སྤྱིར་རྟག་པ་གཉིས་ཀ་ཡིན་པར་ཁས་བླངས་སོང། ཤེས་བྱ་ཡིན་པ་དང་རྟག་པ་གཉིས་ཀ་ཡིན་པ་ཁས་བླངས་པས། ཤེས་བྱ་ཡིན་པ་དང། སྤྱིར་རྟག་པ་གཉིས་ཀར་སོང། རྟག་པ་ཡིན་པ་དང་རྟག་པ་གཉིས་ཀ་
ཡིན་པ་ཁས་བླངས་པས། རྟག་པ་ཡིན་པ་དང་སྤྱིར་རྟག་པ་གཉིས་ཀ་ཡིན་པར་སོང། དངོས་པོ་མ་ཡིན་པ་དང། དངོས་པོ་མ་ཡིན་པ་གཉིས་ཀ་ཡིན་པར་ཁས་བླངས་པས། དངོས་པོ་མ་ཡིན་པ་དང་སྤྱིར་དངོས་པོ་མ་ཡིན་པ་གཉིས་ཀ་ཁས་
བླངས་སོང། ཡང་ཤེས་བྱ་ཡིན་པར་ཁས་བླངས་པས་སྤྱིར་ཤེས་བྱ་ཡིན་པ་དང། ཤེས་བྱ་ཡིན་པར་གྱུར་པ་ཡིན་པར་ཁས་བླངས་པས་སྤྱིར་ཤེས་བྱ་ཡིན་པར་གྱུར་པ་ཡིན་པར་དང། དེ་མ་ཡིན་པར་ཁས་བླངས་པས་སྤྱིར་དེ་མ་ཡིན་པ་དང། དེ་མ་ཡིན་
པར་གྱུར་པ་ཡིན་པར་ཁས་བླངས་པས། སྤྱིར་དེ་མ་ཡིན་པར་གྱུར་པ་ཡིན་པ་དང། དེ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཁས་བླངས་པས། སྤྱིར་དེ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པ་དང། དེ་མ་ཡིན་པར་གྱུར་པའི་ཆོས་
ཡིན་པ་ཁས་བླངས་པས། སྤྱིར་དེ་མ་ཡིན་པར་གྱུར་པའི་ཆོས་ཡིན་པ་དང། དེ་ཡིན་པར་གྱུར་པའི་ཆོས་ཡིན་པ་ཁས་བླངས་པས། སྤྱིར་དེ་ཡིན་པར་གྱུར་པའི་ཆོས་ཡིན་པར་ཁས་བླངས་སོང། ཚུལ་དེ་རྟག་པ་དང་དངོས་པོ་སོགས་ལ་རིགས་འགྲེས་

[037A]༄༅། །ཡིན་པ་ཡིན་པར་ཁས་བླངས་པས། ཡིན་པ་དེ། ཡིན་པར་ཁས་བླངས་སོང། དེ་བཞིན་དུ་ཡིན་པ་དེ་ཡིན་པར་གྱུར་པའི་ཆོས་དང། མ་ཡིན་པ་དེ་མ་ཡིན་པ་དང། མ་ཡིན་པ་དེ་མ་ཡིན་པར་གྱུར་པའི་ཆོས་དང། ཡིན་པའི་
ཕྱིར་ཞེས་པའི་ཐལ་འགྱུར་དེ། ཡིན་པའི་ཕྱིར་ཞེས་པའི་ཐལ་འགྱུར་དང། མ་ཡིན་པའི་ཕྱིར་ཞེས་པའི་ཐལ་འགྱུར་དེ། མ་ཡིན་པའི་ཕྱིར་ཞེས་པའི་ཐལ་འགྱུར་དང། མ་ཡིན་པར་གྱུར་པའི་ཆོས་དེ། མ་ཡིན་པར་གྱུར་པའི་ཆོས་དང། ཡིན་
པར་གྱུར་པའི་ཆོས་དེ་ཡིན་པར་གྱུར་པའི་ཆོས་དང། ཡིན་པར་རྟོགས་པའི་ཚད་མ་དེ་ཡིན་པར་རྟོགས་པའི་ཚད་མ་དང། མ་ཡིན་པར་རྟོགས་པའི་ཚད་མ་དེ་མ་ཡིན་པར་རྟོགས་པའི་ཚད་མ་དང། དངོས་པོར་རྟོགས་པའི་ཚད་མ་དེ། དངོས་པོར་
རྟོགས་པའི་ཚད་མ་དང། རྟག་པར་རྟོགས་པའི་ཚད་མ་དེ། རྟག་པར་རྟོགས་པའི་ཚད་མ་དང། ཡོད་པར་རྟོགས་པའི་ཚད་མ་དེ། ཡོད་པར་རྟོགས་པའི་ཚད་མ་དང། མེད་པར་རྟོགས་པའི་ཚད་མ་དེ། མེད་པར་རྟོགས་པའི་ཚད་མ་ཡིན་པར་
ཁས་བླངས་སོང་བའི་བར་ཡིན་ཞིང། སྤྱིར་དེ་རྣམས་དེ་རྣམས་སུ་ཁས་བླངས་མ་སོང་ངོ། །རྩོད་སྤོང་སྐོར་ལ། སྔར་བཤད་པ་ལྟར་ཡིན་པ་ཡིན་པར་ཁས་བླངས་པས་ནི། སྤྱི་དེ་མ་སོང་བར་ཡིན་པ་དེ་ཡིན་པར་སོང་ཀྱང། མ་ཡིན་པ་ཡིན་པར་
ཁས་བླངས་པས་ནི། སྤྱི་མ་ཡིན་པར་ཁས་བླངས་སོང་ངོ། །ཡིན་པ་མ་ཡིན་པར་ཁས་བླངས་པའི་སྤྱིར་ཡིན་པ་མ་ཡིན་པར་སོང་སྟེ། རྟག་དངོས་གཉིས་མ་ཡིན་པར་ཁས་བླངས་པས། སྤྱིར་རྟག་དངོས་གཉིས་མ་ཡིན་པར་ཁས་བླངས་སོང། ཤེས་བྱ་
མ་ཡིན་པའི་སྤྱི་ཡིན་པ་ཁས་བླངས་པའི་སྤྱིར་ཤེས་བྱ་མ་ཡིན་པའི་སྤྱི་ཡིན་པར་ཁས་བླངས་སོང་ཡང། མ་ཡིན་པ་ཤེས་བྱའི་བྱེ་བྲག་ཏུ་ཁས་བླངས་པས། སྤྱིར་དེ་དེའི་བྱེ་བྲག་ཏུ་མ་སོང་བར་མ་ཡིན་པ་དེ་དེའི་བྱེ་བྲག་ཏུ་སོང་སྟེ། མ་ཡིན་པ་ཡོད་པར་ཁས་

[037B] །ཤེས་བྱ་མ་ཡིན་པར་ཁས་བླངས་པས་སྤྱིར་དེ་མ་ཡིན་པར་སོང་སྟེ། ཤེས་བྱ་མ་ཡིན་པའི་དགག་གཞིར་ཁས་བླངས་པས་སྤྱིར་དེ་དེར་སོང་བ་ཡིན་ཏེ། མེད་པའི་དགག་གཞི་ཡིན་པའི་ཕྱིར་ཏེ་
གཞི་གྲུབ་པའི་ཕྱིར་རོ། །ཤེས་བྱ་དེ་མ་ཡིན་པའི་དགག་གཞི་མ་ཡིན་ཏེ། ཡིན་ན། ཤེས་བྱ་ཆོས་ཅན། མ་ཡིན་པ་མེད་པར་ཐལ། རྟགས་དེའི་ཕྱིར། འདོད་མི་ནུས་ཏེ། དེ་ཆོས་ཅན། ཡིན་པ་དང། མ་ཡིན་པ་གཉིས་ཀ་ཡོད་པའི་ཕྱིར་ཏེ་
བདག་མེད་ཡིན་པའི་ཕྱིར་རོ། །ཡང་ཤེས་བྱ་མ་ཡིན་པའི་སྤྱི་མ་ཡིན་ཏེ། ཤེས་བྱ་མ་ཡིན་པའི་དགག་གཞི་ཡིན་པར་བསྒྲུབ་ཟིན་པའི་ཕྱིར་རོ། །རྟག་པ་ཡིན་པར་གྱུར་པའི་ཆོས་སུ་ཁས་བླངས་པས་སྤྱིར་དེ་དེ་ཡིན་པར་སོང་ཀྱང། རྟག་པ་ཆོས་སུ་
ཁས་བླངས་པས་རྟག་པ་དེ་ཆོས་སུ་སོང་བས་མི་འདྲའོ། །རྣམ་མཁྱེན་ཆོས་སུ་ཁས་བླངས་པས། རྣམ་མཁྱེན་དེ་ཆོས་སུ་སོང་མོད་ཀྱང། རྣམ་མཁྱེན་ཚད་མས་དམིགས་པའི་ཆོས་སུ་ཁས་བླངས་པས། སྤྱིར་རྣམ་མཁྱེན་དེར་སོང་བའི་མི་འདྲ་སྟེ་
རྣམ་མཁྱེན་རྟོགས་པའི་ཚད་མ་ཡིན་པར་ཁས་བླངས་པས། སྤྱིར་རྣམ་མཁྱེན་དེར་སོང་བའི་ཕྱིར་རོ། །ཡིན་པར་རྟོགས་པའི་ཚད་མ་ཡིན་པར་རྟོགས་པའི་ཚད་མར་ཁས་བླངས་པས་སྤྱིར་ཡིན་པར་རྟོགས་པའི་ཚད་མ་དེར་མ་སོང་ཞིང། ཡིན་
པར་རྟོགས་པའི་ཚད་མ་དེ་དེར་སོང་ཡང། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མར་ཁས་བླངས་པས་སྤྱིར་དེར་སོང་བས་མི་འདྲའོ། །མ་ཡིན་པར་རྟོགས་པའི་ཚད་མ་ཡིན་པར་རྟོགས་པའི་ཚད་མར་ཁས་བླངས་
པས། སྤྱིར་དེ་དེར་སོང་ངོ། །དེ་བཞིན་དུ་རྟག་པར་རྟོགས་པའི་ཚད་མ། དངོས་མེད་དུ་རྟོགས་པའི་ཚད་མ། ཐ་དད་དུ་རྟོགས་པའི་ཚད་མ། ཡོད་པར་རྟོགས་པའི་ཚད་མ་རྣམས་རེ་རེ་ནས། སྤྱིར་དེ་རྣམས་རེ་རེ་ནས་དེར་སོང་ངོ་

[038A]༄༅། །དེ་རྣམས་རེ་རེ་ནས་མ་ཡིན་པར་རྟོགས་པའི་ཚད་མ་དང། དེ་རྣམས་རེ་རེ་ནས་དངོས་པོར་རྟོགས་པའི་ཚད་མ་ཡིན་པར་ཁས་བླངས་པས། སྤྱིར་དེ་རྣམས་རེ་རེ་ནས་དེ་གཉིས་རེ་རེར་སོང། ཡང་ཡིན་པར་
རྟོགས་པའི་ཚད་མ་ཡིན་པར་རྟོགས་པའི་ཚད་མ་དང་གཅིག་ཡིན་པར་ཁས་བླངས་པས། ཡིན་པར་རྟོགས་པའི་ཚད་མ་དེ་དེ་དང་གཅིག་ཡིན་པར་སོང། ཡང་ཤེས་བྱ་ཡོད་པ་ཡིན་པར་ཁས་བླངས་པས་ནི། ཤེས་བྱ་དེ་ཡོད་པར་ཡིན་པར་
སོང་ཀྱང། ཤེས་བྱ་ཡོད་པ་ཡོད་པ་ཡིན་པར་ཁས་བླང་[*BLANGS]པས་ནི། ཤེས་བྱ་ཡོད་པ་དེ། ཡོད་པ་ཡིན་པར་སོང་ཞིང། ཤེས་བྱ་རྟག་པ་ཤེས་བྱ་རྟག་པ་དང་གཅིག་ཏུ་ཁས་བླངས་པས་ཤེས་སོ། །དེ་ལའང་ཤེས་བྱ་ཡོད་པ་ཡོད་པ་དང་གཅིག་
ཏུ་ཁས་བླང་པས་[*BAS]ནི། ཤེས་བྱ་ཡོད་པ་དེ། དེ་ལྟར་མ་སོང་ཀྱང་ཤེས་བྱ་ཡོད་པ་དང་གཅིག་དང། ཡོད་པ་ཡོད་པ་དང་གཅིག་གཉིས་ཀར་ཁས་བླང་བས། ཤེས་བྱ་དེ་ཡོད་པ་དང་གཅིག་དང། ཤེས་བྱ་ཡོད་པ་ཡོད་པ་དང་གཅིག་གཉིས་
ཀར་ཁས་བླངས་སོང་བས་མི་འདྲའོ། །དེ་ཡང་ཡིན་ཏེ། ཤེས་བྱ་ཤེས་བྱ་དང་གཅིག་དང་ཤེས་བྱ་ཤེས་བྱ་དང་ཐ་དད་གཉིས་ཀར་ཁས་བླང་བས་ཤེས་བྱ་དེ་ཤེས་བྱ་དང་གཅིག་དང། ཤེས་བྱ་ཤེས་བྱ་ཤེས་བྱ་དང་ཐ་དད་གཉིས་ཀར་སོང་
ཡང་མདུན་གྱི་གཞི་འདིར་ཤེས་བྱ་ཤེས་བྱ་དང་གཅིག་ཡིན་ཞིང་དེ་ལྟར་ཁས་བླངས་པས། མདུན་གྱི་གཞི་འདིར་ཤེས་བྱ་དེ། མདུན་གྱི་གཞི་འདིར་ཤེས་བྱ་དང་གཅིག་ཡིན་པར་སོང་ཞིང་དེས་རིགས་འགྲེས་པས་བུམ་པ་ཆོས་ཅན་
གྱི་སྟེང་དུ་ཤེས་བྱ་ཡོད་པར་ཁས་བླང་བས་དེ་ཆོས་ཅན་གྱི་སྟེང་དུ་ཤེས་བྱ་དེ་དེ་ཆོས་ཅན་གྱི་སྟེང་དུ་ཡོད་པར་ཁས་བླངས་སོང་བ་ཡིན་ཞིང། བུམ་པ་ཆོས་ཅན་དུ་གྱུར་པའི་ཤེས་བྱ་ཡོད་པར་ཁས་བླངས་པས་ནི། བུམ་པ་ཆོས་ཅན་དུ་གྱུར་པའི་

[038B] །དེ་བཞིན་དུ་ཤེས་བྱ་དང་ལྡན་པའི་གཞིར་ཤེས་བྱ་ཤེས་བྱ་དང་གཅིག་ཡིན་ཞིང། །དེ་ལྟར་ཁས་བླངས་པས་ཤེས་བྱ་དང་ལྡན་པའི་གཞི་ཤེས་བྱ་དེ་ཤེས་བྱ་དང་ལྡན་པའི་གཞིར་ཤེས་བྱ་དང་གཅིག་ཏུ་སོང་ངོ། །སྨྲས་
པ༑ རྣམ་མང་རང་སྤྱིའི་རང་བཞིན་སོ་སོ་རུ། །རྣམ་དག་རིགས་པས་རིགས་ཏེ་ཁས་བླངས་ཚུལ། །རྣམ་དཔྱོད་རེ་རྣམས་རེ་བ་སྐོང་བའི་ཕྱིར། །རྣམ་འགྲེལ་མཁས་པའི་མཁས་སྲོལ་ཇི་བཞིན་སྤེལ།།    ༈    །།དགག་གཞི་དྲུག་
སྒྲ་བཤད་པ་ནི། ཁ་ཅིག་ན་རེ། བུམ་པའི་དགག་གཞི་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། ཁྱོད་གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ། འདོད་ལན་བཏབ་པའི་ཚེ། བུམ་པའི་དགག་གཞི་བུམ་པའི་དགག་གཞི་དང་
གཅིག་ཡིན་པར་འདོད་ཟེར་ན། འོ་ན་ཁྱོད་རང་གི་ལན་བཏབ་ཚུལ་དེ་གཞིར་ཞོག་བུམ་པའི་དགག་གཞི་ཆོས་ཅན། བུམ་པའི་དགག་གཞི་ཡིན་པར་ཐལ། བུམ་པའི་དགག་གཞི་དང་གཅིག་ཡིན་པའི་ཕྱིར། འདོད་ན། དེ་ཆོས་ཅན། བུམ་
པ་མེད་པར་ཐལ། བུམ་པའི་དགག་གཞི་ཡིན་པའི་ཕྱིར། འདོད་མི་ནུས་ཏེ། བུམ་པ་ཤེས་བྱའི་བྱེ་བྲག་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཤེས་བྱ་བུམ་པའི་སྤྱི་ཡིན་པའི་ཕྱིར། མ་གྲུབ་ན། དེ་ཆོས་ཅན། ཡོད་པ་ཡིན་
ན༑ བུམ་པའི་སྤྱི་མ་ཡིན་པས་ཁྱབ་པར་ཐལ། ཤེས་བྱ་བུམ་པའི་སྤྱི་མ་ཡིན་པའི་ཕྱིར། འདོད་ན། ཤེས་བྱ་ཆོས་ཅན། བུམ་པའི་སྤྱི་མ་ཡིན་པར་ཐལ། བུམ་པའི་དགག་གཞི་ཡོད་པ་ཡིན་པའི་ཕྱིར། ཁྱབ་པ་དངོས། གཞན་ཡང་བུམ་པའི་
དགག་གཞིས་བུམ་པ་བཀག་པར་ཐལ། བུམ་པའི་དགག་གཞི་བུམ་པའི་དགག་གཞི་ཡིན་པའི་ཕྱིར། འདོད་ན། དེས་བུམ་པ་སྐྱེ་བ་བཀག་པར་ཐལ་ལོ། །འདོད་ན། བུམ་པ་མ་སྐྱེས་པར་ཐལ། བུམ་པའི་དགག་གཞིས་བུམ་པ་སྐྱེ་བ་

[039A]༄༅། །བཀག་པའི་ཕྱིར་རོ། །གཞན་ཡང་འདི་ལ་བསྒྲུབ་བྱེད་གཏོང་རྒྱུ་མང་ཡང་རེ་ཞིག་དེ་ཙམ་མོ། །ཡང་ཁ་ཅིག་དེ་ལ་འདོད་ལན་བཏབ་པའི་ཚེ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་བུམ་
པའི་དགག་གཞི་དང་གཅིག་ཡིན་པར་འདོད་ཟེར་ན། འོ་ན་བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་དེ་བུམ་པའི་དགག་གཞི་ཡིན་པར་ཐལ། དེ་བུམ་པའི་དགག་གཞི་དང་གཅིག་ཡིན་པའི་ཕྱིར། འདོད་ན་
བུམ་པའི་དགག་གཞི་ཆོས་ཅན་གྱི་སྟེང་དུ། བུམ་པའི་དགག་གཞི་ཡིན་ན། བུམ་པའི་དགག་གཞི་ཡིན་པས་ཁྱབ་པར་ཐལ། དེ་བུམ་པའི་དགག་གཞི་ཡིན་པའི་ཕྱིར། འདོད་ན། ཤེས་བྱ་ཆོས་ཅན། དེར་ཐལ་
དེའི་ཕྱིར། བསྒྲུབ་སླ། གཞན་ཡང་བུམ་པའི་དགག་གཞི་ཡིན་པར་ཐལ། དེ་ཆོས་ཅན་གྱི་སྟེང་དུ་དེ་ཡིན་པའི་ཕྱིར། འདོད་ན། བུམ་པ་མེད་པར་ཐལ་ལོ། །དེ་དག་ནི་དགག་གཞི་ནུས་པ་འཕར་དགོས་པ་གོ་བའི་ཕྱིར། བརྩི་གཞག་ཆེ་བ་ལས་
ཀྱང་ཅུང་ཟད་རྒྱས་པར་བཀྲལ་པའོ། །དེས་ན་གོང་གི་དེ་ལ་བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་དང་གཅིག་བུམ་པའི་དགག་གཞི་ཆོས་ཅན་གྱི་
སྟེང་དུ་ཡིན་པར་འདོད་ཅེས་ལན་བཏབ་རིགས་སོ། །དེ་བཞིན་དུ་བུམ་པའི་དགག་གཞི་ཆོས་ཅན་[*,]བུམ་པའི་དགག་གཞི་ཡིན་པར་ཐལ་ལའང། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་
ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་ཡིན་པར་འདོད་ཅེས་བརྩི་རིགས་སོ། །ཡང་བུམ་པའི་དགག་གཞི་ཆོས་ཅན། བུམ་པ་མེད་པར་ཐལ་ལ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པ་

[039B] །ཡང་བུམ་པའི་དགག་གཞི་ཆོས་ཅན། རྟག་པར་རྟོགས་པའི་ཚད་མའི་དགག་གཞི་ཡིན་པར་ཐལ། རྟག་པར་རྟོགས་པའི་ཚད་མའི་དགག་གཞི་ཡིན་པར་རྟོགས་
པའི་ཚད་མའི་དགག་གཞི་ཡིན་པའི་ཕྱིར་ཟེར་ན། མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ཡོད་པ་གང་ཞིག་རྟག་པར་རྟོགས་པའི་ཚད་མའི་དགག་གཞི་ཡིན་པར་རྟོགས་པའི་ཚད་མ་མེད་པའི་ཕྱིར་ཏེ། ཕྱི་མ་དེར་ཐལ། དེ་རྟག་པར་
རྟོགས་པའི་ཚད་མའི་དགག་གཞི་མ་ཡིན་པའི་ཕྱིར་རོ། །བསྒྲུབ་སླ། དེས་ན་བུམ་པའི་དགག་གཞི་ཆོས་ཅན་དུ་བཀོད་ནས་རྟག་པར་རྟོགས་པའི་ཚད་མའི་དགག་གཞིའི་སྟེང་དུ་ཡིན་པར་རྟོགས་པའི་ཚད་མའི་དགག་གཞི་གཅིག་བྱུང་
ན་ཡིན། གཉིས་མིན་ཤིང་[*ZHING]དེས་རིགས་འགྲེ་བས། ཆ་བྱུང་ན་མ་ཡིན་ཞིང་ཡ་བྱུང་ན་ཡིན་ནོ། །ཁོ་ན་རེ། རྣམ་མཁྱེན་ཆོས་ཅན། རྟག་པར་རྟོགས་པའི་ཚད་མའི་དགག་གཞི་ཡིན་པར་རྟོགས་པའི་ཚད་མའི་དགག་གཞི། ཡིན་པར་རྟོགས་
པའི་ཚད་མའི་དགག་གཞི། མ་ཡིན་བར་[*PAR]རྟོགས་པའི་ཚད་མའི་དགག་གཞི་ཡིན་པར་ཐལ། དངོས་པོར་རྟོགས་པའི་ཚད་མའི་དགག་གཞི། ཡིན་པར་རྟོགས་པའི་ཚད་མའི་དགག་གཞི། མ་ཡིན་པར་རྟོགས་པའི་ཚད་མའི་དགག་གཞི་
ཡིན་པའི་ཕྱིར་ཟེར་ན། མ་ཁྱབ། ཕྱོགས་གཉིས་ཀ་བསྒྲུབ་སླ། དེས་ན་རྟག་པར་རྟོགས་པའི་ཚད་མའི་དགག་གཞི་ཡིན་ན། རྟག་པར་རྟོགས་པའི་ཚད་མའི་དགག་གཞིའི་སྟེང་དུ་ཡིན་པར་རྟོགས་པའི་ཚད་མའི་དགག་གཞི་ཆ་བྱུང་ན་
ཡིན་ཞིང་ཡ་བྱུང་ན་མ་ཡིན། ཡང་དེ་ཡིན་ན་དེའི་སྟེང་དུ་མ་ཡིན་པར་རྟོགས་པའི་ཚད་མ་དུ་བརྩེགས་ཀྱང་ཡིན་ནོ། །ཡང་བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན། ཤེས་བྱ་རྟག་པར་རྟོགས་པའི་ཚད་མས་གཞལ་བྱ་ཡིན་པར་

[040A]༄༅། །ཐལ་ལ། འདོད་ལན་བཏབ་པས། བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ། བུམ་པ་ཚད་མས་མ་དམིགས་པའི་ས་ཕྱོགས་བུམ་
པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ། ཤེས་བྱ་རྟག་པར་རྟོགས་པའི་ཚད་མའི་གཞལ་བྱ། བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ་ཡིན་པར་འདོད་ཅེས་བརྩི་རིགས་པའི་ཕྱིར། ཡང་བུམ་
པ་ཚད་མས་མ་དམིགས་པའི་ས་ཕྱོགས་ཆོས་ཅན། ཚད་མའི་གཞལ་བྱ་ཡིན་པར་ཐལ། བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ། བུམ་པ་ཚད་མས་མ་དམིགས་པའི་ས་ཕྱོགས། བུམ་པ་ཚད་མས་མ་དམིགས་
པའི་ས་ཕྱོགས་ཆོས་ཅན་གྱི་སྟེང་དུ། ཚད་མའི་གཞལ་བྱ། བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ་ཡིན་པར་འདོད་ཅེས་རྩི་རིགས། ཡང་དེ་ཆོས་ཅན། ཤེས་བྱ་རྟག་པར་རྟོགས་པའི་ཚད་མའི་གཞལ་བྱ་ཡིན་པར་
ཐལ་ལ། གོང་དང་འདྲ། དེ་ཆོས་ཅན་གྱི་སྟེང་དུ་དེ། དེ་ཆོས་ཅན་གྱི་སྟེང་དུ་ཤེས་བྱ་རྟག་པར་རྟོགས་པའི་ཚད་མའི་གཞལ་བྱ། དེ་ཆོས་ཅན་གྱི་སྟེང་དུ་ཡིན་པར་འདོད་ཅེས་རྩི་རིགས། ཡང་བུམ་པའི་དགག་གཞི་ཆོས་ཅན། ཡོད་ན་ཡོད་
པས་ཁྱབ་པ་བུམ་པ་[*BUM PA'I]དགག་གཞི་ཡིན་པར་ཐལ། ཡོད་ན་ཡོད་པས་ཁྱབ་པ་གང་ཞིག་བུམ་པ་མེད་པའི་ཕྱིར་ཟེར་ན། འདོད་དེ། རྩི་བའི་ཚེ་དེ་ཆོས་ཅན་གྱི་སྟེང་དུ་ཡོད་ན། དེ་ཆོས་ཅན་གྱི་སྟེང་དུ་ཡོད་པས་ཁྱབ་པ་དེ་ཆོས་ཅན་གྱི་སྟེང་
དུ་དེ་བུམ་པའི་དགག་གཞི་ཆོས་ཅན་གྱི་སྟེང་དུ་ཡིན་པར་འདོད་ཅེས་རྩི་རིགས། དེ་ལ་བུམ་པའི་དགག་གཞི་ཆོས་ཅན་གྱི་སྟེང་དུ་མེད་ན་མེད་པས་ཁྱབ་བྱས་པ་ལ། བུམ་པ་ཆོས་ཅན། མེད་པར་ཐལ། དེ་ཆོས་ཅན་གྱི་སྟེང་དུ་མེད་པའི་

[040B] རང་ལུགས་ལ་འདི་ལ་ཁྱབ་པ་མི་གཤོག་ཅེས་བྱའོ། །ཡང་ཀ་བའི་དགག་གཞི་ཆོས་ཅན་གྱི་སྟེང་དུ་ཤེས་བྱ་ཆོས་ཅན། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མའི་དགག་གཞི་ཡིན་པར་ཐལ་
དངོས་པོར་རྟོགས་པའི་ཚད་མའི་དགག་གཞི་ཡིན་པའི་ཕྱིར་ན། འདོད་པ་ཡིན་ཏེ། རྩི་ལུགས་ཀ་བའི་དགག་གཞི་ཆོས་ཅན་གྱི་སྟེང་དུ། ཤེས་བྱ་ཆོས་ཅན་གྱི་སྟེང་དུ། ཀ་བའི་དགག་གཞི་ཆོས་ཅན་གྱི་སྟེང་དུ་ཤེས་བྱ། ཀ་བའི་
དགག་གཞི་ཆོས་ཅན་གྱི་སྟེང་དུ་ཤེས་བྱ་ཆོས་ཅན་གྱི་སྟེང་དུ་ཀ་བའི་དགག་གཞི་ཆོས་ཅན་གྱི་སྟེང་དུ་ཤེས་བྱ། ཀ་བའི་དགག་གཞི་ཆོས་ཅན་གྱི་སྟེང་དུ་ཤེས་བྱ་ཆོས་ཅན་གྱི་སྟེང་དུ། ཀ་བའི་དགག་གཞི་ཆོས་ཅན་[*GYI]སྟེང་དུ་ཤེས་བྱ། ཀ་
བའི་དགག་གཞི་ཆོས་ཅན་གྱི་སྟེང་དུ་ཤེས་བྱ་ཆོས་ཅན་གྱི་སྟེང་དུ། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མའི་དགག་གཞི་ཀ་བའི་དགག་གཞི་ཆོས་ཅན་གྱི་སྟེང་དུ་ཤེས་བྱ་ཆོས་ཅན་གྱི་སྟེང་དུ་ཡིན་
པར་འདོད་ཅེས་རྩི་རིགས་པའི་ཕྱིར། ཡང་ཁོ་ན་རེ། བུམ་པ་དགག་གཞི་ཆོས་ཅན་གྱི་སྟེང་དུ་རི་བོང་རྭའི་དགག་གཞི་ཆོས་ཅན། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མའི་དགག་གཞི་ཡིན་པར་ཐལ། རྟག་པ་
ཡིན་པའི་ཕྱིར་ལ། འདོད་ལན་བཏབ་པས་སྔར་ལྟར་དགག་གཞིའི་ནུས་པ་འཕར་བའི་རྩི་རིགས་པར་ཐལ། འདོད་པའི་ཕྱིར་ཟེར་ན། སྔར་གྱི་དེ་དང་འདི་གཉིས་མི་མཚུངས་ཏེ། བུམ་པའི་དགག་གཞི་ཆོས་ཅན་གྱི་སྟེང་དུ་རི་བོང་རྭ་མེད་
པའི་ཕྱིར། ཁོ་ན་རེ། འོ་ན་བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན། རྟག་པ་ཡིན་པར་ཐལ་ལའང། དགག་གཞི་ནུས་པ་འཕར་ནས་འདོད་ལན་བཏབ་མི་རིགས་པར་ཐལ། དེ་ཆོས་ཅན་གྱི་སྟེང་དུ་བུམ་

[041A]༄༅། །པ་དང་རི་བོང་རྭ་གཉིས་མེད་པར་མཚུངས་པའི་ཕྱིར་ན་མ་ཁྱབ། འདོད་མི་ནུས་ཏེ། འདོད་ལན་བཏབ་པས་བུམ་པའི་དགག་གཞི་ཆོས་ཅན་གྱི་སྟེང་དུ། བུམ་པའི་དགག་གཞི་ཆོས་ཅན་གྱི་སྟེང་དུ། བུམ་པའི་དགག་གཞི་ཆོས་ཅན་གྱི་སྟེང་དུ་
བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ། བུམ་པའི་དགག་གཞི་ཆོས་ཅན་གྱི་སྟེང་དུ་རྟག་པ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་ཡིན་པར་འདོད་ཅེས་རྩི་རིགས་པའི་ཕྱིར་
ཡང་བུམ་པ་དང་རྫས་ཐ་དད་ཀྱང་མིན། བུམ་པའི་དགག་གྮིའང་ཡིན་པའི་གཞི་མཐུན་པའང་ཡོད། བུམ་པ་ཚད་མས་མ་དམིགས་པའི་ས་ཕྱོགས་དེ། དེ་འདྲའི་གཞི་མཐུན་པ་ཡིན། བུམ་པའི་དགག་གཞི་ཡིན་ན། དེ་འདྲའི་གཞི་མཐུན་
པ་མ་ཡིན་པས་ཁྱབ། དེ་ལ་བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན། བུམ་པ་དང་རྫས་ཐ་དད་ཀྱང་ཡིན། བུམ་པའི་དགག་གྮིའང་ཡིན་པའི་གཞི་མཐུན་པ་མ་ཡིན་པར་ཐལ། བུམ་པའི་དགག་གཞི་ཡིན་པའི་ཕྱིར་ཟེར་ན་
འདོད་དེ། རྩི་བའི་ཚེ། བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ། བུམ་པ་དང་རྫས་ཐ་དད་ཀྱང་ཡིན། བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ། བུམ་པའི་དགག་གྮིའང་ཡིན་པའི་གཞི་མཐུན་པ་བུམ་
པ་ཚད་མས་མ་དམིགས་པའི་ས་ཕྱོགས་ཆོས་ཅན་གྱི་སྟེང་དུ་མ་ཡིན་པ་འདོད་ཅེས་རྩི་རིགས། དེ་ལྟར་ན་ཆོས་ཅན་མ་འཕང་པའི་ཚེ་ཡིན་ཡང། ཆོས་ཅན་དུ་འཕང་པའི་ཚེ་མིན་པའི་དྲིས་འཕང་གི་ཁྱད་པར་ཤེས་པར་བྱའོ། །སྨྲས་པ། དེང་དུས་ཆོས་བར་[*PAR]
རློམ་པ་ཕལ་ཆེར་ཡང། །ལ་ལ་བསྒོམ་ལུགས་མི་ཤེས་སྒོམ་ལ་དད། །འགའ་ཞིག་ཐོས་པ་མང་ཡང་ཉམས་ལེན་བྲལ། །བཤད་སྒྲུབ་རྒྱལ་མཚན་འཛིན་པ་སྲིད་མཐར་[*MTHA']ཙམ།    ༈    །དྲིས་འཕང་གི་རྣམ་བཞག་བཤད་པ་ནི། བུམ་པའི་དགག་

[041B] ཁྱོད་ཁྱོད་དང་གཅིག་ཡིན་པར་ཐལ། གཞི་གྲུབ་པའི་ཕྱིར་ཟེར་ན། འདོད་དེ། རྩི་བའི་ཚེ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་དང་གཅིག་
ཡིན་པར་འདོད་ཅེས་རྩི་རིགས་ཏེ། དེ་ནི་དྲིས་པའོ། །རྩི་ཚུལ་གོང་དུ་དགག་གཞིའི་སྐབས་སུ་བཤད་པ་ནི། མཐའ་སྐྱོར་མའི་བརྩི་ཚུལ་ལ། དྲིས་འཕང་སྐབས་འདིར་ནི། ཡི་གེ་ཉུང་བའི་ཆེད་དུ་བཞི་བསྒྲག་མའི་རྩི་ཚུལ་ཡིན་ནོ། །གོང་གི་དྲིས་པ་དེ་
འཕང་པ་ནི། བུམ་པའི་དགག་གཞི་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ་འདོད་ལན་འདེབས་པའི་ཚེ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་
ཆོས་ཅན་གྱི་སྟེང་དུ་བུམ་པའི་དགག་གཞི་དང་གཅིག་ཡིན་པར་འདོད་ཅེས་རྩི་རིགས་པར་ཐལ། ཟེར་ན། ཅིའི་ཕྱིར་ཏེ། དེ་བརྩིས་པའི་ཚེ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་
དུ་བུམ་པའི་དགག་གཞི་དང་གཅིག་ཡིན་པར་ཐལ། བུམ་པའི་དགག་གཞི་ཆོས་ཅན་གྱི་སྟེང་དུ་གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ། འདོད་ལན་འདེབས་པའི་ཚེ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་
ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ། བུམ་པའི་དགག་གཞི་དང་གཅིག་ཡིན་པར་འདོད་ཅེས་རྩི་རིགས་པ་ཅིའི་ཕྱིར་རོ། །ཡང་བུམ་པའི་དགག་གཞི་ཆོས་ཅན། ཁྱོད་ཁྱོད་
དང་གཅིག་ཡིན་པར་ཐལ། གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ། འདོད་ལན་བཏབ་པའི་ཚེ། ཁྱོད་ཁྱོད་དང་གཅིག་ཡིན་པར་འདོད་ཅེས་རྩི་རིགས་པར་ཐལ་ཟེར་ན། འདོད་དེ། བརྩི་བའི་ཚེ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་

[042A]༄༅། །པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་དང་གཅིག་ཡིན་པར་ཐལ། བུམ་པའི་དགག་གཞི་ཆོས་ཅན་གྱི་སྟེང་དུ་གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་
པའི་ཚེ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་དང་གཅིག་ཡིན་པར་འདོད་ཅེས་བརྩི་རིགས་པར་འདོད་ཟེར་དགོས་སོ། །དེ་ལྟར་དྲིས་འཕང་གི་ཚུལ་འདི་
ལེགས་པར་ཤེས་ན་འོག་མ་རྣམས་ལའང་ལེགས་པར་བརྟགས་ན་ཤེས་སླའོ། །ཁ་ཅིག་ན་རེ། བུམ་པའི་དགག་གཞི་ཆོས་ཅན། ཁྱོད་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པས་
ཁྱོད་ཆོས་ཅན་གྱི་སྟེང་དུ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། ཁྱོད་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་དང་གཅིག་ཡིན་པར་འདོད་ཅེས་རྩི་མི་རིགས་པར་ཐལ། ཁྱོད་ཆོས་
ཅན༑ ཁྱོད་ཁྱོད་དང་གཅིག་ཡིན་པར་ཐལ། གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པའི་ཚེ། ཁྱོད་ཆོས་ཅན་གྱི་སྟེང་དུ་ཁྱོད། ཁྱོད་ཆོས་ཅན་གྱི་སྟེང་དུ་ཁྱོད་དང་གཅིག་ཡིན་པར་འདོད་ཅེས་རྩི་རིགས་པའི་ཕྱིར་ཟེར་ན། མ་ཁྱབ། འདོད་མི་
ནུས་ཏེ། རྩི་བའི་ཚེ་བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་དང་གཅིག་ཡིན་པར་
ཐལ༑ བུམ་པའི་དགག་གཞི་ཆོས་ཅན་གྱི་སྟེང་དུ་གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པའི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་

[042B]
པ་ལ། དེ་དེ་དང་གཅིག་མ་ཡིན་པའི་ཕྱིར། རྟགས་མ་གྲུབ་ཅེས་རྩི་ནའང། དེ་ཁོ་ན་ལྟར་བརྩིས་ནས་རྟགས་མ་གྲུབ་ཟེར་དགོས་པས་མི་འཐད་དོ། །གལ་ཏེ་འཐད་ན། བུམ་པའི་དགག་གཞི་ཆོས་ཅན་གྱི་སྟེང་དུ། བུམ་པའི་དགག་གཞི་ཆོས་ཅན་
བུམ་པའི་དགག་གཞི་ཆོས་ཅན་གྱི་སྟེང་དུ། བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་དང་གཅིག་ཡིན་པར་ཐལ། བུམ་པའི་དགག་གཞི་ཆོས་ཅན་གྱི་སྟེང་དུ་གཞི་གྲུབ་པའི་ཕྱིར། འདོད་ན་
དངོས་སུ་འགལ་ལོ། །གོང་གི་དེ་ལ་ཕར་ཁྱབ་འགྲིགས་འཕེན་པ་ལ། ཀ་བའི་དགག་གཞི་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པས། ཀ་བའི་དགག་གཞི་ཀ་བའི་
དགག་གཞི་དང་གཅིག་ཡིན་པར་འདོད་ཅེས་རྩི་མི་རིགས་པར་ཐལ། ཁྱོད་ཁྱོད་དང་གཅིག་ཡིན་པར་ཐལ། གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པས། ཁྱོད་ཁྱོད་དང་གཅིག་ཡིན་པར་འདོད་ཅེས་རྩི་རིགས་པའི་ཕྱིར། ཁྱབ་
པ་འགྲིགས། འདོད་དང་རྟགས་མ་གྲུབ་གང་བྱས་ཀྱང་འདྲ་བས་མི་འཐད་དོ། །ཡང་ཁ་ཅིག་བུམ་པའི་དགག་གཞི་ཆོས་ཅན། ཁྱོད་རྟག་པ་ཡིན་པར་ཐལ། ཡོད་པ་གང་ཞིག་མི་རྟག་པ་མ་ཡིན་པའི་ཕྱིར་ཟེར་ན། བུམ་པའི་དགག་གཞི་ཆོས་ཅན་གྱི་
སྟེང་དུ། བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་རྟག་པ་ཡིན་པར་འདོད་བྱས་པ་ལ། དེ་འདྲའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། དེ་ལྟར་རྩི་མི་རིགས་པར་ཐལ། བདག་མེད་ཡིན་པའི་ཕྱིར་ཟེར་ན་

[043A]༄༅། །འང་འདོད་དེ། བརྩི་བའི་ཚེ་དགག་གཞི་ནུས་པ་འཕར་ནས་བརྩི་བས་དངོས་འགལ་ལ་མི་འགྲོ་བ་གོང་དང་འདྲའོ། །ཡང་ཁྱོད་ཆོས་ཅན། བུམ་པའི་དགག་གཞི་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། ཁྱོད་གཞི་
གྲུབ་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པས། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་དང་གཅིག་ཡིན་པར་འདོད་ཅེས་བརྩི་རིགས་
པར་ཐལ་ལ་འདོད་ལན་ཐེབས་སོ། །གལ་ཏེ་མི་འཐད་ཟེར་ན། དེ་ལྟར་འདོད་ལན་ཐེབས་པར་ཐལ། བུམ་པའི་དགག་གཞི་ཆོས་ཅན། ཁྱོད་ཡིན་པར་ཐལ། ཁྱོད་གཞི་གྲུབ་པའི་ཕྱིར་ལ། འདོད་ལན་བཏབ་པའི་བུམ་པའི་དགག་གཞི་ཆོས་ཅན་
གྱི་སྟེང་དུ། བུམ་པའི་དགག་གཞི་ཡིན་པར་འདོད་ཅེས་བརྩི་རིགས་པའི་ཕྱིར་རོ། །མ་གྲུབ་ན། ཁྱོད་ཆོས་ཅན། དེ་ལྟར་བརྩི་རིགས་པར་ཐལ། བུམ་པའི་དགག་གཞི་ཆོས་ཅན། ཁྱོད་ཡིན་པར་ཐལ། ཁྱོད་གཞི་གྲུབ་པའི་ཕྱིར་ཞེས་པའི་ཐལ་འགྱུར་
ལ་འདོད་ལན་འདེབས་ཚུལ་ཡོད་པ་གང་ཞིག་དེ་ལ་འདོད་ལན་འདེབས་ཚུལ་གཞན་མེད་པའི་ཕྱིར། ཕྱི་མ་མ་གྲུབ་ན། འདེབས་ཚུལ་ཕྱེད་དུ་བཅུག་ན་མི་འགྲིག་གོ་ འདི་ཐད་ཀྱི་བརྩི་བཞག་རྙིང་པ་ནང་གི་སྒྲུབ་བྱེད་དེ་ལ་ཁྱབ་པ་ངོ་ཐོག་མི་སྣང་
ངོ༑ །ཡང་བུམ་པའི་དགག་གཞི་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པས། བུམ་པའི་དགག་གཞི། བུམ་པའི་དགག་གཞི་དང་གཅིག་ཡིན་པར་འདོད་ཅེས་རྩི་རིགས་པར་
ཐལ་ཟེར་ན། འདོད་དོ། །ཡང་བུམ་པའི་དགག་གཞི་ཆོས་ཅན། ཤེས་བྱ་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། ཁྱོད་གཞི་གྲུབ་པའི་ཕྱིར་ཟེར་ན། མ་ཁྱབ་བྱས་པ་ལ། བུམ་པའི་དགག་གཞི་ཆོས་ཅན། ཤེས་བྱ་ཆོས་ཅན། ཁྱོད་ཁྱོད་

[043B] ཁྱོད་གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། དེ་འདྲའི་ཐལ་འགྱུར་གྱི་རྗེས་ཁྱབ་རྣལ་མར་ངེས་པའི་ཕྱིར་ཟེར་ན། འདོད་དེ། བརྩི་བའི་ཚེ། བུམ་པའི་དགག་གཞི་ཆོས་ཅན་གྱི་སྟེང་དུ་ཤེས་བྱ་
ཆོས་ཅན། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ། བུམ་པའི་དགག་གཞི་དང་གཅིག་ཡིན་པར་ཐལ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་
གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་འདོད་ཅིང་བརྩི་བ་ཡིན་ནོ། །དེ་ལྟར་རྩི་རིགས་པར་ཐལ། དེ་འདྲའི་ཐལ་འགྱུར་ལ་ཁྱབ་པ་ཡོད་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་འདི་ཤེས་བྱ་ཆོས་ཅན། བུམ་
པའི་དགག་གཞི་བུམ་པའི་དགག་གཞི་དང་གཅིག་ཡིན་པར་ཐལ། བུམ་པའི་དགག་གཞི་གཞི་གྲུབ་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པས་གསལ་བ་བདག་མེད་ཀྱིས་རྟགས་བྱས་པའི་ཐལ་འགྱུར་ཡིན་པའི་ཕྱིར། ཡང་ཀ་
བའི་དགག་གཞི་ཆོས་ཅན། གཞལ་བྱ་ཆོས་ཅན། རྟག་པ་ཡིན་པར་ཐལ། བདག་མེད་ཡིན་པའི་ཕྱིར་ཟེར་ན། འདོད་དེ། བརྩི་བའི་ཚེ། ཀ་བའི་དགག་གཞི་ཆོས་ཅན་གྱི་སྟེང་དུ་གཞལ་བྱ་ཆོས་ཅན། ཀ་བའི་དགག་གཞི་ཆོས་ཅན་གྱི་སྟེང་དུ་
རྟག་པ་ཡིན་པར་འདོད་ཅེས་བརྩིའོ། །མི་འགྲིག་ན། ཁྱོད་ཆོས་ཅན། དེ་འདྲའི་ཐལ་འགྱུར་ལ་འདོད་ལན་བཏབ་པས་དེ་ལྟར་བརྩི་རིགས་པར་ཐལ། དེ་འདྲའི་ཐལ་འགྱུར་འདི་ཀ་བའི་དགག་གཞིས་རྩོད་གཞི། གཞལ་བྱ་ཆོས་ཅན་རྟག་པས་
གསལ་བ། བདག་མེད་ཀྱིས་རྟགས་བྱས་པའི་ཐལ་འགྱུར་ཡིན་པའི་ཕྱིར། ཁོ་ན་རེ། དེ་འདྲའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། དེ་ལྟར་བརྩི་མི་རིགས་པར་ཐལ། བདག་མེད་ཡིན་པའི་ཕྱིར་ཟེར་ནའང། འདོད་དེ་བརྩིའོ།།

[044A]༄༅། །ཡང་བུམ་པའི་དགག་གཞི་ཆོས་ཅན། རྣམ་མཁྱེན་ཆོས་ཅན། རྟག་པར་རྟོགས་པའི་ཚད་མ་མ་ཡིན་པར་ཐལ། རྟག་པ་ཡིན་པའི་ཕྱིར་ཟེར་ན། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་
པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན། རྟག་པར་རྟོགས་པའི་ཚད་མ་མ་ཡིན་པར་འདོད་ཅེས་བརྩི་རིགས་པའི་ཕྱིར། མ་གྲུབ་ན། ཁྱོད་ཆོས་ཅན། དེ་ལ་དེ་ལྟར་བརྩི་རིགས་པར་ཐལ་ཞེས་རིམ་བཞིན་བསྒྲུབ་ནས། བུམ་
པའི་དགག་གཞི་ཆོས་ཅན། རྣམ་མཁྱེན་ཆོས་ཅན། རྟག་པ་ཡིན་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན་
བུམ་པའི་དགག་གཞི་ཆོས་ཅན་གྱི་སྟེང་དུ་རྟག་པ་ཡིན་པ་འདོད་ཅེས་བརྩི་རིགས་པའི་ཕྱིར། ཁོ་ན་རེ། དེ་འདྲའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས་དེ་ལྟར་བརྩི་མི་རིགས་པར་ཐལ། བདག་མེད་ཡིན་པའི་ཕྱིར་ཟེར་ན། འདོད་དེ་
ཞིབ་ཏུ་འཕར་ནས་བརྩིས་ན་འགྲིག་གོ་ཡང་བུམ་པའི་དགག་གཞི་ཆོས་ཅན། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་དང། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་གཉིས་ཀ་མ་
ཡིན་པར་ཐལ། རྟག་པ་ཡིན་པའི་ཕྱིར་ཟེར་ན། འདོད་དེ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་
རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་དང། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་

[044B] དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་གཉིས་ཀ་མ་ཡིན་པར་འདོད་ཅེས་བརྩི་རིགས་སོ། །མི་རིགས་ན་ཁྱོད་ཆོས་ཅན། དེ་ལ་དེ་ལྟར་རྩི་རིགས་པར་ཐལ། བུམ་པའི་དགག་གཞི་
ཆོས་ཅན། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ། ཡིན་པར་རྟོགས་པའི་ཚད་མ་མ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པས། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་
དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་མ་ཡིན་པར་འདོད་ཅེས་བརྩི་
རིགས་པའི་ཕྱིར། དེ་ལ་ཁོ་ན་རེ། དེ་འདྲའི་ཐལ་འགྱུར་ལ་འདོད་ལན་བཏབ་པས་དེ་ལྟར་རྩི་མི་རིགས་པར་ཐལ། བདག་མེད་ཡིན་པའི་ཕྱིར་ཟེར་ནའང་འདོད་དེ། དེ་བརྩི་ཚུལ་ནི། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན་
དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་དང། བུམ་པའི་དགག་གཞི་ཆོས་ཅན་གྱི་སྟེང་དུ། དངོས་པོར་རྟོགས་པའི་ཚད་མ། ཡིན་པར་རྟོགས་པའི་ཚད་མ་གཉིས་ཀ་མ་ཡིན་པར་ཐལ། བུམ་པའི་དགག་གཞི་ཆོས་ཅན་གྱི་སྟེང་དུ་རྟག་པ་
ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་
པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་དང། བུམ་པའི་

[045A]༄༅། །དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་བུམ་པའི་དགག་གཞི། བུམ་པའི་དགག་
གཞི་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་གཉིས་ཀ་མ་ཡིན་པར་འདོད་ཅེས་རྩི་མི་རིགས་པ་འདོད་ཅིང་རྩི་རིགས་པའི་ཕྱིར་རོ། །འདི་ལ་འདོད་ལན་ཐེབ་པ་འཕང་
ན༑ བུམ་པའི་དགག་གཞི་ཆོས་ཅན། རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ། ཡིན་པར་རྟོགས་པའི་ཚད་མ་དང། དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་གཉིས་ཀ་མ་ཡིན་པར་ཐལ། རྟག་པ་ཡིན་
པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། རྣམ་མཁྱེན་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན། རྣམ་མཁྱེན་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་
རྣམ་མཁྱེན། རྣམ་མཁྱེན་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན། རྣམ་མཁྱེན་ཆོས་ཅན་གྱི་སྟེང་དུ་དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་དང། རྣམ་མཁྱེན་ཆོས་ཅན་གྱི་སྟེང་དུ་བུམ་
པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན། རྣམ་མཁྱེན་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན། རྣམ་མཁྱེན་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་དངོས་པོར་རྟོགས་
པའི་ཚད་མ་ཡིན་པར་རྟོགས་པའི་ཚད་མ་གཉིས་ཀ་མ་ཡིན་པར་འདོད་ཅེས་རྩི་རིགས་པར་ཐལ། བདག་མེད་ཡིན་པའི་ཕྱིར་ཞེ་ན། འདོད་དེ། བརྩི་ཚུལ་ནི། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན། དངོས་

[045B] བུམ་པའི་དགག་གཞི་ཆོས་ཅན་གྱི་སྟེང་དུ། དངོས་པོར་རྟོགས་པའི་ཚད་མ། ཡིན་པར་རྟོགས་པའི་ཚད་མ་གཉིས་ཀ་མ་ཡིན་པར་ཐལ། བུམ་པའི་དགག་གཞི་ཆོས་ཅན་གྱི་སྟེང་
དུ་བདག་མེད་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན་གྱི་སྟེང་དུ། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན། བུམ་པའི་
དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་
དུ་རྣམ་མཁྱེན། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན་གྱི་སྟེང་དུ་དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་དང། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན་གྱི་སྟེང་དུ་
བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན། བུམ་པའི་དགག་གཞི་ཆོས་ཅན་གྱི་སྟེང་དུ་
རྣམ་མཁྱེན་ཆོས་ཅན་གྱི་སྟེང་དུ་དངོས་པོར་རྟོགས་པའི་ཚད་མ་ཡིན་པར་རྟོགས་པའི་ཚད་མ་གཉིས་ཀ་མ་ཡིན་པར་འདོད་ཅེས་རྩི་རིགས་པའི་ཕྱིར། ཡང་བུམ་པའི་དགག་གཞི་ཆོས་ཅན། རྣམ་མཁྱེན་ཆོས་ཅན། དངོས་པོར་རྟོགས་པའི་
ཚད་མ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་དངོས་པོར་རྟོགས་པའི་ཚད་མ་མ་ཡིན་པར་ཐལ། རྟག་པ་ཡིན་པའི་ཕྱིར་ཟེར་ན། འདོད་དེ། བུམ་པའི་དགག་གཞི་ཆོས་ཅན་གྱི་སྟེང་དུ་བུམ་

[046A]༄༅། །པའི་དགག་གཞི། བུམ་པའི་དགག་གཞི་ཆོས་ཅན་གྱི་སྟེང་དུ་རྣམ་མཁྱེན་ཆོས་ཅན། དངོས་པོར་རྟོགས་པའི་ཚད་མ་ཆོས་ཅན། བུམ་པའི་དགག་གཞི་ཆོས་ཅན་གྱི་སྟེང་དུ་དངོས་པོ་ཡིན་པར་ཐལ། བུམ་པའི་
དགག་གཞི་ཆོས་ཅན་གྱི་སྟེང་དུ་དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་དངོས་པོ་རྟོགས་པའི་ཚད་མ་མ་ཡིན་པ་འདོད་དོ། །ཡང་བུམ་པ་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་
ཐ་མི་དད་ཀྱི་ཐལ་འགྱུར་ཡིན་པར་ཐལ། བདག་མེད་ཡིན་པའི་ཕྱིར་ཟེར་ན། བུམ་པ་ཡིན་པར་ཐལ། བུམ་པ་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་འདོད་དོ། །ཡང་བུམ་པ་ཆོས་ཅན་
ཀ་བ་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ། བདག་མེད་ཡིན་པའི་ཕྱིར་ཟེར་ན། ཀ་བ་ཆོས་ཅན། བུམ་པ་ཡིན་པར་ཐལ། བུམ་པ་ཡིན་པའི་
ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པ་འདོད་དོ། །ཡང་བུམ་པ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་
ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ་ལ་འདོད་ལན་བཏབ་པའི་ཚེ། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། བུམ་པ་ཡིན་པར་ཐལ། བུམ་པ་
ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་གྱི་ཐལ་འགྱུར་ཡིན་པར་འདོད་ཅེས་རྩི་རིགས་པར་ཐལ། ཟེར་ན། ཅིའི་ཕྱིར་ཏེ། བུམ་པ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་

[046B] བུམ་པ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་འདོད་ཟེར་དགོས་པའི་ཕྱིར། ཡང་
བུམ་པ་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ་ལ། བུམ་པ་ཡིན་
པར་ཐལ། བུམ་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། བུམ་པ་ཡིན་པར་ཐལ། བུམ་པ་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་འདོད་དོ། །ཡང་བུམ་པ་ཆོས་ཅན། དངོས་
པོ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ་ལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཆོས་
ཅན༑ བུམ་པ་ཡིན་པར་ཐལ། བུམ་པ་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་འདོད་ཅེས་རྩི་རིགས། བུམ་པ་ཡིན་པར་ཐལ། ཆོས་ཅན་དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་
ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ་ལ། བུམ་པ་ཡིན་པར་ཐལ། ཆོས་ཅན་དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ་
བུམ་པ་ཡིན་པར་ཐལ། ཆོས་ཅན་དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་འདོད་དོ། །ཡང་བུམ་པ་ཡིན་པར་ཐལ། ཆོས་ཅན་ཁྱོད་ཡིན་པའི་

[047A]༄༅། །ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ་ལ། བུམ་པ་ཡིན་པར་ཐལ། ཆོས་ཅན་ཁྱོད་ཡིན་པའི་ཕྱིར་
ཞེས་པའི་ཐལ་འགྱུར་ཡིན་པར་ཐལ། བུམ་པ་ཡིན་པར་ཐལ། ཆོས་ཅན་ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་འདོད་ཟེར་དགོས་སོ། །ཤེས་
བྱ་ཆོས་ཅན། གཞལ་བྱ་ཆོས་ཅན། རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། ཁྱོད་གཞི་གྲུབ་པའི་
ཕྱིར་ཟེར་ན། ཆོས་ཅན་ཕྱི་མར་རྩོད་གཞི་བཟུང་ནས་འདོད་ལན་བཏབ་བོ། །ཡང་ཤེས་བྱ་ཆོས་ཅན། གཞལ་བྱ་ཆོས་ཅན། རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་
ཐལ་འགྱུར་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཟེར་ན། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པ་རྟགས་མ་གྲུབ་ཅེས་བརྩི་རིགས་སོ། །ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་
ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་
རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ། བདག་མེད་ཡིན་པའི་ཕྱིར་ཟེར་ན། འདོད་དེ། བརྩི་ཚུལ་ནི། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་

[047B] ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་
ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་
ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར། རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་འདོད་ཅེས་བརྩི་རིགས་སོ་བྱས་པ་ལ། ཁོ་ན་རེ། དེ་འདྲའི་ཐལ་
འགྱུར་གྱི་གསལ་བ་ལ་འདོད་ལན་བཏབ་པས། དེ་ལྟར་བརྩི་མི་རིགས་པར་ཐལ། བདག་མེད་ཡིན་པའི་ཕྱིར་ཟེར་ན། འདོད་པ་ཡིན་ཏེ། བརྩི་ལུགས་ནི། དེ་འདྲའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། ཁྱོད་ཡིན་པར་ཐལ་
ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་
ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་
པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ་

[048A]༄༅། །དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཡིན་པར་ཐལ། ཁྱོད་
ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་
ཐལ༑ དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་
ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་
པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་
ཡིན་པར་འདོད་ཅེས་བརྩི་མི་རིགས་པ་འདོད་ཅེས་བརྩི་རིགས་པའི་ཕྱིར། ཁོ་ན་རེ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་
ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ། བདག་མེད་ཡིན་པའི་

[048B] ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་རྟགས་
གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་
ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་
པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་འདོད་ཅེས་རྩི་མི་རིགས་པ་གང་ཞིག་ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་
འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་འདོན་[*'DOD]ལན་བཏབ་པས། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ་
ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་
པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་

[049A]༄༅། །འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་འདོད་ཅེས་བརྩི་མི་རིགས་པའི་ཕྱིར་ན། རང་ལུགས་ལ་རྩ་བའི་རྟགས་ཕྱི་མ་འདི་མ་གྲུབ་སྟེ། བརྩི་ལུགས་ནི། ཁྱོད་ཡིན་པར་ཐལ། ཁྱོད་ཡིན་པའི་
ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་
ཐལ༑ དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་
པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་
ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་
ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་
ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་

[049B] ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་
ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་
པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པར་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ་[*,]
ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་
ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་རྟགས་
གསལ་ཐ་མི་དད་ཀྱི་ཐལ་འགྱུར་ཡིན་པར་འདོད་ཅེས་བརྩི་མི་རིགས་པ་རྟགས་མ་གྲུབ་ཅེས་བརྩི་རིགས་པའི་ཕྱིར། མ་གྲུབ་ན། ཁྱོད་ཆོས་ཅན། དེ་ལྟར་བརྩི་རིགས་པར་ཐལ། དེ་འདྲའི་ཐལ་འགྱུར་ཆོས་ཅན། ཁྱོད་ཡིན་པར་ཐལ་
ཁྱོད་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་

[050A]༄༅། །འགྱུར་ཡིན་པར་ཐལ། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་
ཡིན་པར་འདོད་ཅེས་བརྩི་རིགས་པའི་ཕྱིར། མ་གྲུབ་ན། ཁྱོད་ཆོས་ཅན། དེ་ལྟར་བརྩི་རིགས་པར་ཐལ། ཁྱོད་ཡིན་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། ཁྱོད་ཡིན་པར་
འདོད་ཅེས་བརྩི་རིགས་པའི་ཕྱིར། འདོད་ན། བརྩིས་དང་བྱས་པས། བརྩི་ན་དངོས་འགལ་ལོ། །འདི་ནས་བརྩི་བཞག་རྙིང་པའི་ནང་གི་རིགས་པའི་དཀའ་གནད་རྣམས་ལ་རང་གི་བསམ་ཚུལ་ལ་དཔྱོད་གནས་[*NAS]སྣང་[*GNANG]བས་བསམ་
ཚུལ་བྲི་ན། བུམ་པའི་དགག་གཞི་ཆོས་ཅན་གྱི་སྟེང་དུ་ཁྱོད་ཆོས་ཅན། ཁྱོད་དང་གཅིག་ཡིན་པར་ཐལ། བདག་མེད་ཡིན་པའི་ཕྱིར་ཟེར་ན། འདོད་ལན་མི་ཐེབས་ཀྱང་གལ་ཏེ་འདོད་ལན་འདེབས་ན། བུམ་པའི་དགག་གཞི་ཆོས་
ཅན་གྱི་སྟེང་དུ་ཁྱོད་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ་ཁྱོད་ཆོས་ཅན། བུམ་པའི་དགག་གཞི་ཆོས་ཅན་གྱི་སྟེང་དུ། ཁྱོད་ཆོས་ཅན་གྱི་སྟེང་དུ་བུམ་པའི་དགག་གཞི་ཆོས་ཅན་གྱི་སྟེང་དུ། ཁྱོད་དང་གཅིག་
ཡིན་པར་འདོད་ཟེར་དགོས། དེ་ཡིན་ཏེ། བུམ་པའི་དགག་གཞི་ཆོས་ཅན་གྱི་སྟེང་དུ་ཁྱོད་ཆོས་ཅན། ཁྱོད་ཡིན་པར་ཐལ། བདག་མེད་ཡིན་པའི་ཕྱིར་ཟེར་ན། འདོད་ལན་བཏབ་པས། བུམ་པའི་དགག་གཞི་ཆོས་ཅན་གྱི་སྟེང་
དུ། ཁྱོད་ཆོས་ཅན་གྱི་སྟེང་དུ། བུམ་པའི་དགག་གཞི་ཆོས་ཅན་གྱི་སྟེང་དུ། ཁྱོད་ཆོས་ཅན། བུམ་པའི་དགག་གཞི་ཆོས་ཅན་གྱི་སྟེང་དུ་ཁྱོད་ཆོས་ཅན་གྱི་སྟེང་དུ། བུམ་པའི་དགག་གཞི་ཆོས་ཅན་གྱི་སྟེང་དུ་ཁྱོད་ཡིན་པར་འདོད་

[050B] དེ་གཉིས་སོ་སོར་འདོད་ལན་བཏབ་པས། དེ་ལྟར་བརྩི་རིགས་པར་ཐལ་ཟེར་ན། འདོད་ལན་མི་ཐེབ་ཀྱང། བརྩི་བཞག་རྙིང་པར་ཐེབ་པར་བཤད་པས། དོན་ལ་འདི་ཀ་གནས་སོ། །བསྒྲུབ་བྱེད་དུ་དེ་ལྟར་འཐད་དེ་
ཁྱོད་ཆོས་ཅན། ཁྱོད་ཡིན་པར་ཐལ་ལ། ཁྱོད་ཡིན་པར་འདོད་ཅེས་བརྩི་རིགས་པའི་ཕྱིར། མི་རིགས་ན་འཕང་ནས་བརྩི་བའི་ཚེ། དངོས་འགལ་འབུད་ཅེས་བཤད་འདུག་ཡང་ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ་ཆོས་
ཅན༑ ཁྱོད་ཁྱོད་དང་གཅིག་ཏུ་གྱུར་པའི་ཡོད་པ་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། ཁྱོད་གཞི་གྲུབ་པའི་ཕྱིར་ཟེར་ན་འདོད་ལན་མི་འཐེབ་ཅིང། གལ་ཏེ་འདེབས་ན། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ་
ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ་དང་གཅིག་ཏུ་གྱུར་པའི་ཡོད་པ་ཆོས་ཅན། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ་དང་གཅིག་ཡིན་པར་འདོད་ཟེར་དགོས། དེ་འདྲའི་
ཐལ་འགྱུར་གྱི་གསལ་བ་ལ་འདོད་ལན་ཐེབ་པར་ཐལ། ཟེར་ན། འདོད་དེ། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ་དང་གཅིག་ཏུ་གྱུར་པའི་ཡོད་པ་ཆོས་ཅན། ཁྱོད་ཁྱོད་དང་
གཅིག་ཏུ་གྱུར་པའི་ཤེས་བྱ། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ་དང་གཅིག་ཡིན་པར་ཐལ། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ་གཞི་གྲུབ་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་འདོད་ལན་ཐེབ་
པ་འདོད་དོ། །དེ་འདྲའི་ཐལ་འགྱུར་གྱི་གསལ་བ་ལ་འདོད་ལན་བཏབ་པས། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ། དེ་འདྲའི་ཤེས་བྱ་དང་གཅིག་ཡིན་པ་འདོད་ཟེར་དགོས་ཏེ། གོང་གི་རྩོད་གཞིའི་ཁྱོད་དང་གཅིག་ཏུ་

[051A]༄༅། །གྱུར་པའི་ཤེས་བྱ་ཁྱོད་བཞག་ཏུ་བཤིག་ན་འགྲིག་པ་ཡིན་ནོ། །ཡང་ཁྱོད་ཆོས་ཅན། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ་ཆོས་ཅན། ཁྱོད་ཁྱོད་དང་གཅིག་ཏུ་གྱུར་པའི་ཡོད་པ་ཆོས་ཅན། ཁྱོད་ཁྱོད་དང་
གཅིག་ཡིན་པར་ཐལ་ཞེས་པའི་ཐལ་འགྱུར་ལ། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ་དང་གཅིག་ཏུ་གྱུར་པའི་ཡོད་པ་ཆོས་ཅན། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ་ཁྱོད་ཁྱོད་
དང་གཅིག་ཏུ་གྱུར་པའི་ཤེས་བྱ་དང་གཅིག་ཡིན་པར་འདོད་ཟེར་དགོས་ཤིང། དེ་ལྟ་བུས་འདོད་ལན་མི་ཐེབ་བོ། །དེ་ཡང་ཡིན་ཏེ། ཁྱོད་ཆོས་ཅན། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ་ཆོས་ཅན། ཁྱོད་ཡིན་པར་ཐལ་ཞེས་པའི་
ཐལ་འགྱུར་ལ། ཁྱོད་ཁྱོད་དང་གཅིག་ཏུ་གྱུར་པའི་ཤེས་བྱ་ཡིན་པར་འདོད་ཅེས་བརྩི་དགོས་ཤིང། དེ་ལྟར་ལན་ཐེབ་པའི་ཕྱིར་ཏེ། ཁྱོད་ཆོས་ཅན། ཁྱོད་ཡིན་པར་ཐལ་ལ། ཁྱོད་ཡིན་པར་འདོད་ཅེས་བརྩི་རིགས་པའི་ཕྱིར་རོ། །དེས་
རེ་ཞིག་དྲིས་འཕང་བཤད་ཟིན་ཏོ། །སྨྲས་པ། དྲིས་འཕང་རྩི་ཚུལ་ཙམ་ལའང་རྨོངས་བཞིན་དུ། །རིགས་པ་སྨྲ་བ་རློམས་རྣམས་མགོ་བོ་འཁོར། །ཁོ་བོས་ཕྱོགས་ཙམ་སྟོན་འདིའི་རྗེས་ཞུགས་ན། །མི་རིང་རྣམ་མཁྱེན་རང་རྒྱུད་འབྱུང་ངོ་
ཀྱེ༑།    ༈    །།ཐལ་འགྱུར་གྱི་རྣམ་བཞག་བཤད་པ་ལ། བདག་མེད་ཡིན་ན། རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་གྱི་རྟགས་གྲུབ་པས་ཁྱབ་ཀྱང། རྣམ་མཁྱེན་ཆོས་ཅན། རྟག་པ་ཡིན་པར་ཐལ་
རྟག་པ་ཡིན་པའི་ཕྱིར་ཞེས་པའི་ཐལ་འགྱུར་གྱི་རྟགས་གྲུབ་པར་ཐལ། བདག་མེད་ཡིན་པའི་ཕྱིར་ན་མ་ཁྱབ་བོ། །བདག་མེད་ཡིན་ན་ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་

[051B] ཁོ་ན་རེ། བུམ་པ་ཆོས་ཅན་ཆོས་ཅན། དེར་ཐལ། དེའི་ཕྱིར་ཟེར་ན། རྩོད་གཞི་སྐྱོན་ཅན་ནོ། །འདོད་མི་ནུས་ཏེ། དེ་འདྲའི་ཐལ་འགྱུར་འདི། རྩོད་གཞི་དང་ལྡན་པའི་རྟགས་གསལ་ཐ་དད་ཀྱི་ཐལ་འགྱུར་
ཡིན་པའི་ཕྱིར་ཏེ། བུམ་པས་རྩོད་གཞི། ཡིན་པས་གསལ་བ། བུམ་པ་ཆོས་ཅན་ཡིན་པས་རྟགས་བྱས་པའི་ཐལ་འགྱུར་ཡིན་པའི་ཕྱིར་རོ། །ཁ་ཅིག་གིས། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་
ཆོས་ཅན། བུམ་པ་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ། བདག་མེད་ཡིན་པའི་ཕྱིར་ཟེར་ན་མ་ཁྱབ། འདོད་ན་རྩིས་དང་བྱས་པས། བརྩིས་ན་
མི་འཐད་དེ། དེ་འདྲའི་ཐལ་འགྱུར་དེ། རྩོད་གཞི་དང་མི་ལྡན་པའི་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པའི་ཕྱིར་ཏེ། བུམ་པ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ་
བུམ་པ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་འདི། བུམ་པ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་
འགྱུར་གྱིས་རྟགས་གསལ་གཉིས་ཀ་བྱས་པའི་ཐལ་འགྱུར་ཡིན་པའི་ཕྱིར་རོ། །དེས་ན་བདག་མེད་ཡིན་ན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར། ཁྱོད་ཀྱིས་རྟགས་གསལ་གཉིས་ཀ་བྱས་པའི་
ཐལ་འགྱུར་ཡིན་པས་ཁྱབ་བོ། །ཁ་ཅིག་གིས་བདག་མེད་ཡིན་ན། བུམ་པ་ཆོས་ཅན་ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ། བདག་མེད་ཡིན་

[052A]༄༅། །པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པས། བུམ་པ་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་
འདོད་ཅེས་བརྩི་མི་རིགས་པས་ཁྱབ་ཟེར་ན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་གྱིས་མ་ངེས་ཏེ། དེ་ཆོས་ཅན་དུ་བཀོད་ན། དེ་འདྲའི་ཐལ་འགྱུར་ལ་འདོད་ལན་བཏབ་པས། བུམ་པ་
ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར། རྟགས་
གསལ་ཐ་མི་དད་ཀྱི་ཐལ་འགྱུར་ཡིན་པར་འདོད་ཅེས་རྩི་རིགས་པའི་ཕྱིར། དེ་རྩི་རིགས་པར་ཐལ། བུམ་པ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། བདག་མེད་
ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པས། བུམ་པ་ཆོས་ཅན། དངོས་པོ་ཡིན་པར་ཐལ་
དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་འདོད་ཅེས་རྩི་རིགས་པའི་ཕྱིར། དེར་ཐལ། བུམ་པ་ཆོས་
ཅན༑ དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡོད་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་ལ་འདོད་ལན་བཏབ་པས། བུམ་པ་ཆོས་ཅན། དངོས་པོ་ཡིན་པར་ཐལ་

[052B] །ཁ་ཅིག་གིས། ཁྱོད་ཐལ་འགྱུར་གང་ཞིག་ཁྱོད་ཀྱི་རྟགས་གསལ་གཉིས་ཐ་མི་དད་ཡིན་ན། ཁྱོད་རྟགས་གསལ་ཐ་མི་དད་ཀྱི་
ཐལ་འགྱུར་ཡིན་པས་ཁྱབ་ཟེར་ན། བུམ་པ་ཆོས་ཅན། དངོས་པོ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། འདོད་ན། དེ་འདྲའི་ཐལ་འགྱུར་ཆོས་ཅན། ཁྱོད་ཀྱི་རྗེས་ཁྱབ་
རྣལ་མར་ངེས་པར་ཐལ། ཁྱོད་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པའི་ཕྱིར་[,]རྟགས་ཁས། འདོད་མི་ནུས་སོ། །རང་རེས་བདག་མེད་ཡིན་ན། དངོས་པོ་ཡིན་པར་ཐལ། དངོས་པོ་ཡིན་པས་ཁྱབ། དངོས་པོ་ཡིན་པར་
ཐལ། དངོས་པོ་ཡིན་ན་གང་དྲན་དྲན་ཡིན་པས་ཁྱབ་བྱས་པ་ལ། ཁོ་ན་རེ། གང་དྲན་དྲན་ཡིན་པར་ཐལ། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཟེར་ན། གང་དྲན་དྲན་ཡིན་པར་ཐལ། དངོས་པོ་ཡིན་པ་འདོད་ཅེས་ལན་
འདེབ་བོ། །དེ་བཞིན་དུ་རྣམ་མཁྱེན་ཡིན་པར་ཐལ། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཟེར་ནའང། རྣམ་མཁྱེན་ཡིན་པར་ཐལ། དངོས་པོ་ཡིན་པ་འདོད་ཟེར་དགོས་ཏེ། ཐལ་ངག་གཉིས་དང་ཕྱིར་སྒྲ་གཅིག་
བྱུང་ན་གཉིས་གསལ་བ་གསུམ་བྱུང་ནའང་གཉིས་གསལ་བ་བཞི་བྱུང་ན་གསུམ་གསལ་བ། ལྔ་བྱུང་ནའང་གསུམ་གསལ་བ་སྟེ་ཅི་ཙམ་བརྩེགས་ཀྱང་དེའི་རིགས་འགྲེས་ཏེ་ཤེས་པར་བྱའོ། །ཐལ་འགྱུར་འགོད་ཚུལ་ལ་རྟགས་ཆོས་
དོན་གསུམ་རེ་རེ་བའི་འགོད་ཚུལ། ཆོས་ཅན་དུ་མ་བརྩེགས་པའི་འགོད་ཚུལ། གསལ་སྦུངས་[*SPUNGS]ཀྱི་འགོད་ཚུལ། རྟགས་སྦུངས་[*SPUNGS]ཀྱི་འགོད་ཚུལ། སྦུགས་འཚངས་ཀྱི་འགོད་ཚུལ་དང་ལྔ་ལས། མཚན་གཞི་ནི་རིམ་བཞིན། རྣམ་

[053A]༄༅། །མཁྱེན་ཆོས་ཅན། ཤེས་བྱ་ཡིན་པར་ཐལ། དངོས་པོ་ཡིན་པའི་ཕྱིར་ལྟ་བུ། དང་པོ་དང། རྣམ་མཁྱེན་ཆོས་ཅན། བུམ་པ་ཆོས་ཅན། ཀ་བ་ཆོས་ཅན། ཤེས་བྱ་ཡིན་པར་ཐལ། དངོས་པོ་ཡིན་པའི་ཕྱིར་ལྟ་
བུ་གཉིས་པ་དང། ཚད་མ་ཆོས་ཅན། ཤེས་བྱ་ཡིན་པར་ཐལ། བྱས་པ་ཡིན་པར་ཐལ། དངོས་པོ་ཡིན་པར་ཐལ། དོན་བྱེད་ནུས་པ་ཡིན་པའི་ཕྱིར་ལྟ་བུ་གསུམ་པ་དང། སྒྲ་ཆོས་ཅན། གཞལ་བྱ་ཡིན་པར་ཐལ། ཚད་མས་རྟོགས་པར་བྱ་བ་
ཡིན་པའི་ཕྱིར། ཡོད་པ་ཡིན་པའི་ཕྱིར། དངོས་པོ་ཡིན་པའི་ཕྱིར་ལྟ་བུ་བཞི་པ་དང། རྣམ་མཁྱེན་ཆོས་ཅན། ཡོད་པ་ཡིན་པར་ཐལ། ཚད་མས་དམིགས་པ་ཡིན་པའི་ཕྱིར་ཞེས་པའི་ཐལ་འགྱུར་དངོས་པོ་ཡིན་པར་ཐལ། དངོས་
པོ་ཡིན་པའི་ཕྱིར་ཞེས་པའི་ཐལ་འགྱུར་གྱིས་རྗེས་ཁྱབ་རྣལ་མར་ངེས་པར་ཐལ། སྒྲ་ཆོས་ཅན། མ་བྱས་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་མི་རྟག་པ་ཡིན་པའི་ཕྱིར་ལྟ་བུ་ལྔ་པ་ཡིན་ནོ། །འདི་སོ་
སོའི་མཚན་གཞི་བརྩི་བཞག་ཏུ་བཀོད་པ་རྣམས་འདིར་མ་བྲིས་ཀྱང། ཚུལ་འདིའི་རྟགས་གསལ་དང་བཅས་པའི་ཐལ་འགྱུར་གཞན་རྣམས་ཀྱང་འགོད་ཚུལ་ལ་ལྟོས་ཏེ། ཐལ་འགྱུར་དེ་ལྔའི་ཁོངས་སུ་འདུ་ཚུལ་ལ་མཁས་
པར་བྱའོ། །ཁ་ཅིག་གིས། བུམ་པ་ཆོས་ཅན། ཀ་བ་ཆོས་ཅན། སྒྲ་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། ཀ་བ་ཆོས་ཅན། སྒྲ་ཆོས་ཅན། ཁྱོད་ཡིན་པར་ཐལ། ཁྱོད་ཡིན་པའི་
ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་ཟེར་ན། མི་འཐད་དེ། དེ་འདྲའི་ཐལ་འགྱུར་དེ་རྩོད་གཞི་དང་ལྡན་པའི་རྟགས་གསལ་ཐ་དད་ཀྱི་ཐལ་འགྱུར་ཡིན་པའི་ཕྱིར་ཏེ། དེ་འདྲའི་ཐལ་འགྱུར་འདི། ཀ་

[053B] སྒྲ་ཆོས་ཅན། བུམ་པ་ཡིན་པར་ཐལ། བུམ་པ་ཡིན་པའི་ཕྱིར་ཞེས་པའི་ཐལ་འགྱུར་གྱིས་གསལ་བ། ཀ་བ་ཆོས་ཅན། སྒྲ་ཆོས་ཅན། བུམ་པ་ཡིན་པར་ཐལ། བུམ་པ་ཡིན་པའི་ཕྱིར་ཞེས་པའི་ཐལ་འགྱུར་གྱིས་
རྟགས་བྱས་པའི་ཐལ་འགྱུར་ཡིན་པའི་ཕྱིར། མ་གྲུབ་ན། དེ་འདྲའི་ཐལ་འགྱུར་ཆོས་ཅན། དེར་ཐལ། ཀ་བ་ཆོས་ཅན་[*,]ཡིན་པར་ཐལ། ཀ་བ་ཆོས་ཅན་ཡིན་པའི་ཕྱིར་ཞེས་པའི་ཐལ་འགྱུར་འདི་
ཀ་བས་རྩོད་གཞི། ཡིན་པས་གསལ་བ། ཀ་བ་ཆོས་ཅན་ཡིན་པས་རྟགས་བྱས་པའི་ཐལ་འགྱུར་ཡིན་པའི་ཕྱིར་རོ། །ཁ་ཅིག་གིས་ཀ་བ་ཆོས་ཅན། སྒྲ་ཆོས་ཅན། ཤེས་བྱ་ཡིན་པར་ཐལ། ཤེས་བྱ་ཡིན་པའི་
ཕྱིར་ཞེས་པའི་ཐལ་འགྱུར་ཡིན་པར་ཐལ། སྒྲ་ཆོས་ཅན། ཤེས་བྱ་ཡིན་པར་ཐལ། ཤེས་བྱ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་མ་ཡིན་ཟེར་ན་མི་
འཐད་དེ། དེ་འདྲའི་ཐལ་འགྱུར་དེ། ཀ་བས་རྩོད་གཞི། སྒྲ་ཆོས་ཅན། ཤེས་བྱ་ཡིན་པར་ཐལ། ཤེས་བྱ་ཡིན་པའི་ཕྱིར་ཞེས་པའི་ཐལ་འགྱུར་གྱིས་རྟགས་གསལ་གཉིས་ཀ་བྱས་པའི་ཐལ་འགྱུར་ཡིན་པའི་ཕྱིར་རོ། །ཡང་
བུམ་པ་ཆོས་ཅན། ཀ་བ་ཆོས་ཅན། སྒྲ་ཆོས་ཅན། ཤེས་བྱ་ཆོས་ཅན། གཞལ་བྱ་ཡིན་པར་ཐལ། གཞལ་བྱ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ་
མི་རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། མཚོན་བྱ་ཡིན་པར་ཐལ། བཏགས་ཡོད་ཆོས་གསུམ་ཚང་བ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། མི་རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་

[054A]༄༅། །ཅན། མཚོན་བྱ་ཡིན་པར་ཐལ། བཏགས་ཡོད་ཆོས་གསུམ་ཚང་བ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་མ་ཡིན་ཏེ། དེ་རྟགས་གསལ་
ཐ་དད་ཀྱི་ཐལ་འགྱུར་ཡིན་པའི་ཕྱིར། དེར་ཐལ། ཆོས་ཅན་ཕྱི་མ་ཕྱི་མ་རྣམས། ཕྱིར་སྒྲ་སྔ་མ་སྔ་མས་དྲངས་ནས། མཚོན་བྱས་གསལ་བ་བཏགས་ཡོད་ཆོས་གསུམ་ཚང་བ་ཡིན་པའི་ཕྱིར་ཞེས་པའི་ཐལ་འགྱུར་གྱིས་རྟགས་
དེ་ཡན་ཆད་ཀྱིས་རྩོད་གཞི་བྱས་པའི་ཐལ་འགྱུར་ཡིན་པའི་ཕྱིར་རོ། །ཡང་བུམ་པ་ཆོས་ཅན། ཀ་བ་ཆོས་ཅན། སྒྲ་ཆོས་ཅན། ཤེས་བྱ་ཆོས་ཅན། གཞལ་བྱ་ཡིན་པར་ཐལ། གཞལ་བྱ་ཡིན་པའི་ཕྱིར་ཞེས་པའི་ཐལ་འགྱུར་ཡིན་
པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། དོན་བྱེད་ནུས་པ་ཡིན་པའི་ཕྱིར་ཞེས་པའི་ཐལ་འགྱུར་ཡིན་པར་ཐལ། མི་རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། མཚན་ཉིད་ཡིན་པར་
ཐལ༑ མཚན་ཉིད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་ཏེ། སྔར་བཞིན་སྦུགས་སུ་འཚངས་པས། མཚན་ཉིད་ཀྱིས་རྟགས་གསལ་གཉིས་ཀ་དང་དེ་ཡན་ཆད་ཀྱིས་རྩོད་གཞི་བྱས་
པའི་ཐལ་འགྱུར་ཡིན་པའི་ཕྱིར་རོ། །རྩོད་གཞི་ལ་ཁྱོད་ཡོད་མེད་ཇི་ལྟར་ཡིན་རུང། རྟགས་གསལ་ལ་ཁྱོད་ཡོད་ན་སྦུགས་སུ་མི་འཚངས་ཤིང། དེ་དག་གི་རིགས་འགྲེས་ན་མང་ངོ། །རང་རེས་དངོས་པོར་ཡིན་པར་ཐལ། དངོས་
པོ་ཡིན་པའི་ཕྱིར་ཞེས་པའི་ཐལ་འགྱུར་གྱི་རྒྱུའི་དུས་སུ་དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་མེད། དེའི་དུས་སུ་དེ་འདྲའི་ཐལ་འགྱུར་དེ་འདྲའི་ཐལ་འགྱུར་དང་གཅིག་ཀྱང་མིན་ཏེ། དེའི་དུས་

[054B] །དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་དང་གཅིག་ཡིན་ན། རྟགས་གསལ་ཐ་མི་དད་ཀྱི་ཐལ་འགྱུར་ཡིན་པས་ཁྱབ། རྟགས་གསལ་ཐ་མི་
དད་ཀྱི་ཐལ་འགྱུར་ཡིན་ན། ལྡོག་ཁྱབ་རྣལ་མར་ངེས་པས་ཁྱབ་པོ། །ཡང་བུམ་པ་ཆོས་ཅན། ཀ་བ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་
ཡིན་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་འདི། བུམ་པས་རྩོད་གཞི། ཀ་བ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་
འགྱུར་ཡིན་པས་གསལ་བ། བདག་མེད་ཀྱིས་རྟགས་བྱས་པའི་ཐལ་འགྱུར་ཡིན། དེ་བཞིན་དུ་བུམ་པ་ཆོས་ཅན། ཀ་བ་ཆོས་ཅན། ཤེས་བྱ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་
རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་འདི། བུམ་པས་རྩོད་གཞི། ཀ་བ་ཆོས་ཅན། ཤེས་བྱ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་
ཞེས་པའི་ཐལ་འགྱུར་རྟགས་གསལ་ཐ་མི་དད་གྱི་ཐལ་འགྱུར་ཡིན་པས་གསལ་བ། བདག་མེད་ཀྱིས་རྟགས་བྱས་པའི་ཐལ་འགྱུར་ཡིན་ཏེ། ཆོས་ཅན་དུ་མ་དང་ལྡན་པའི་ཐལ་འགྱུར་གང་བཀོད་ཀྱང་སྔ་མ་དེས་རྩོད་གཞི་
བྱ་རིགས་པའི་ཕྱིར། བྱས་པ་ལ་ཁོ་ན་རེ། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། ཡོད་པར་

[055A]༄༅། །ཐལ༑ ཡོད་པའི་ཕྱིར་ཞེས་པའི་ཐལ་འགྱུར་ཆོས་ཅན། བདག་མེད་ཡིན་པར་ཐལ། བདག་མེད་ཡིན་པའི་ཕྱིར་ཞེས་པའི་ཐལ་འགྱུར་རྟགས་གསལ་ཐ་མི་དད་ཀྱི་ཐལ་འགྱུར་ཡིན་པར་ཐལ། བདག་མེད་
ཡིན་པའི་ཕྱིར་ཞེས་པའི་ཐལ་འགྱུར་འདི་དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་གྱིས་རྩོད་གཞི་བྱ་རིགས་པར་ཐལ། དམ་བཅའ་འཐད་པའི་ཕྱིར་ན། ཆོས་ཅན་སྔ་མ་སྔ་མ། ཕྱིར་སྒྲ་ཕྱི་མ་ཕྱི་མའི་
སྦུགས་སུ་འཚངས་སོང་བས་མ་ཁྱབ་བོ། །ཡང་ཁོ་ན་རེ། སྒྲ་ཆོས་ཅན། ཁྱོད་མ་བྱས་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པར་ཐལ། དྲིལ་བུའི་མཉན་བྱ་ཆོས་
ཅན༑ མཉན་བྱ་མ་ཡིན་པར་ཐལ། ཁྱོད་མ་ཡིན་པའི་ཕྱིར་ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པའི་ཕྱིར་ན་མ་ཁྱབ་[*,]འདོད་མི་ནུས་ཏེ། དེ་འདྲའི་ཐལ་འགྱུར་ལ་འདོད་ལན་བཏབ་པས། སྒྲ་མ་བྱས་པ་
ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པར་འདོད་ཅེས་རྩི་རིགས་པ་གང་ཞིག་དེ་སྒྲུབ་བྱེད་འཕེན་པའི་ཐལ་འགྱུར་ཡང་དག་མ་ཡིན་པའི་ཕྱིར། མ་ཁྱབ་
མཚམས་ལ་མ་གྲུབ་ན་མི་འཐད་དེ། དེ་འདྲའི་ཐལ་འགྱུར་ལ་རྟགས་མ་གྲུབ་ཀྱིས་ལན་བཏབ་པས། དྲིལ་བུའི་མཉན་བྱ་ཆོས་ཅན། མཉན་བྱ་མ་ཡིན་པར་ཐལ། སྒྲ་མ་ཡིན་པའི་ཕྱིར་ཞེས་པའི་ཐལ་འགྱུར་སྒྲུབ་བྱེད་འཕེན་པའི་
ཐལ་འགྱུར་ཡང་དག་ཡིན་པར་རྟགས་མ་གྲུབ་ཅེས་རྩི་རིགས་པ་གང་ཞིག་དེ་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པའི་ཕྱིར། དེས་ན་རྩོད་གཞི་དང་མི་ལྡན་པའི་ཐལ་འགྱུར་ཡིན་ན། ཐལ་འགྱུར་ལྟར་སྣང་ཡིན་པས་

[055B] །ཁོ་ན་རེ། རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ཆོས་ཅན། དངོས་པོར་རྟོགས་པའི་ཚད་མ་ཁྱོད་ཀྱི་འབྲས་བུ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་གྱི་གསལ་བ་ལ་
འདོད་ལན་བཏབ་པས། དེ་འདྲའི་ཐལ་འགྱུར་དངོས་པོ་རྟོགས་པའི་ཚད་མ། དེ་འདྲའི་ཐལ་འགྱུར་གྱི་འབྲས་བུ་ཡིན་པ་འདོད་ཅེས་རྩི་རིགས་ཤིང་འདོད་ལན་ཐེབས་པར་ཐལ། འདོད་པ་གང་ཞིག་ཁྱོད་དངོས་པོར་རྟོགས་པའི་ཚད་
མའི་རྒྱུ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད། དངོས་པོར་རྟོགས་པའི་ཚད་མ་ཁྱོད་ཀྱི་འབྲས་བུ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་ལའང་ཁྱབ་པ་ཡོད་པའི་
ཕྱིར༑ འདོད་ན། རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་དངོས་པོར་རྟོགས་པའི་ཚད་མ་རྟག་པས་གསལ་བ་དང། རྟག་པས་རྟགས་བྱས་པའི་ཐལ་འགྱུར་ཡོད་པར་ཐལ། ཤེས་བྱ་རྟག་པར་རྟོགས་
པའི་ཚད་མ་རྟག་པས་གསལ་བ་དང། རྟག་པས་རྟགས་བྱས་པའི་ཐལ་འགྱུར་ཡོད་པའི་ཕྱིར། རྟགས་གྲུབ་སྟེ། དེ་འདྲའི་ཐལ་འགྱུར་དེ། དེ་ལྟ་བུའི་ཐལ་འགྱུར་ཡིན་པའི་ཕྱིར། གོང་དུ་འདོད་ན། རྟག་པ་ཡིན་པར་ཐལ། རྟག་པ་
ཡིན་པའི་ཕྱིར་ཞེས་པའི་ཐལ་འགྱུར། དངོས་པོར་རྟོགས་པའི་ཚད་མ་རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་དེ། རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར། དངོས་པོར་
རྟོགས་པའི་ཚད་མ་རྟག་པས་གསལ་བ་དང། རྟག་པས་རྟགས་བྱས་པའི་ཐལ་འགྱུར་ཡིན་པར་ཐལ། དེ་འདྲའི་ཐལ་འགྱུར་ཡོད་པའི་ཕྱིར། འདོད་ན། རྟག་པ་མ་ཡིན་པར་ཐལ། དངོས་པོ་ཡིན་པའི་ཕྱིར། མ་གྲུབ་ན། དེར་

[056A]༄༅། །ཐལ། རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར། དངོས་པོར་རྟོགས་པའི་ཚད་མ་རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་གྱི་འབྲས་བུ་ཡིན་
པའི་ཕྱིར། མ་ཁྱབ་ན། དེ་འདྲའི་ཐལ་འགྱུར་ཆོས་ཅན། ཁྱོད་ཀྱི་འབྲས་བུ་ཡིན་ན། དངོས་པོ་ཡིན་དགོས་པར་ཐལ། ཁྱོད་དངོས་པོ་ཡིན་པའི་ཕྱིར། རང་ལུགས་ནི། སྦྱར་ལུགས་ལ་ལྟོས་པས་ཆོས་ཅན་སྐྱོན་ཅན་ཡིན་ནོ། །
ཁ་ཅིག་གིས། ཁྱོད་ཐལ་འགྱུར་གང་ཞིག་ཁྱོད་ཀྱི་བཀོད་ཚོད་ཀྱི་རྟགས་གྲུབ་ན། ཁྱོད་ཀྱི་རྟགས་གྲུབ་བས་ཁྱབ་ཟེར་ན། རྣམ་མཁྱེན་ཆོས་ཅན། འདུས་བྱས་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་
ཆོས་ཅན། དེར་ཐལ། དེའི་ཕྱིར། དེར་ཐལ། རྟག་པ་ཡིན་པའི་ཕྱིར། འདོད་མི་ནུས་ཏེ། རྣམ་མཁྱེན་རྟག་པ་མ་ཡིན་པའི་ཕྱིར། ཁ་ཅིག་ཁྱོད་ཐལ་འགྱུར་གང་ཞིག་ཁྱོད་ཀྱི་རྟགས་གྲུབ་ན། ཁྱོད་ཀྱི་བཀོད་ཚོད་ཀྱི་རྟགས་གྲུབ་
པས་ཁྱབ་ཟེར་ན། བུམ་པ་ཆོས་ཅན། དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་གྱིས་མ་ངེས། དེས་ན་ཁྱོད་ཀྱི་བཀོད་ཚོད་ཀྱི་རྟགས་གསལ་གཉིས་ཀ་གྲུབ་ན། ཁྱོད་ཀྱི་རྟགས་གསལ་གཉིས་
ཀ་གྲུབ་པས་མ་ཁྱབ། ཁྱོད་ཀྱི་རྟགས་གསལ་གཉིས་ཀ་མ་གྲུབ་ན། ཁྱོད་ཀྱི་བཀོད་ཚོད་ཀྱི་རྟགས་གསལ་གཉིས་ཀ་མ་གྲུབ་པས་ཀྱང་མ་ཁྱབ་སྟེ། ཀ་བ་ཆོས་ཅན། རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་
འགྱུར་གྱིས་མཚོན་ནས་མ་ངེས་སོ། །དེས་ན་ཐལ་འགྱུར་དེའི་སོང་ཚོད་ཀྱི་རྟགས་གྲུབ་ན། ཐལ་འགྱུར་དེའི་རྟགས་གྲུབ་པས་ཁྱབ། ཐལ་འགྱུར་དེའི་སོང་ཚོད་ཀྱི་རྟགས་ཡིན་ན། ཐལ་འགྱུར་དེའི་རྟགས་ཡིན་པས་མ་ཁྱབ། སྒྲ་

[056B] རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་གྱི་བཀོད་སོང་གི་རྟགས་གསལ་ལ་ཁྱད་ཡོད་ཀྱང་དངོས་པོ་ཡིན་པར་ཐལ། དངོས་པོ་ཡིན་པའི་ཕྱིར་ཞེས་པའི་ཐལ་འགྱུར་གྱི་བཀོད་སོང་གི་རྟགས་
གསལ་ལ་ཁྱད་མེད། དེས་ན་རྩོད་གཞི་དང་མི་ལྡན་པའི་ཐལ་འགྱུར་ཡིན་ན། བཀོད་སོང་གི་རྟགས་གསལ་ལ་ཁྱད་མེད་པས་ཁྱབ་པ་སོགས་ཀྱི་རིགས་འགྲེས་ཏེ་ཤེས་པར་བྱའོ། །ཁ་ཅིག་བུམ་པ་ཆོས་ཅན་[*,]ཁྱོད་ཀྱི་རྟགས་གྲུབ་ན་
ཁྱོད་ཀྱི་རྟགས་གྲུབ་པས་ཁྱབ་ཟེར་ན། དངོས་པོ་ཡིན་པར་ཐལ། བུམ་པ་དང་གཅིག་ཡིན་པའི་ཕྱིར་ཞེས་པའི་ཐལ་འགྱུར་གྱིས་མ་ངེས། ཁ་ཅིག་ཁྱོད་ཐལ་འགྱུར་གང་ཞིག་ཁྱོད་ཀྱི་རྟགས་དང་པོ་མ་གྲུབ་ན། ཁྱོད་ཀྱི་རྟགས་མ་གྲུབ་
པས་ཁྱབ་ཟེར་ན། སྒྲ་ཆོས་ཅན། རྟག་དངོས་ཡིན་པར་ཐལ། རྟག་དངོས་གང་ཞིག་གང་ཟག་གི་བདག་མེད་ཡིན་པའི་ཕྱིར་ཞེས་པའི་ཐལ་འགྱུར་གྱིས་མ་ངེས་ཏེ། དང་པོ་སླ། གཉིས་པ་དེར་ཐལ། དེའི་རྟགས་དང་པོ་ལ་
རྟགས་མ་གྲུབ་ཀྱིས་ལན་ཐེབས་པའི་ཕྱིར་ཏེ། སྒྲ་རྟག་དངོས་མ་ཡིན་པའི་ཕྱིར། རྩ་བའང་འདོད་མི་ནུས་ཏེ། དེའི་སྡོམ་རྟགས་གྲུབ་པའི་ཕྱིར་རོ། །ཁ་ཅིག་[*,]ཁྱོད་རྟགས་ཟུར་གཉིས་ཡོད་པའི་ཐལ་འགྱུར་གང་ཞིག་ཁྱོད་ཀྱི་རྟགས་
དང་པོ་འང་གྲུབ། ཁྱོད་ཀྱི་རྟགས་གཉིས་པའང་གྲུབ་ན། ཁྱོད་ཀྱི་རྟགས་གྲུབ་པས་ཁྱབ་ཟེར་ན། སྒྲ་ཆོས་ཅན། རྟག་དངོས་ཡིན་པར་ཐལ། སྒྲ་དང་གཅིག་གང་ཞིག་བློའི་ཡུལ་དུ་བྱ་རུང་ཤེས་བྱའི་མཚན་ཉིད་ཡིན་པའི་ཕྱིར་ཞེས་
པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། དང་པོ་སླ། རྟགས་ཟུར་དང་པོ་གྲུབ་སྟེ། སྒྲ་སྒྲ་དང་གཅིག་ཡིན་པའི་ཕྱིར། རྟགས་ཟུར་གཉིས་པ་གྲུབ་སྟེ། །བློའི་ཡུལ་དུ་བྱ་རུང་ཤེས་བྱའི་མཚན་ཉིད་ཡིན་པའི་ཕྱིར་ཏེ། གང་ཟག་གི་

[057A]༄༅། །བདག་མེད་ཡིན་པའི་ཕྱིར། རྩ་བར་འདོད་མི་ནུས་ཏེ། དེ་འདྲའི་ཐལ་འགྱུར་གྱི་སྡོམ་རྟགས་མ་གྲུབ་པའི་ཕྱིར། མ་གྲུབ་ན། བུམ་པ་ཆོས་ཅན། སྒྲ་དང་གཅིག་ཡིན་པར་ཐལ། ཤེས་བྱ་ཡིན་པའི་
ཕྱིར༑ ཁྱབ་པ་ཟུར་འགོག་ལ་དངོས། སྨྲས་པ། ཁོ་བོའི་བློ་གྲོས་ཀུན་གསལ་ངོས། །དབྱངས་ཅན་བྱིན་རླབས་ཆུ་འཛིན་འཁྲིགས། །རིགས་ལམ་ཆར་རྒྱུན་འབབས་པ་ན། །ཀུན་བཟོད་སྣོད་ཀྱང་ཆུང་ངུ་འགྱུར།།    ༈    །།
རང་ལུགས་ཐལ་འགྱུར་ལ་མཚན་ཉིད། དབྱེ་བ། རྟགས་ཆོས་དོན་གསུམ་ངོས་བཟུང་བ། ལན་འདེབས་ཚུལ་དང་བཞི། དང་པོ་ལ། ཐལ་འགྱུར་དུ་བཀོད་པ། ཐལ་འགྱུར་གྱི་མཚན་ཉིད། གཉིས་པ་ཐལ་འགྱུར་ལ་དབྱེ་
ན༑ ཐལ་འགྱུར་ཡང་དག་དང། ཐལ་འགྱུར་ལྟར་སྣང་གཉིས་སུ་དབྱེ་བ། བཀོད་ཚོད་ཀྱི་སྒོ་ནས་དབྱེ་བ་དང་གཉིས། རང་ཉིད་ཐལ་འགྱུར་ཡང་དག་ཏུ་སོང་བའི་རྒོལ་བ་ཡོད་པའང་ཡིན། རང་ཉིད་ཐལ་འགྱུར་ཡང་དག་ཏུ་སོང་
བའི་རྒོལ་བས་རང་ཉིད་ལ་ལན་དོན་མཐུན་མི་ཐེབས་པའང་ཡིན་པའི་གཞི་མཐུན་དུ་གྱུར་པའི་ཐལ་ངག་རྣམ་དག་ཏུ་དམིགས་པ། རང་ཉིད་ཐལ་འགྱུར་ཡང་དག་ཏུ་སོང་བའི་རྒོལ་བ་ལ། རང་ཉིད་ཐལ་འགྱུར་ཡང་དག་ཡིན་
པའི་མཚན་ཉིད། དེ་ལ་དབྱེ་ན། སྒྲུབ་བྱེད་འཕེན་པའི་ཐལ་འགྱུར་ཡང་དག་དང། སྒྲུབ་བྱེད་མི་འཕེན་པའི་ཐལ་འགྱུར་ཡང་དག་གཉིས། ཚུལ་གསུམ་འཕེན་ནུས་ཀྱི་ཐལ་ངག་རྣམ་དག་ཏུ་དམིགས་པ། སྒྲུབ་བྱེད་འཕེན་
པའི་ཐལ་འགྱུར་ཡང་དག་གི་མཚན་ཉིད། སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་ན། རང་ཉིད་ཀྱི་རྟགས་ཕ་རོལ་པོས་ཁས་བླངས་ཤིང། རྟགས་ཚད་མས་མ་གྲུབ་པ་ཞིག་དགོས་ཏེ། རྟགས་ཚད་མས་གྲུབ་ན། རང་རྒྱུད་

[057B] དེ་ཡིན་ན་རང་ཉིད་ཀྱི་ཁྱབ་པ་ཚད་མས་གྲུབ་པ་ཞིག་དགོས་ཏེ། ཁྱབ་པ་ཚད་མས་མ་གྲུབ་ན་རང་རྒྱུད་ཀྱི་རྗེས་ཁྱབ་མི་འགྲུབ་པའི་ཕྱིར། དེ་ཡིན་ན། རང་ཉིད་ཀྱི་དམ་བཅའ་ལ་ཚད་མས་བསལ་བ་
ཞུགས་པ་ཞིག་དགོས་ཏེ། དམ་བཅའ་ལ་ཚད་མས་བསལ་བ་མ་ཞུགས་ན་རང་རྒྱུད་ཀྱི་ཕྱོགས་ཆོས་མི་འགྲུབ་པའི་ཕྱིར་རོ། །དེས་ན་སྒྲ་ཆོས་ཅན། མ་བྱས་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར། སྒྲུབ་
བྱེད་འཕེན་པའི་ཐལ་འགྱུར་ཡང་དག་ཏུ་སོང་བའི་གང་ཟག་ཡིན་ན་སྒྲ་རྟག་པར་ཁས་བླངས། རྟག་ན་མ་བྱས་པས་ཁྱབ་པ་ཚད་མས་ངེས། སྒྲ་བྱས་པར་ཚད་མས་གྲུབ་པ་ཞིག་དགོས་པའི་ཕྱིར་རོ། །རང་རྒྱུད་འཕེན་པའི་ཐལ་
འགྱུར་ཡང་དག་ལ་དབྱེ་ན། ལྡོག་པ་རང་རིག་[*RIGS]འཕེན་པའི་ཐལ་འགྱུར་ཡང་དག་དང། ལྡོག་པ་གཞན་རིག་[*RIGS]འཕེན་པའི་ཐལ་འགྱུར་ཡང་དག་གཉིས། རང་དང་རིགས་གཅིག་པའི་ཚུལ་གསུམ་འཕེན་ནུས་ཀྱི་ཐལ་ངག་རྣམ་
དག་ཏུ་དམིགས་པ་དང་པོའི་མཚན་ཉིད། རང་དང་རིགས་མི་གཅིག་པའི་ཚུལ་གསུམ་འཕེན་ནུས་ཀྱི་ཐལ་ངག་རྣམ་དག་ཏུ་དམིགས་པ་གཉིས་པའི་མཚན་ཉིད། ལྡོག་པ་རང་རིག་[*RIGS]འཕེན་པའི་ཐལ་འགྱུར་ལ་དབྱེ་ན། རང་བཞིན་
དང་འགལ་བའི་རང་བཞིན་དམིགས་པའི་རང་རྒྱུད་འཕེན་པའི་རང་བཞིན་དང་འགལ་བའི་རང་བཞིན་དམིགས་པའི་ཐལ་འགྱུར། རྒྱུ་དང་འགལ་བའི་འབྲས་བུ་དམིགས་པའི་རང་རྒྱུད་འཕེན་པའི་རྒྱུ་དང་འགལ་བའི་འབྲས་
བུ་དམིགས་པའི་ཐལ་འགྱུར། ཁྱབ་བྱེད་དང་འགལ་བའི་ཁྱབ་བྱ་དམིགས་པའི་རང་རྒྱུད་འཕེན་པའི་ཁྱབ་བྱེད་དང་འགལ་བའི་ཁྱབ་བྱ་དམིགས་པའི་ཐལ་འགྱུར། འགལ་ཁྱབ་དམིགས་པའི་རང་རྒྱུད་འཕེན་པའི་འགལ་ཁྱབ་

[058A]༄༅། །དམིགས་པའི་ཐལ་འགྱུར་དང་བཞི། མཚན་གཞི་ནི་རིམ་བཞིན། མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་མ་ཡིན་པར་ཐལ་
གྲང་རེག་རྒྱུན་ཆགས་སུ་གནས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་དང་པོ་དང། དུ་བ་དྲག་ཕྱུར་བས་ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། དུ་བ་དྲག་ཕྱུར་བས་ཁྱབ་པར་ནོན་པའི་དངོས་པོ་མ་ཡིན་པར་
ཐལ༑ གྲང་འབྲས་སྤུ་ལོང་བྱེད་རྒྱུན་ཆགས་སུ་གནས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་གཉིས་པ་དང། ཙན་དན་མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། ཙན་དན་མེ་སྟོབས་ཆེན་པོས་
ཁྱབ་པར་ནོན་པའི་དངོས་པོ་མ་ཡིན་པར་ཐལ། ཁ་བའི་རེག་པ་རྒྱུན་ཆགས་སུ་གནས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་གསུམ་པ་དང། སྒྲ་ཆོས་ཅན། མ་བྱས་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་
ལྟ་བུ་བཞི་པའོ། །དང་པོ་དེ་བསྒྲུབ་ན། མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་མ་ཡིན་པར་ཐལ། གྲང་རེག་རྒྱུན་ཆགས་སུ་གནས་པ་ཡོད་པའི་ཕྱིར་
ཞེས་པའི་ཐལ་འགྱུར་ཆོས་ཅན། ཁྱོད་རང་བཞིན་དང་འགལ་བའི་རང་བཞིན་དམིགས་པའི་རང་རྒྱུད་འཕེན་པའི་རང་བཞིན་དང་འགལ་བའི་རང་བཞིན་དམིགས་པའི་ཐལ་འགྱུར་ཡིན་པར་ཐལ། ཁྱོད་ཀྱིས་འཕངས་པའི་མེ་
སྟོབས་ཆེན་པོས་ཁྱབ་པར་ནོན་པའི་དངོས་པོ་དེ། མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་རེག་རྒྱུན་ཆགས་སུ་གནས་པ་མེད་པར་སྒྲུབ་པར་བྱེད་པའི་རང་བཞིན་དང་འགལ་བའི་རང་བཞིན་དམིགས་

[058B]ཁྱོད་རང་བཞིན་དང་འགལ་བའི་རང་བཞིན་དམིགས་པའི་ཐལ་འགྱུར་ཡིན་པའི་ཕྱིར། གཉིས་པ་མ་གྲུབ་ན། དེ་འདྲའི་ཐལ་འགྱུར་ཆོས་ཅན། རང་བཞིན་དང་འགལ་བའི་རང་བཞིན་
དམིགས་པའི་ཐལ་འགྱུར་ཡིན་པར་ཐལ། ཁྱོད་ཀྱི་ཆོས་ལོག་ཏུ་མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ་སོང། དེའི་རང་བཞིན་དུ་ཚ་ཞིང་སྲེག་པ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ་སོང། དེ་དང་འགལ་
བར་བསིལ་རེག་རྒྱུན་ཆགས་སུ་གནས་པ་དེ་སོང། དེའི་རང་བཞིན་དུ་གྲང་རེག་རྒྱུན་ཆགས་སུ་གནས་པ་དེ་སོང། ཁྱོད་གྲང་རེག་རྒྱུན་ཆགས་སུ་གནས་པ་ཡོད་པ་རྟགས་སུ་བཀོད་པའི་ཐལ་འགྱུར་ཡིན་པའི་ཕྱིར་རོ། །སྒྲུབ་ཚུལ་
གཞན་རྣམས་ཀྱང་དེའི་རིགས་འགྲེས་པས་བརྩི་བཞག་སོགས་ནས་ཤེས་པར་བྱ་དགོས་ཏེ་འདིར་བསྡུས་དོན་ཙམ་ཞིག་འཆད་པ་ཡིན་ནོ། །ལྡོག་པ་གཞན་རིག་[*RIGS]འཕེན་པའི་ཐལ་འགྱུར་ཡང་དག་ལ་དབྱེ་ན། རྒྱུ་དང་འགལ་
བའི་རང་བཞིན་དམིགས་པའི་རང་རྒྱུད་འཕེན་པའི་རང་བཞིན་དང་འགལ་བའི་འབྲས་བུ་དམིགས་པའི་ཐལ་འགྱུར། ཁྱབ་བྱེད་དང་འགལ་བའི་འབྲས་བུ་དམིགས་པའི་རང་རྒྱུད་འཕེན་པའི་རང་བཞིན་དང་འགལ་བའི་ཁྱབ་
བྱ་དམིགས་པའི་ཐལ་འགྱུར། རང་བཞིན་དང་འགལ་བའི་འབྲས་བུ་དམིགས་པའི་རང་རྒྱུད་འཕེན་པའི་རྒྱུ་དང་འགལ་བའི་རང་བཞིན་དམིགས་པའི་ཐལ་འགྱུར། ཁྱབ་བྱེད་དང་འགལ་བའི་འབྲས་བུ་དམིགས་པའི་རང་
རྒྱུད་འཕེན་པའི་རྒྱུ་དང་འགལ་བའི་ཁྱབ་བྱ་དམིགས་པའི་ཐལ་འགྱུར། རང་བཞིན་དང་འགལ་བའི་ཁྱབ་བྱ་དམིགས་པའི་རང་རྒྱུད་འཕེན་པའི་ཁྱབ་བྱེད་དང་འགལ་བའི་རང་བཞིན་དམིགས་པའི་ཐལ་འགྱུར། རྒྱུ་དང་

[059A]༄༅། །འགལ་བའི་ཁྱབ་བྱ་དམིགས་པའི་རང་རྒྱུད་འཕེན་པའི་ཁྱབ་བྱེད་དང་འགལ་བའི་འབྲས་བུ་དམིགས་པའི་ཐལ་འགྱུར། རྒྱུ་མ་དམིགས་པའི་རང་རྒྱུད་འཕེན་པའི་འབྲས་བུ་དམིགས་པའི་ཐལ་འགྱུར་
ཁྱབ་བྱེད་མ་དམིགས་པའི་རང་རྒྱུད་འཕེན་པའི་རང་བཞིན་དམིགས་པའི་ཐལ་འགྱུར་དང་བརྒྱད། དེ་ལས་ལོག་པ་བརྒྱད་དང་བཅུ་དྲུག་ཡོད། དང་པོ་བརྒྱད་ཀྱི་མཚན་གཞི་རིམ་བཞིན། མེ་སྟོབས་ཆེན་པོས་ཁྱབ་པར་ནོན་པའི་
ཤར་གྱི་དངོས་པོ་ཆོས་ཅན། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་མ་ཡིན་པར་ཐལ། གྲང་འབྲས་སྤུ་ལོང་བྱེད་རྒྱུན་ཆགས་སུ་གནས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་དང་པོ་དང། དེ་ཆོས་ཅན། དེ་མ་ཡིན་པར་
ཐལ༑ ཁ་བའི་རེག་པ་རྒྱུན་ཆགས་སུ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་གཉིས་པ་དང། དུ་བ་དྲག་ཕྱུར་བས་ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། དེས་ཁྱབ་པར་ནོན་པའི་དངོས་པོ་མ་ཡིན་པར་ཐལ། གྲང་རེག་
རྒྱུན་ཆགས་སུ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་གསུམ་པ་དང། དེ་ཆོས་ཅན། དེ་མ་ཡིན་པར་ཐལ། ཁ་བའི་རེག་པ་རྒྱུན་ཆགས་སུ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་བཞི་པ་དང། ཙན་དན་མེ་སྟོབས་ཆེན་པོས་
ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། དེས་ཁྱབ་པར་ནོན་པའི་དངོས་པོ་མ་ཡིན་པར་ཐལ། གྲང་རེག་རྒྱུན་ཆགས་སུ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་ལྔ་པ་དང། དེ་ཆོས་ཅན། དེ་མ་ཡིན་པར་ཐལ། གྲང་འབྲས་
སྤུ་ལོང་བྱེད་རྒྱུན་ཆགས་སུ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་དྲུག་པ་དང། མཚན་མོའི་རྒྱ་མཚོར་ཆོས་ཅན། མེ་ཡོད་པར་ཐལ། དུ་བ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་བདུན་པ་དང། ཤིང་མེད་པའི་བྲག་ལྗོང་ན་

[059B] ཤིང་ཡོད་པར་ཐལ། ཤ་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་བརྒྱད་པ་ཡིན་ནོ། །དེ་ལས་ལོག་པ་བརྒྱད་ཀྱང་ཡོད་དེ། འབྲས་བུ་དང་འགལ་བའི་རང་བཞིན་དམིགས་པའི་རང་རྒྱུད་འཕེན་པའི་རང་བཞིན་དང་
འགལ་བའི་རྒྱུ་དམིགས་པའི་ཐལ་འགྱུར། འབྲས་བུ་དང་འགལ་བའི་ཁྱབ་བྱ་དམིགས་པའི་རང་རྒྱུད་འཕེན་པའི་ཁྱབ་བྱེད་དང་འགལ་བའི་རྒྱུ་དམིགས་པའི་ཐལ་འགྱུར། རང་བཞིན་དང་འགལ་བའི་རྒྱུ་དམིགས་པའི་རང་རྒྱུད་འཕེན་
པའི་འབྲས་བུ་དང་འགལ་བའི་རང་བཞིན་དམིགས་པའི་ཐལ་འགྱུར། ཁྱབ་བྱེད་དང་འགལ་བའི་རྒྱུ་དམིགས་པའི་རང་རྒྱུད་འཕེན་པའི་འབྲས་བུ་དང་འགལ་བའི་ཁྱབ་བྱ་དམིགས་པའི་ཐལ་འགྱུར། འབྲས་བུ་དང་འགལ་བའི་
རྒྱུ་དམིགས་པའི་རང་རྒྱུད་འཕེན་པའི་རྒྱུ་དང་འགལ་བའི་འབྲས་བུ་དམིགས་པའི་ཐལ་འགྱུར། རྒྱུ་དང་འགལ་བའི་རྒྱུ་དམིགས་པའི་རང་རྒྱུད་འཕེན་པའི་འབྲས་བུ་དང་འགལ་བའི་འབྲས་བུ་དམིགས་པའི་ཐལ་འགྱུར། འབྲས་བུ་
མ་དམིགས་པའི་རང་རྒྱུད་འཕེན་པའི་རྒྱུ་དམིགས་པའི་ཐལ་འགྱུར། རང་བཞིན་མ་དམིགས་པའི་རང་རྒྱུད་འཕེན་པའི་ཁྱབ་བྱེད་དམིགས་པའི་ཐལ་འགྱུར་དང་བརྒྱད་ཡོད་པའི་ཕྱིར། མཚན་གཞི་རིམ་བཞིན། མེ་སྟོབས་ཆེན་པོས་
ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་མ་ཡིན་པར་ཐལ། གྲང་རེག་གི་དངོས་རྒྱུ་ནུས་པ་མཐུ་ཅན་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་དང་པོ་དང། ཙན་དན་མེ་སྟོབས་ཆེན་
པོས་ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། ཙན་དན་མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་མ་ཡིན་པར་ཐལ། གྲང་རེག་གི་དངོས་རྒྱུའི་ནུས་པ་ཐོགས་མེད་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་གཉིས་

[060A]༄༅། །པ་དང། མེ་སྟོབས་ཆེན་པོས་ཁྱབ་པར་ནོན་པའི་དངོས་པོའི་དངོས་རྒྱུར་གྱུར་པའི་མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། དེས་ཁྱབ་པར་ནོན་པའི་དངོས་པོ་མ་ཡིན་པར་ཐལ། གྲང་
རེག་རྒྱུན་ཆགས་སུ་གནས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་གསུམ་པ་དང། ཆོས་ཅན་དང་གསལ་བ་སྔར་བཞིན་ལ། ཁ་བའི་རེག་པ་རྒྱུན་ཆགས་སུ་གནས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་བཞི་པ་
དང༑ ཆོས་ཅན་དང་གསལ་བ་སྔར་བཞིན་ལ། གྲང་རེག་གི་དངོས་རྒྱུའི་ནུས་པ་ཐོགས་མེད་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་ལྔ་པ་དང། ཆོས་ཅན་དང་གསལ་བ་སྔར་བཞིན་ལ། གྲང་འབྲས་སྤུ་ལོང་བྱེད་རྒྱུན་ཆགས་
སུ་གནས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་དྲུག་པ་དང། དུ་བའི་[*BAS]དབེན་པའི་རྩིག་སྐོར་ན་ཆོས་ཅན། དུ་བ་ཡོད་པར་ཐལ། དུ་བའི་དངོས་རྒྱུ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་བདུན་པ་དང། བུམ་པ་ཚད་
མས་མ་དམིགས་པའི་ས་ཕྱོགས་ཆོས་ཅན། བུམ་པ་ཚད་མས་དམིགས་པར་ཐལ། བུམ་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ་བརྒྱད་པ་ཡིན་པའི་ཕྱིར། ཚུལ་གསུམ་འཕེན་མི་ནུས་པའི་ཐལ་ངག་རྣམ་དག་ཏུ་
དམིགས་པ། རང་རྒྱུད་མི་འཕེན་པའི་ཐལ་འགྱུར་ཡང་དག་གི་མཚན་ཉིད། སྒྲ་ཆོས་ཅན། མི་རྟག་པ་ཡིན་པར་ཐལ། བྱས་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ། ཐལ་འགྱུར་དུ་བཀོད་པའང་ཡིན། ཐལ་འགྱུར་ཡང་དག་
གི་མཚན་ཉིད་དང་མི་ལྡན་པའང་ཡིན་པའི་གཞི་མཐུན་པ། ཐལ་འགྱུར་ལྟར་སྣང་གི་མཚན་ཉིད། དཔལ་ལྡན་ཆོས་གྲགས་ཀྱི་ངོར། སྒྲ་ཆོས་ཅན། མ་བྱས་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ་

[060B] རྟགས་ཁོ་ན་མ་ཚང་བའི་ཐལ་འགྱུར། ཁྱབ་པ་ཁོ་ན་མ་ཚང་བའི་ཐལ་འགྱུར། རྟགས་ཁྱབ་གཉིས་ཀ་མ་ཚང་བའི་ཐལ་འགྱུར། དེ་གཉིས་ཀ་ཚང་བའི་ཐལ་འགྱུར་དང་
བཞི༑ མཚན་གཞི་རིམ་བཞིན། སྒྲ་ཆོས་ཅན། མི་རྟག་པ་ཡིན་པར་ཐལ། བུམ་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ་དང་པོ་དང། སྒྲ་ཆོས་ཅན། མི་རྟག་པ་ཡིན་པར་ཐལ། ཤེས་བྱ་ཡིན་པའི་ཕྱིར་ཞེས་པའི་ཐལ་འགྱུར་
ལྟ་བུ་གཉིས་པ་དང། སྒྲ་ཆོས་ཅན། མི་རྟག་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ་གསུམ་པ་དང། སྒྲ་ཆོས་ཅན། མི་རྟག་པ་ཡིན་པར་ཐལ། བྱས་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ་
བཞི་པ་ཡིན་ནོ། །བརྩི་བཞག་ཏུ་འདིའི་མཚན་གཞི་དང་པོ་གསུམ་ལ་ཚིག་སྐྱོན་ཅུང་འདུག་པ་མཆན་བུར་གསུངས་པས་འདིར་མ་བྲིས། རྟགས་ཁྱབ་གཉིས་ཀ་ཚང་བའི་ཐལ་འགྱུར་ལ་དབྱེ་བ་སོགས་ནི་བརྩི་བཞག་ཏུའང་
སྒྲུབ་བྱེད་རྒྱས་པོ་མེད་པས་དེར་བལྟ་བདེ་བ་བསམ་ནས་འདིར་མ་བྲིས་སོ། །གསུམ་པ། རྟགས་ཆོས་དོན་གསུམ་ངོས་བཟུང་བ་ལ། རྟག་པ་དེ། སྒྲ་ཆོས་ཅན། མ་བྱས་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་གྱི་
རྟགས་ཡིན། རྟག་པ་མ་ཡིན་པ་དེ། ཐལ་འགྱུར་དེའི་རྟགས་ལོག་ཡིན། མ་བྱས་པ་དེ་ཐལ་འགྱུར་དེའི་ཐལ་ཆོས་ཡིན། བྱས་པ་དེ་ཐལ་འགྱུར་དེའི་ཆོས་ལོག་ཡིན། སྒྲ་དེ་ཐལ་འགྱུར་དེའི་རྩོད་གཞི་ཡིན། དེས་གཞན་ལའང་
རིགས་འགྲེས། བཞི་པ་ལན་འདེབས་ཚུལ་ལ། རང་ལུགས་ཐལ་འགྱུར་གྱི་ལན་ལ། འདོད༑ རྟགས་མ་གྲུབ། རྟགས་དང་པོ་མ་གྲུབ། རྟགས་གཉིས་པ་མ་གྲུབ་ཅེས་སོགས་དང། ཁྱབ་པ་འགལ་ཁྱབ་ལ་འབུད་ཅེས་

[061A]༄༅། །སོགས་དང། ཆོས་ཅན་སྐྱོན་ཅན་ཡིན་ཞེས་སོགས་དང། ཐལ་འགྱུར་དེའི་ལན་དང་ལན་རྣམ་པར་ཕྱེ་ནས་ལན་འདེབས་ཚུལ་སོགས་དུ་མ་ཡོད་པའི་ཕྱིར་རོ། །སྨྲས་པ། གང་གི་ལྷག་
བསམ་གྱིས་བསྐུལ་བས། །བདག་བློའི་དགའ་བོ་གཉིད་སད་དེ། །ཐལ་འགྱུར་སྦྲང་རྩིའི་ཆར་ཕབ་པས། །རིགས་ལམ་གསལ་བའི་དབྱར་དུས་བྱུང།།    ༈    །།གཞན་སེལ་གྱི་རྣམ་བཞག་བཤད་པ་ལ་
དགག་བཞག་གཉིས་ལས། དང་པོར་ཁ་ཅིག་གིས། ཆོས་དེའི་དོན་རང་མཚན་གྱི་གཞན་སེལ་ཡིན་ན། ཆོས་དེའི་གཞན་སེལ་ཡིན་པས་ཁྱབ་ཟེར་ན། བློ་མ་ཡིན་པ་ལས་ལོག་པ་ཆོས་ཅན། བློའི་གཞན་སེལ་ཡིན་པར་ཐལ། བློའི་དོན་
རང་མཚན་གྱི་གཞན་སེལ་ཡིན་པའི་ཕྱིར། ཁྱབ་པ་ཁས། མ་གྲུབ་ན། བློ་ཆོས་ཅན། ཁྱོད་མ་ཡིན་པ་ལས་ལོག་པ། ཁྱོད་ཀྱི་དོན་རང་མཚན་གྱི་གཞན་སེལ་ཡིན་པར་ཐལ། ཁྱོད་ཡིན་པ་སྲིད་པའི་དངོས་པོ་ཡིན་པའི་ཕྱིར། རྩ་བར་འདོད་མི་
ནུས་ཏེ། དེ་རྟོག་པས་སྒྲོ་བཏགས་མ་ཡིན་པའི་ཕྱིར་ཏེ། རང་མཚན་ཡིན་པའི་ཕྱིར་རོ། །ཁ་ཅིག་[*,]ཆོས་དེའི་བློའི་གཞན་སེལ་ཡིན་ན་[*,]ཆོས་དེའི་གཞན་སེལ་ཡིན་པས་ཁྱབ་ཟེར་ན། དོན་རང་མཚན་འཛིན་པའི་རྟོག་པ་ལ་དོན་རང་མཚན་མ་ཡིན་པ་
ལས་ལོག་པ་སྣང་བ་ཆོས་ཅན། དོན་རང་མཚན་གྱི་གཞན་སེལ་ཡིན་པར་ཐལ། དོན་རང་མཚན་གྱི་བློའི་གཞན་སེལ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དོན་རང་མཚན་ཆོས་ཅན། ཁྱོད་འཛིན་རྟོག་པ་ལ་ཁྱོད་མ་ཡིན་པ་ལས་ལོག་པ་
སྣང་བ། ཁྱོད་ཀྱི་བློའི་གཞན་སེལ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། རྩ་བར་འདོད་མི་ནུས་ཏེ། དེ་རང་མཚན་མ་ཡིན་པའི་ཕྱིར་ཏེ། སྤྱི་མཚན་ཡིན་པའི་ཕྱིར་རོ། །ཁ་ཅིག་ཆོས་དེའི་མེད་དགག་གི་གཞན་སེལ་ཡིན་ན། ཆོས་དེའི་

[061B] དོན་རང་མཚན་དང་དོན་རང་མཚན་མ་ཡིན་པའི་གཞི་མཐུན་པས་སྟོང་པ་ཆོས་ཅན། དོན་རང་མཚན་གྱི་གཞན་སེལ་ཡིན་པར་ཐལ། དོན་རང་མཚན་གྱི་མེད་དགག་གི་གཞན་སེལ་ཡིན་པའི་ཕྱིར། ཁྱབ་པ་
ཁས། མ་གྲུབ་ན། དོན་རང་མཚན་ཆོས་ཅན། ཁྱོད་དང་ཁྱོད་མ་ཡིན་པའི་གཞི་མཐུན་པས་སྟོང་པ་ཁྱོད་ཀྱི་མེད་དགག་གི་གཞན་སེལ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། རྩ་བ་[*BAR]འདོད་མི་ནུས་ཏེ། དེ་མེད་དགག་གི་གཞན་སེལ་ཡིན་
པའི་ཕྱིར་རོ། །ཁ་ཅིག་ཆོས་དེའི་གཞན་སེལ་ཡིན་ན། ཆོས་དེའི་གཞན་སེལ་གསུམ་པོ་གང་རུང་ཡིན་པས་ཁྱབ་ཟེར་ན། བུམ་པ་མ་ཡིན་པ་ལས་ལོག་པ་ཆོས་ཅན། དོན་རང་མཚན་གྱི་གཞན་སེལ་གསུམ་པོ་གང་རུང་ཡིན་པར་ཐལ། དོན་
རང་མཚན་གྱི་གཞན་སེལ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། བུམ་པའི་དོན་རང་མཚན་གྱི་གཞན་སེལ་ཡིན་པའི་ཕྱིར། རྩ་བར་འདོད་ན། བུམ་པ་མ་ཡིན་པ་ལས་ལོག་པ་ཆོས་ཅན། དོན་རང་མཚན་གྱི་གཞན་སེལ་གསུམ་པོ་གང་
རུང་མ་ཡིན་པར་ཐལ། དོན་རང་མཚན་གྱི་དོན་རང་མཚན་གྱི་གཞན་སེལ་མ་ཡིན་པ་གང་ཞིག་དོན་རང་མཚན་གྱི་གཞན་སེལ་ཕྱི་མ་གཉིས་པོ་གང་རུང་མ་ཡིན་པའི་ཕྱིར། དང་པོ་གྲུབ་སྟེ། ལྡན་མིན་འདུ་བྱེད་མ་ཡིན་པའི་ཕྱིར། གཉིས་པ་གྲུབ་སྟེ་
དངོས་མེད་མ་ཡིན་པའི་ཕྱིར་རོ། །ཁ་ཅིག་[*,]ཁྱོད་ཀྱི་གཞན་སེལ་གསུམ་ཀ་ཡོད་ན། ཁྱོད་ཀྱི་གཞན་སེལ་ལ། ཁྱོད་ཀྱི་དོན་རང་མཚན་གྱི་གཞན་སེལ་སོགས་གསུམ་དུ་གྲངས་ངེས་པས་ཁྱབ་ཟེར་ན་[*,]
དོན་རང་མཚན་ཆོས་ཅན། ཁྱོད་ཀྱི་གཞན་སེལ་ལ་ཁྱོད་ཀྱི་དོན་རང་མཚན་གྱི་གཞན་སེལ་སོགས་གསུམ་དུ་གྲངས་ངེས་པར་ཐལ། ཁྱོད་ཀྱི་གཞན་སེལ་གསུམ་ཀ་ཡོད་པའི་ཕྱིར་ཏེ། དོན་རང་མཚན་མ་ཡིན་པ་ལས་ལོག་པ་དོན་རང་མཚན་གྱི་

[062A]༄༅། །དོན་རང་མཚན་གྱི་གཞན་སེལ་དང། དོན་རང་མཚན་འཛིན་པའི་རྟོག་པ་ལ་དོན་རང་མཚན་མ་ཡིན་པ་ལས་ལོག་པ་[*PAR]སྣང་བ། དོན་རང་མཚན་གྱི་བློའི་གཞན་སེལ་དང། དོན་རང་མཚན་དང་དོན་རང་མཚན་
མ་ཡིན་པའི་གཞི་མཐུན་པས་སྟོད་[*STONG]པ་དོན་རང་མཚན་གྱི་མེད་དགག་གི་གཞན་སེལ་ཡིན་པའི་ཕྱིར། རྩ་བར་འདོད་ན། དོན་རང་མཚན་གྱི་གཞན་སེལ་ལ། དོན་རང་མཚན་གྱི་དོན་རང་མཚན་གྱི་གཞན་སེལ་སོགས་གསུམ་
དུ་གྲངས་མི་ངེས་པར་ཐལ། དོན་རང་མཚན་གྱི་གཞན་སེལ་ཕྱི་མ་གཉིས་པོ་གང་རུང་ཡིན་ན། དོན་རང་མཚན་གྱི་གཞན་སེལ་མ་ཡིན་དགོས་པའི་ཕྱིར་ཏེ། དོན་རང་མཚན་གྱི་གཞན་སེལ་ཡིན་ན། རང་མཚན་ཡིན་དགོས་
པ་གང་ཞིག་ཕྱི་མ་གཉིས་པོ་གང་རུང་ཡིན་ན། སྤྱི་མཚན་ཡིན་དགོས་པའི་ཕྱིར་རོ། །ཁ་ཅིག་ཁྱོད་མེད་ན། ཁྱོད་ཀྱི་བློའི་གཞན་སེལ་མེད་པས་ཁྱབ་ཟེར་ན། རི་བོང་རྭ་ཆོས་ཅན། དེར་ཐལ། དེའི་ཕྱིར། འདོད་ན། རི་བོང་རྭ་
ཆོས་ཅན། ཁྱོད་ཀྱི་བློའི་གཞན་སེལ་ཡོད་པར་ཐལ། བདག་མེད་ཡིན་པའི་ཕྱིར་རོ། །ཁ་ཅིག་[*,]ཁྱོད་མེད་ན། ཁྱོད་ཀྱི་མེད་དགག་གི་གཞན་སེལ་མེད་པས་ཁྱབ་ཟེར་ནའང་རི་བོང་རྭས་མ་ངེས་སོ༑ །ཁ་ཅིག་[*,]དགག་པའི་
རྣམ་པ་ཤར་ན། དགག་པ་ཡིན་པས་ཁྱབ་ཟེར་ན། རྗེས་དཔག་ཆོས་ཅན། དེར་ཐལ། དེའི་ཕྱིར་ཏེ། དགག་པའི་རྣམ་པ་ཤར་ནས་དགག་པ་ལ་གསར་དུ་མི་བསླུ་བའི་རིག་པ་ཡིན་པའི་ཕྱིར། མ་གྲུབ་ན། དེ་ཆོས་ཅན་
དེར་ཐལ། དགག་པ་དངོས་སུ་རྟོགས་པའི་ཚད་མ་ཡིན་པའི་ཕྱིར། ཁྱབ་སྟེ། དགག་པའི་རྣམ་པ་ཤར་ནས་དགག་པ་ལ་གསར་དུ་མི་བསླུ་བའི་རིག་པ་དེ། དགག་པ་དངོས་སུ་རྟོགས་པའི་ཚད་མའི་སྒྲུབ་བྱེད་ཡིན་པའི་

[062B] རྩ་བར་འདོད་མི་ནུས་ཏེ། སྒྲུབ་པ་ཡིན་པའི་ཕྱིར་རོ། །ཁོ་ན་རེ། རྗེས་དཔག་ཡིན་ན། དགག་པ་མ་ཡིན་པས་ཁྱབ་པར་ཐལ། རྗེས་དཔག་དགག་པ་མ་ཡིན་པའི་ཕྱིར་ན་མ་ཁྱབ་སྟེ་
རྗེས་དཔག་མ་ཡིན་པ་ལས་ལོག་པས་མ་ངེས་སོ། །ཁ་ཅིག་དགག་པ་ཡིན་ན། རང་གི་དངོས་མིང་གི་མཐར་དགག་ཚིག་སྦྱར་བས་ཁྱབ་ཟེར་ན། བུམ་པས་དག་པའི་ས་ཕྱོགས་ཀྱིས་མ་ངེས་སོ། །ཁ་ཅིག་[*,]རང་གི་དངོས་
མིང་གི་ཚིག་ཟིན་ལ་དགག་ཚིག་སྦྱར་བ་དགག་པའི་མཚན་ཉིད་ཟེར་བ་ལ་སྐྱོན་འཕེན་པ་ཁ་ཅིག་གིས། ཆོས་ཉིད་ཆོས་ཅན། དེར་ཐལ། དེའི་ཕྱིར་ན། འདོད་དེ། ཉིད་ཅེས་པའི་ཚིག་དེ་དགག་ཚིག་ཡིན་པའི་ཕྱིར་ཏེ་
དགག་ཚིག་དེ་ལ་སྟོང་ཚིག་གི་དགག་ཚིག་དང་མེད་ཚིག་གི་དགག་ཚིག་དང། ཉིད་ཚིག་གི་དགག་ཚིག་སོགས་དུ་མ་ཡོད་པའི་ཕྱིར། གཞན་ཡང། ཆོས་ཉིད་ཆོས་ཅན། རང་གི་དངོས་མིང་གི་ཚིག་ཟིན་ལ་དགག་
ཚིག་སྦྱར་བའི་ཆོས་ཡིན་པར་ཐལ། ཁྱོད་ཅེས་པའི་ཚིག་དེ། ཁྱོད་ཀྱི་དངོས་མིང་གང་ཞིག་ཁྱོད་ཅེས་པའི་ཚིག་དེ་དགག་ཚིག་ཡིན་པའི་ཕྱིར་ཏེ། ཁྱོད་འཛིན་རྟོག་པ་དགག་རྟོག་ཡིན་པའི་ཕྱིར་ཏེ། ཁྱོད་དགག་པ་ཡིན་
པའི་ཕྱིར། ཁ་ཅིག་[*,]སྒྲུབ་ཆོས་དེར་མ་གྱུར་པའི་ཆོས། དགག་པའི་མཚན་ཉིད་ཟེར་ན། རྟག་པ་མ་ཡིན་པའི་ཆོས། མི་རྟག་པའི་མཚན་ཉིད་ཡིན་པར་ཐལ་ལོ། །ཁ་ཅིག་བློས་རང་གི་དགག་བྱ་དངོས་སུ་བཅད་པའི་ཚུལ་
གྱིས་རྟོགས་པར་བྱ་བ་ཡིན་ན། དགག་པ་ཡིན་པས་ཁྱབ་ཟེར་ན། སྒྲ་མི་རྟག་པ་ཆོས་ཅན། དགག་པ་ཡིན་པར་ཐལ། རྟགས་དེའི་ཕྱིར་ཏེ། བློས་རང་གི་དགག་བྱ་སྒྲ་རྟག་པ་དངོས་སུ་བཅད་པའི་ཚུལ་གྱིས་རྟོགས་པར་བྱ་བ་

[063A]༄༅། །ཡིན་པའི་ཕྱིར་ཏེ། བློས་སྒྲ་མི་རྟག་པའི་དགག་བྱ། སྒྲ་རྟག་པ་དངོས་སུ་བཅད་པ་གང་ཞིག་བློས་སྒྲ་མི་རྟག་པ་དངོས་སུ་རྟོགས་པའི་ཕྱིར། དང་པོ་གྲུབ་སྟེ། བློས་སྒྲ་རྟག་པ་མ་ཡིན་པ་དངོས་སུ་རྟོགས་པའི་ཕྱིར་
གཉིས་པ་གྲུབ་སྟེ། སྒྲ་མི་རྟག་པ་བློའི་ཡུལ་དུ་བྱ་རུང་ཡིན་པའི་ཕྱིར། རྩ་བར་འདོད་མི་ནུས་ཏེ། སྒྲུབ་པ་ཡིན་པའི་ཕྱིར། ཁ་ཅིག་དགག་པ་གང་ཞིག་རང་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་ཆོས་གཞན་འཕེན་པ་དེ་
མ་ཡིན་དགག་གི་མཚན་ཉིད་དང། དེ་ལ་མི་འཕེན་པ་སྦྱར་བ་མེད་དགག་གི་མཚན་ཉིད་ཟེར་ན། བུམ་པ་མ་ཡིན་པ་ལས་ལོག་པ་ཆོས་ཅན། མེད་དགག་ཡིན་པར་ཐལ། དགག་པ་གང་ཞིག་རང་བརྗོད་པའི་སྒྲས་རང་གི་དགག་བྱ་བཀག་
ཤུལ་དུ་ཆོས་གཞན་མི་འཕེན་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། བུམ་པ་མ་ཡིན་པ་ལས་ལོག་པ་ཆོས་ཅན། རང་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་ཆོས་གཞན་མི་འཕེན་པ་ཡིན་པར་ཐལ། དེ་ལྟ་འཕེན་པ་མ་
ཡིན་པའི་ཕྱིར་ཏེ། དེས་ཆོས་གཞན་མ་བརྗོད་པའི་ཕྱིར་ཏེ། རང་གི་འཕངས་བྱར་གྱུར་པའི་ཆོས་གཞན་བརྗོད་ན་ཆོས་གཞན་བརྗོད་པས་མ་ཁྱབ་པའི་ཕྱིར། རྩ་བར་འདོད་མི་ནུས་ཏེ། མ་ཡིན་དགག་ཡིན་པའི་ཕྱིར། དེས་མཚན་ཉིད་
དང་པོའང་མི་འཐད་པ་ཤེས་ནུས་སོ། །ཁ་ཅིག་རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་ཆོས་གཞན་དངོས་སུ་འཕེན་པ་དེ། མ་ཡིན་དགག་གི་མཚན་ཉིད་ཟེར་ན། སྐྱོན་འཕེན་པ་ཁ་ཅིག་གིས། ལྷས་སྦྱིན་ཚོན་པོ་
ཉིན་པར་ཟས་མི་ཟ་བ་ཆོས་ཅན། རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་ཆོས་གཞན་དངོས་སུ་འཕེན་པ་ཡིན་པར་ཐལ། མ་ཡིན་དགག་ཡིན་པའི་ཕྱིར་ཏེ། དགག་པ་གང་ཞིག་དངོས་པོ་ཡིན་པའི་ཕྱིར་ན་མི་

[063B] དེ་རྟག་པ་ཡིན་པའི་ཕྱིར། རྩ་བར་འདོད་མི་ནུས་ཏེ། ལྷས་སྦྱིན་ཚོན་པོ་ཉིན་པར་ཟས་མི་ཟ་བ་ཞེས་པའི་ངག་དེས་ཆོས་གཞན་དངོས་སུ་མི་འཕེན་པ་མ་ཟད། དེས་རང་གི་འཕངས་བྱར་གྱུར་པའི་ཆོས་གཞན་ལྷས་
སྦྱིན་ཚོན་པོ་མཚན་མོར་ཟས་ཟ་བའང་དངོས་སུ་མ་འཕངས་པའི་ཕྱིར་ཏེ། དེས་དེ་དངོས་སུ་མ་བརྗོད་པའི་ཕྱིར། ཁ་ཅིག་རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་རང་གི་འཕངས་བྱར་གྱུར་པའི་ཆོས་
གཞན་དངོས་སུ་འཕེན་ན། མ་ཡིན་དགག་ཡིན་པས་ཁྱབ་ཟེར་བ་དང། རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་རང་གི་འཕངས་བྱར་གྱུར་པའི་ཆོས་གཞན་དངོས་སུ་འཕེན་ན། རང་ཞེས་བརྗོད་པའི་སྒྲས་
རང་གི་འཕངས་བྱར་གྱུར་པའི་ཆོས་གཞན་སྒྲུབ་པ་དངོས་སུ་འཕེན་པས་ཁྱབ་ཟེར་ན། གཉིས་ཀ་ལ་བདག་མེད་མ་ཡིན་པ་ལས་ལོག་པའི་བདག་མེད་ཀྱིས་མ་ངེས་ཏེ། དང་པོའི་སྒྲུབ་བྱེད་ནི། བདག་མེད་མ་ཡིན་པ་ལས་
ལོག་པའི་བདག་མེད་ཆོས་ཅན། མ་ཡིན་དགག་ཡིན་པར་ཐལ། རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་རང་གི་འཕངས་བྱར་གྱུར་པའི་ཆོས་གཞན་དངོས་སུ་འཕེན་པའི་ཕྱིར་ཏེ། རང་ཞེས་བརྗོད་པའི་སྒྲས་
རང་གི་དགག་བྱ་བདག་མེད་མ་ཡིན་པ་བཀག་ཤུལ་དུ་རང་གི་འཕངས་བྱར་གྱུར་པའི་ཆོས་གཞན་བདག་མེད་དངོས་སུ་འཕེན་པའི་ཕྱིར་ཏེ། དེ་འདྲའི་ངག་དེས་རང་གི་དགག་བྱ་བདག་མེད་མ་ཡིན་པ་བཀག་པ་གང་ཞིག་རང་གི་
འཕངས་བྱར་བདག་མེད་དངོས་སུ་འཕེན་པའི་ཕྱིར། དང་པོ་སླ། ཕྱི་མ་གྲུབ་སྟེ། བུམ་པ་མ་ཡིན་པ་ལས་ལོག་པའི་བུམ་པ་ཞེས་པའི་ངག་དེས། བུམ་པ་དངོས་སུ་འཕེན་པའི་ཕྱིར། རྩ་བར་འདོད་མི་ནུས་ཏེ། མེད་དགག་ཡིན་

[064A]༄༅། །པའི་ཕྱིར། དེས་ཕྱི་མ་ལའང་སྒྲུབ་བྱེད་རིགས་འགྲེས་ཀྱིས་ཤེས་ནུས་སོ། །ཁ་ཅིག་གིས། དགག་པ་གང་ཞིག་རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་ཆོས་གཞན་སྒྲུབ་པ་འཕེན་པ་
དེ༑ མ་ཡིན་དགག་གི་མཚན་ཉིད། དགག་པ་གང་ཞིག་རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་ཆོས་གཞན་སྒྲུབ་པ་མི་འཕེན་པ་དེ་མེད་དགག་གི་མཚན་ཉིད་ཟེར་ན། བུམ་པ་མ་ཡིན་པ་ལས་ལོག་པ་
ཆོས་ཅན། རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་ཆོས་གཞན་སྒྲུབ་པ་འཕེན་པར་ཐལ། མ་ཡིན་དགག་ཡིན་པའི་ཕྱིར་ཏེ། དགག་པ་དང་དངོས་པོའི་གཞི་མཐུ་[*MTHUN]ཡིན་པའི་ཕྱིར། རྩ་བར་འདོད་ན། བུམ་པ་
མ་ཡིན་པ་ལས་ལོག་པ་ཆོས་ཅན། རང་ཞེས་བརྗོད་པའི་སྒྲས་ཆོས་གཞན་སྒྲུབ་པ་བརྗོད་པར་ཐལ། དེས་ཆོས་གཞན་སྒྲུབ་པ་འཕེན་པའི་ཕྱིར། རྟགས་ཁས། འདོད་ན། བུམ་པ་བརྗོད་ན། སྒྲུབ་པ་བརྗོད་པས་ཁྱབ་
པར་ཐལ། བུམ་པ་བརྗོད་པའི་སྒྲས་སྒྲུབ་པ་བརྗོད་པའི་ཕྱིར། རྟགས་ཁས། འདོད་མི་ནུས་ཏེ། བུམ་པ་ཚད་མས་ངེས་པའི་གང་ཟག་ཡིན་ན། སྒྲུབ་པ་ཚད་མས་ངེས་པའི་གང་ཟག་ཡིན་མི་དགོས་པའི་ཕྱིར་ཏེ། བུམ་པ་
སྒྲུབ་པར་མཚོན་པའི་མཚོན་སྦྱོར་རྣམ་དག་འགོད་དགོས་ཀྱི་གང་ཟག་ཡོད་པའི་ཕྱིར། གཞན་ཡང། རྟག་དངོས་གཉིས་ཀྱིས་སྟོང་པའི་བུམ་པ་ཆོས་ཅན། རང་བརྗོད་པའི་སྒྲས་སྒྲུབ་པ་བརྗོད་པར་ཐལ། རང་བརྗོད་
པའི་སྒྲས་རང་གི་འཕངས་བྱར་གྱུར་པའི་སྒྲུབ་པ་བརྗོད་པའི་ཕྱིར་ན་མ་ཁྱབ། འོ་ན་དེ་ཆོས་ཅན། རང་བརྗོད་པའི་སྒྲས་བདག་མེད་བརྗོད་པར་ཐལ། དེས་རང་གི་འཕང་བྱར་གྱུར་པའི་བདག་མེད་བརྗོད་པའི་ཕྱིར། ཁྱབ་

[064B]ཁ་ཅིག་ཁྱོད་ཁྱོད་རང་ཡིན་ན། ཁྱོད་མ་ཡིན་པ་ལས་ལོག་པ་ཁྱོད་མ་ཡིན་པ་ལས་ལོག་པ་ཡིན་པས་ཁྱབ་ཟེར་ན། སྒྲུབ་པར་གྱུར་པའི་བུམ་པ་ཆོས་ཅན། དེར་ཐལ། དེའི་ཕྱིར་ཏེ། སྒྲུབ་པ་དང་བུམ་པ་གཉིས་
ཀ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། སྒྲུབ་པར་གྱུར་པའི་བུམ་པ་མ་ཡིན་པར་ཐལ། དགག་པར་གྱུར་པའི་བུམ་པ་ཡིན་པའི་ཕྱིར་ཏེ། དགག་པ་དང་བུམ་པ་གཉིས་ཀ་ཡིན་པའི་ཕྱིར་རོ། །ཁ་ཅིག་[*,]རྒྱལ་རིགས་
དང་བྲམ་ཟེའི་རིགས་གང་རུང་གང་ཞིག་རྒྱལ་རིགས་མ་ཡིན་པ་ཞེས་པའི་ངག་དེས་རང་གི་དགག་བྱ་བཀག་ཤུལ་དུ་ཆོས་གཞན་སྒྲུབ་པ་འཕེན་པར་ཐལ། དེ་འདྲའི་ངག་དེས། རྒྱལ་རིགས་བཀག་ཤུལ་དུ་བྲམ་ཟེའི་རིགས་
འཕེན་པ་གང་ཞིག་བྲམ་ཟེའི་རིགས་སྒྲུབ་པ་ཡིན་པའི་ཕྱིར་ན་མ་ཁྱབ། ཁ་ཅིག་[*,]མ་ཡིན་དགག་གི་གཞན་སེལ་ཡང་ཡིན། དོན་བྱེད་ནུས་པའང་ཡིན་པའི་གཞི་མཐུན་དུ་དམིགས་པ། དོན་རང་མཚན་གྱི་གཞན་སེལ་གྱི་
མཚན་ཉིད་ཟེར་ན། དེ་ཆོས་ཅན། ཁྱོད་ཐལ་འགྱུར་བས་ཁས་མི་ལེན་པར་ཐལ། ཁྱོད་དོན་རང་མཚན་གྱི་གཞན་སེལ་གྱི་མཚན་ཉིད་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཐལ་འགྱུར་པས་རྟག་དངོས་
གཉིས་ཀྱིས་སྟོང་པའི་བུམ་པ་དེ། དེ་འདྲའི་གཞི་མཐུན་དུ་ཁས་ལེན་པའི་ཕྱིར་རོ། །ཁ་ཅིག་རང་འཛིན་རྟོག་པའི་རང་གི་དགག་བྱ་དངོས་སུ་བཅད་ན། རང་ཞེས་བརྗོད་པའི་སྒྲས་རང་གི་དགག་བྱ་ལ་དངོས་སུ་གནོད་
པས་ཁྱབ་ཟེར་ན། སྒྲ་རྟག་པ་མ་ཡིན་པ་ཆོས་ཅན། དེར་ཐལ། དེའི་ཕྱིར་ཏེ། སྒྲ་རྟག་པ་མ་ཡིན་པར་རྟོགས་པའི་རྗེས་དཔག་དེས་སྒྲ་རྟག་པ་དངོས་སུ་བཅད་པའི་ཕྱིར། དེར་ཐལ། སྒྲ་རྟག་པ་མ་ཡིན་པར་རྟོགས་པའི་

[065A]༄༅། །རྗེས་དཔག་དེ། སྒྲ་རྟག་པ་མ་ཡིན་པར་དངོས་སུ་རྟོགས་པའི་ཚད་མ་ཡིན་པའི་ཕྱིར། རྩ་བར་འདོད་མི་ནུས་ཏེ། སྒྲ་རྟག་པ་མ་ཡིན་པ་ཞེས་པའི་སྒྲ་དེས། སྒྲ་རྟག་པ་ལ་དངོས་སུ་གནོད་པར་ཐལ་
སོགས་རིམ་བཞིན་སྒྲུབ་ན། སྒྲ་རྟག་པ་མ་ཡིན་པར་རྟོགས་པའི་དངོས་སྟོབས་རྗེས་དཔག་གི་ཡུལ་ལ་ལུང་སྒྲུབ་བྱེད་རྣམ་དག་ཏུ་འཇུག་པར་ཐལ་ལོ། །ཁོ་ན་རེ། སྒྲ་རྟག་པ་མ་ཡིན་པར་རྟོགས་པའི་རྟོག་པ་དེས་
སྒྲ་རྟག་པ་ལ་དངོས་སུ་མི་གནོད་པར་ཐལ། སྒྲ་རྟག་པ་མ་ཡིན་པ་ཞེས་པའི་སྒྲ་དེས། སྒྲ་རྟག་པ་ལ་དངོས་སུ་མི་གནོད་པའི་ཕྱིར་ན་མ་ཁྱབ་བོ། །ཁ་ཅིག་ཁྱོད་འཛིན་རྟོག་པ་དགག་རྟོག་ཡིན་ན། ཁྱོད་དགག་པ་ཡིན་
པས་ཁྱབ་ཟེར་ན། གང་ཟག་གི་བདག་ཆོས་ཅན། དེར་ཐལ། དེའི་ཕྱིར་ཏེ། ཁྱོད་འཛིན་རྟོག་པ་དེ། རང་ཡུལ་དུ་གྱུར་པའི་དགག་པའི་རྣམ་པ་ཤར་བའི་ཞེན་རིག་ཡིན་པའི་ཕྱིར་ཏེ། ཁྱོད་མེད་ངེས་ཡིན་པའི་ཕྱིར་ཞེས་
ཟེར༑ རྩ་བར་འདོད་ན། གང་ཟག་གི་བདག་མེད་པར་ཐལ། གང་ཟག་གི་བདག་མེད་ཡིན་པའི་ཕྱིར། ཁོ་ན་རེ། བདག་མེད་པར་ཐལ། བདག་མེད་ཡིན་པའི་ཕྱིར་ན་མ་ཁྱབ་སྟེ། བདག་ཡོད་པར་ཐལ། གང་ཟག་ཡོད་
པའི་ཕྱིར། ཁྱབ་སྟེ། བདག་དང་ང་དང་གང་ཟག་གསུམ་དོན་གཅིག་ཡིན་པའི་ཕྱིར་རོ། །ཁ་ཅིག་ཁྱོད་འཛིན་རྟོག་པ་ལ་ཁྱོད་མ་ཡིན་པ་ལས་ལོག་པ་དེ་མི་སྣང་ན། ཁྱོད་འཛིན་རྟོག་པ་ལ་ཁྱོད་མ་ཡིན་པ་ལས་ལོག་
པར་མི་སྣང་བས་ཁྱབ་ཟེར་ན། བུམ་པས་མ་ངེས་སོ། །ཁ་ཅིག་ཡོད་པ་དང་གཞན་སེལ་གཉིས་ཀ་ཡིན་ན། ཡོད་པའི་གཞན་སེལ་ཡིན་པས་ཁྱབ་ཟེར་ན། རི་བོང་རྭ་འཛིན་རྟོག་པ་ལ་རི་བོང་རྭ་མ་ཡིན་པ་ལས་ལོག་

[065B] །ཁ་ཅིག་ཀ་བུམ་གཉིས་མ་ཡིན་པ་ལས་ལོག་པ་ཀ་བུམ་གཉིས་གྱི་དོན་རང་མཚན་གྱི་གཞན་སེལ་ཡིན་པར་ཐལ། ཀ་བ་མ་ཡིན་པ་ལས་ལོག་པ་ཀ་བའི་དོན་རང་མཚན་གྱི་གཞན་སེལ་
ཡིན་པ་གང་ཞིག་བུམ་པ་མ་ཡིན་པ་ལས་ལོག་པ། བུམ་པའི་དོན་རང་མཚན་གྱི་གཞན་སེལ་ཡིན་པའི་ཕྱིར་ན་རང་ལུགས་སུ་སྡོམས་རྟགས་མ་གྲུབ་བོ། །ཁ་ཅིག་[*,]ཡིན་པ་མི་སྲིད་པའི་དངོས་པོ་ཡིན་ན། ཁྱོད་ཀྱི་
དོན་རང་མཚན་གྱི་གཞན་སེལ་མེད་པས་ཁྱབ་ཟེར་ན། ཀ་བུམ་གཉིས་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། རྟག་དངོས་གཉིས་ཀྱིས་སྟོང་པའི་ཀ་བུམ་གཉིས་དེ་དེ་ལྟར་ཡིན་པའི་ཕྱིར། དེས་ན་དངོས་
པོ་ཡིན་ན། ཁྱོད་ཀྱི་དོན་རང་མཚན་གྱི་གཞན་སེལ་ཡོད་པས་ཁྱབ་བོ། །རང་གི་ལུགས་ལ། དགག་པ་དང་གཞན་སེལ་གཉིས། བྱས་མི་རྟག་ལྟ་བུ་དོན་གཅིག་ཡིན་པ་གཞིར་བཞག་ནས། མཚན་ཉིད། དབྱེ་བ་
ངེས་ཚིག་གཞན་སེལ་གསུམ་གྱི་རྣམ་བཞག་གཞན་སེལ་གཏན་ལ་ཕབ་པའི་དགོས་པ་བཤད་པ་དང་ལྔ། དང་པོ་ནི། རང་འཛིན་རྟོག་པས་དགག་བྱ་དངོས་སུ་བཅད་པའི་ཚུལ་གྱིས་རྟོགས་པར་བྱ་བ། རང་ཉིད་
དགག་པ་ཡིན་པའི་མཚན་ཉིད། ཡང་ན། རང་འཛིན་རྟོག་པས་རང་གི་དགག་བྱ་བཅད་པའི་སྒོ་ནས་དངོས་སུ་རྟོགས་པར་བྱ་བ། རང་ཉིད་དགག་པ་ཡིན་པའི་མཚན་ཉིད། གཉིས་པ་གཞན་སེལ་ལ་དབྱེ་ན། མ་
ཡིན་དགག་གི་གཞན་སེལ་དང། མེད་དགག་གི་གཞན་སེལ་གཉིས། རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་རང་འཛིན་རྟོག་པའི་གཞལ་བྱར་འཕངས་པའང་ཡིན། སྒྲུབ་པའང་ཡིན་པའི་

[066A]༄༅། །གཞི་མཐུན་པ་ཡོད་པའང་ཡིན་དགག་པའང་ཡིན་པའི་གཞི་མཐུན་པར་དམིགས་པ། རང་ཉིད་མ་ཡིན་དགག་གི་གཞན་སེལ་གྱི་མཚན་ཉིད། མ་ཡིན་དགག་གི་གཞན་སེལ་དང། མ་
ཡིན་དགག་གཉིས་དོན་གཅིག་མ་ཡིན་དགག་གི་གཞན་སེལ་ལ་དབྱེ་ན། དོན་རང་མཚན་གྱི་གཞན་སེལ་དང། བློའི་གཞན་སེལ་གཉིས། མ་ཡིན་དགག་གི་གཞན་སེལ་ཡང་ཡིན། དོན་དམ་པར་
དོན་བྱེད་ནུས་པའང་ཡིན་པའི་གཞི་མཐུན་པར་དམིགས་པ། དོན་རང་མཚན་གྱི་གཞན་སེལ་གྱི་མཚན་ཉིད། མཚན་གཞི་ནི་བུམ་པ་མ་ཡིན་པ་ལས་ལོག་པ་ལྟ་བུ། མ་ཡིན་དགག་གི་གཞན་སེལ་ཡང་ཡིན་
རྟོག་པས་སྒྲོ་བཏགས་ཀྱང་ཡིན་པའི་གཞི་མཐུན་པ། བློའི་གཞན་སེལ་གྱི་མཚན་ཉིད། གཞི་ལ་སྦྱར་ན། བུམ་པའི་མ་ཡིན་དགག་གི་གཞན་སེལ་ཡང་ཡིན། རྟོག་པས་སྒྲོ་བཏགས་ཀྱང་ཡིན་པའི་གཞི་མཐུན་
པ༑ བུམ་པའི་བློའི་གཞན་སེལ་གྱི་མཚན་ཉིད། མཚན་གཞི་ནི། བུམ་འཛིན་རྟོག་པ་ལ། བུམ་པ་མ་ཡིན་པ་ལས་ལོག་པ་སྣང་བ་ལྟ་བུ། མ་ཡིན་དགག་ལ་དབྱེ་ན། རང་ཞེས་བརྗོད་པའི་སྒྲས་རང་གི་འཕངས་
བྱར་གྱུར་པའི་ཆོས་གཞན་སྒྲུབ་པ་དངོས་སུ་འཕེན་པའི་མ་ཡིན་དགག་དང། དེ་བཞིན་དུ་སྦྱར་ཏེ། ཤུགས་ལ་འཕེན་པའི་དང། དངོས་ཤུགས་གཉིས་ཀ་ལ་འཕེན་པའི་དང། སྐབས་སྟོབས་ཀྱིས་འཕེན་པའི་མ་
ཡིན་དགག་དང་བཞི། མཚན་གཞི་ནི་རིམ་བཞིན། བུམ་པ་ཚད་མས་མ་དམིགས་པའི་ས་ཕྱོགས་དང། རི་མེད་པའི་ཐང་ལྟ་བུ་དང་པོ་དང། བུམ་པ་མ་ཡིན་པ་ལས་ལོག་པ་ལྟ་བུ་གཉིས་པ་དང། ཉིན་པར་

[066B] རྒྱལ་པོ་དོན་འགྲུབ་རྒྱལ་རིགས་དང་བྲམ་ཟེའི་རིགས་གང་རུང་གང་ཞིག་བྲམ་ཟེའི་རིགས་མ་ཡིན་པ་ལྟ་བུ། བཞི་པ་ཡིན་
ཏེ། དགག་པ་དོན་གྱིས་བསྟན་པ་དང། །ཚིག་གཅིག་སྒྲུབ་པར་བྱེད་པ་དང། །དེ་ལྡན་རང་ཚིག་མི་སྟོན་པ། །མ་ཡིན་གཞན་པ་གཞན་ཡིན་ནོ། །ཞེས་པའི་ནང་ཚན་གྱི་དགག་པ་ཞེས་པས་དབྱེ་གཞི་
དགག་པ་དངོས་སུ་བསྟན། དོན་གྱིས་བསྟན་པ་ཞེས་པས་ཤུགས་ལ་འཕེན་པའི་དེ་དངོས་སུ་བསྟན། ཚིག་གཅིག་སྒྲུབ་པར་བྱེད་པ་དང་ཞེས་པས་དངོས་སུ་འཕེན་པའི་དེ་དངོས་སུ་བསྟན། དེ་ལྡན་ཞེས་པས་དངོས་ཤུགས་
གཉིས་ཀ་ལ་འཕེན་པའི་དེ་དངོས་སུ་བསྟན། རང་ཚིག་མི་སྟོན་པ་ཞེས་པས་སྐབས་སྟོབས་ཀྱིས་འཕེན་པའི་དེ་དངོས་སུ་བསྟན། མ་ཡིན་ཞེས་པས་དེ་བཞི་པོ་གང་རུང་དུ་གྱུར་པའི་དགག་པ་ཐམས་ཅད་མ་ཡིན་དགག་ཏུ་བསྟན་
གཞན་པ་གཞན་ཡིན་ནོ་ཞེས་པས་དེ་བཞི་པོ་གང་རུང་ལས་གཞན་པའི་དགག་པ་ཐམས་ཅད་མེད་དགག་ཏུ་བསྟན་པ་ཡིན་ནོ། །རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་རང་འཛིན་རྟོག་པའི་གཞལ་བྱར་འཕངས་
པའང་ཡིན་སྒྲུབ་པའང་ཡིན་པའི་གཞི་མཐུན་པ་མེད་པའང་ཡིན། དགག་པའང་ཡིན་པའི་གཞི་མཐུན་པ་[*PAR]དམིགས་པ། མེད་དགག་གི་གཞན་སེལ་གྱི་མཚན་ཉིད། མཚན་གཞི་ནི། བུམ་པ་དང་བུམ་པ་མ་ཡིན་པའི་གཞི་མཐུན་
པས་སྟོང་པ་ལྟ་བུ། མེད་དགག་དང། མེད་དགག་གི་གཞན་སེལ་གཉིས་དོན་གཅིག་མེད་དགག་ལ་དབྱེ་ན། རང་གི་དགག་བྱ་ཤེས་བྱ་ལ་སྲིད་པའི་མེད་དགག་དང། རང་གི་དགག་བྱ་ཤིས་བྱ་ལ་མི་སྲིད་པའི་མེད་དགག་

[067A]༄༅། །གཉིས༑ བུམ་པ་མེད་པ་དང། དངོས་པོ་མེད་པ་ལྟ་བུ་དང་པོའི་མཚན་གཞི། གང་ཟག་གི་བདག་མེད་དང། རི་བོང་རྭ་མེད་པ་ལྟ་བུ་གཉིས་པའི་མཚན་གཞི་ཡིན་ཏེ། བུམ་པ་ཡོད་པ་བུམ་པ་མེད་པའི་
དགག་བྱ་གང་ཞིག་བུམ་པ་ཡོད་པ་ཤེས་བྱ་ལ་སྲིད་པའི་ཕྱིར་དང། གང་ཟག་གི་བདག་ཡོད་པ། གང་ཟག་གི་བདག་མེད་ཀྱི་དགག་བྱ་གང་ཞིག་གང་ཟག་གི་བདག་ཡོད་པ་ཤེས་བྱ་ལ་མི་སྲིད་པའི་ཕྱིར་རོ། །གསུམ་པ་
ངེས་ཚིག་བཤད་པ་ལ། བུམ་པ་མ་ཡིན་པ་ལས་ལོག་པ་ཆོས་ཅན། ཁྱོད་ལ་གཞན་སེལ་ཞེས་བརྗོད་པའི་རྒྱུ་མཚན་ཡོད་དེ། རང་གི་བསལ་བྱའི་རིགས་མི་མཐུན་སེལ་བའི་གྮིའམ། སེལ་བྱེད་དངོས་སམ། བསལ་བའི་
ཆར་གྱུར་པ་གང་རུང་ཡིན་པས་ན། གཞན་སེལ་ཞེས་བརྗོད་པའི་ཕྱིར། དེ་ཆོས་ཅན། ཁྱོད་ལ་དོན་རང་མཚན་གྱི་གཞན་སེལ་ཞེས་བརྗོད་པའི་རྒྱུ་མཚན་ཡོད་དེ། རང་གི་རིགས་མི་མཐུན་སེལ་བའི་གྮིའང་ཡིན། རང་མཚན་ཡང་
ཡིན་པའི་གཞི་མཐུན་པ་ཡིན་པས་ན་དེ་ལྟར་བརྗོད་པའི་ཕྱིར། ཤེས་བྱ་མ་ཡིན་པ་ལས་ལོག་པ་ཆོས་ཅན། ཁྱོད་ལ་བློའི་གཞན་སེལ་ཞེས་བརྗོད་པའི་རྒྱུ་མཚན་ཡོད་དེ། རྟོག་བློའི་ངོར་རང་གི་བསལ་བྱའི་རིགས་མི་མཐུན་སེལ་བྱེད་
དངོས་ཀྱང་ཡིན། རྟོག་བློས་སྒྲོ་བཏགས་ཀྱང་ཡིན་པའི་གཞི་མཐུན་པ་ཡིན་པས་ན། དེ་ལྟར་བརྗོད་པའི་ཕྱིར། བུམ་པ་མེད་པ་དང་གང་ཟག་གི་བདག་མེད་སོགས་ཆོས་ཅན། ཁྱོད་ལ་མེད་དགག་གི་གཞན་སེལ་ཞེས་བརྗོད་པའི་རྒྱུ་མཚན་
ཡོད་དེ། རང་གི་བསལ་བྱའི་རིགས་མི་མཐུན་བསལ་བའི་ཆའང་ཡིན། མེད་དགག་ཀྱང་ཡིན་པའི་གཞི་མཐུན་པ་ཡིན་པས་ན་དེ་ལྟར་བརྗོད་པའི་ཕྱིར། དངོས་པོ་མ་ཡིན་པ་ལས་ལོག་པ་ཆོས་ཅན། ཁྱོད་ལ་མ་ཡིན་དགག་ཅེས་

[067B] རང་གི་དགག་བྱ་བཅད་ཙམ་མ་ཡིན་པར། རང་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་རང་གི་འཕངས་བྱར་གྱུར་པའི་ཆོས་གཞན་སྒྲུབ་པ་འཕེན་པས་ན་དེ་ལྟར་བརྗོད་པའི་ཕྱིར་
རི་བོང་རྭ་མེད་པ་ཆོས་ཅན། ཁྱོད་ལ་མེད་དགག་ཅེས་བརྗོད་པའི་རྒྱུ་མཚན་ཡོད་དེ། རང་གི་དགག་བྱ་བཀག་ཤུལ་ཙམ་ཡིན་གྱི། རང་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་རང་གི་འཕངས་བྱར་གྱུར་པའི་ཆོས་
གཞན་སྒྲུབ་པ་འཕེན་པ་མེད་པས་ན། དེ་ལྟར་བརྗོད་པའི་ཕྱིར་རོ། །བཞི་པ་ནི། གཞན་སེལ་ལ་གཉིས་སུ་ཡོད་པར་མ་ཟད། དོན་རང་མཚན་གྱི་གཞན་སེལ་དང། བློའི་གཞན་སེལ། མེད་དགག་གི་གཞན་སེལ་གསུམ་དུའང་
གྲངས་ངེས་པའི་ཕྱིར། དོན་རང་མཚན་གྱི་གཞན་སེལ་འྡིའང། བརྗོད་བྱེད་ཀྱི་སྒྲ་དང། རྟོག་པ་དོན་མཐུན་གྱི་ཐོབ་བྱའི་རྟེན་ཉིད་དུ་བཞག་པ་ཡིན་གྱི། བརྗོད་བྱེད་ཀྱི་སྒྲས་ཚུལ་ཇི་ལྟ་བ་བཞིན་དུ་བརྗོད་པར་བྱ་བ་མ་ཡིན་ནོ། །ལྔ་
པ་གཞན་སེལ་གཏན་ལ་ཕབ་པའི་དགོས་པ་ནི། མདོ་སྡེ་པའི་སྐབས་སུ་མ་ཡིན་དགག་གི་གཞན་སེལ་དང། མེད་དགག་གི་གཞན་སེལ་གཉིས་ཀྱི་རྣམ་བཞག་ཆོས་ཅན། གཏན་ལ་ཕབ་པ་ལ་དགོས་པ་ཡོད་དེ། གང་ཟག་གི་
བདག་མེད་རྟོགས་པའི་རྗེས་དཔག་དང། རྗེས་དཔག་དེའི་རྒྱུན་གོམས་པ་ལས་བྱུང་བའི་འཇིག་རྟེན་པའི་སྒོམ་བྱུང་གི་ཡེ་ཤེས་ཀྱི་དངོས་ཀྱི་གཞལ་བྱ་ཡིན་ན། མེད་དགག་ཡིན་པས་ཁྱབ་ཅིང། མ་ཡིན་དགག་དང་སྒྲུབ་པ་གང་རུང་
མ་ཡིན་པ་ཞིག་དགོས་པ་ཤེས་པས་དགོས་པ་ཡོད་པའི་ཕྱིར། སེམས་ཙམ་པའི་སྐབས་སུ་དེ་གཉིས་ཀྱི་རྣམ་བཞག་ཆོས་ཅན། གཏན་ལ་ཕབ་པ་ལ་དགོས་པ་ཡོད་དེ། གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་རྟོགས་པའི་

[068A]༄༅། །རྗེས་དཔག་དང། རྗེས་དཔག་དེའི་རྒྱུན་གོམས་པའི་འཇིག་རྟེན་པའི་སྒོམ་བྱུང་གི་ཡེ་ཤེས་དང། དེའི་རྒྱུན་གོམས་པའི་འཇིག་རྟེན་ལས་འདས་པའི་བར་ཆད་མེད་ལམ་རྣམས་ཀྱི་དངོས་ཀྱི་གཞལ་བྱ་ཡིན་
ན༑ མེད་དགག་ཡིན་པས་ཁྱབ་ལ། མ་ཡིན་དགག་དང། སྒྲུབ་པ་གང་རུང་མ་ཡིན་པ་ཞིག་དགོས་པ་ཤེས་པའི་དགོས་པ་ཡོད་པའི་ཕྱིར་རོ། །ཡང་གང་ཟག་གི་བདག་མེད་ཅེས་པའི་སྒྲ་དེས་འདུ་བྱེད་ཀྱི་ཕུང་པོ་མ་བརྗོད་ཅིང་
གང་ཟག་གི་བདག་མེད་རྟོགས་པའི་རྗེས་དཔག་དེས། གང་ཟག་གི་བདག་གིས་དབེན་པའི་འདུ་བྱེད་ཀྱི་ཕུང་པོ་མ་རྟོགས་ཀྱང། གང་ཟག་གི་བདག་མེད་རྟོགས་པའི་རྗེས་དཔག་གི་རྒྱུན་གོམས་པ་བྱས་པ་ལ་བརྟེན་ནས། གང་ཟག་གི་
བདག་གིས་དབེན་པའི་འདུ་བྱེད་ཀྱི་ཕུང་པོ་ལ་གསལ་སྣང་རབ་ཀྱི་མཐར་ཐུག་པ་འབྱུང་བ་ཡིན་ཏེ། དེ་ལྟར་གོམས་པ་བྱས་པ་ལ་བརྟེན་ནས། གང་ཟག་གི་བདག་མེད་མངོན་སུམ་གྱིས་རྟོགས་པ་མཐར་ཕྱིན་པའི་ཀུན་མཁྱེན་
ཡེ་ཤེས་འབྱུང་བ་ཡིན་པའི་ཕྱིར་རོ། །སྨྲས་པ། སྔོན་བྱོན་མཁས་པའི་གསུང་རྣམས་ས་ཁུང་དུ། །གཟིམས་ཚེ་སྨྲ་ལ་བདག་ཡིད་ཅི་སྟེ་སྤྲོ། །འོན་ཀྱང་ཁོ་བོའི་བློ་གྲོས་ལྷ་རྔ་ལ། །བསྐུལ་པོའི་ལྷག་བསམ་དབྱུག་གིས་བསྣུན་
པའི་ཚེ། །ལེགས་བཤད་སྒྲ་འདི་མི་འབྱུང་དབང་ཅི་ཡོད། །ད་ནི་སྐལ་བཟང་ལེགས་བྲིས་ཚོགས་རྣམས་ཀྱིས། །གཅིག་ཏུ་ཕན་པ་ངེས་པའི་བསླབ་བྱ་འདི། །ཚུལ་བཞིན་བསྟེན་ན་ཨེ་མ་སྐལ་པ་[*BA]བཟང།།    ༈    །།སེལ་
འཇུག་གི་རྣམ་བཞག་བཤད་པ་ལ། ཁ་ཅིག་རང་ཡུལ་ལ་ཆ་ཤས་སུ་ཕྱེ་ནས་འཇུག་པའི་རིག་པ་སེལ་འཇུག་གི་མཚན་ཉིད་ཟེར་ན། བུམ་པ་ཞེས་བརྗོད་པའི་སྒྲ་ཆོས་ཅན། རང་ཡུལ་ལ་ཆ་ཤས་སུ་ཕྱེ་ནས་འཇུག་པའི་རིག་པ་ཡིན་

[068B] སེལ་འཇུག་ཡིན་པའི་ཕྱིར་ཏེ། བརྗོད་བྱེད་ཀྱི་སྒྲ་ཡིན་པའི་ཕྱིར། འདོད་མི་ནུས་ཏེ། རིག་པ་མ་ཡིན་པའི་ཕྱིར་ཏེ། བེམ་པོ་ཡིན་པའི་ཕྱིར་ཏེ། སྒྲ་ཡིན་པའི་ཕྱིར་རོ། །འདི་ལ་བརྩི་བཞག་ཏུ་ཕྱིའི་བེམ་པོ་ཡིན་པའི་ཕྱིར་
ཏེ༑ སྒྲ་ཡིན་པའི་ཕྱིར་ཞེས་ཁྱབ་པ་བཅད་འདུག་ཀྱང། མཆན་བུར། སྒྲ་ཡིན་ན་ཕྱིའི་སྐྱེ་མཆེད་ཡིན་པས་ཁྱབ་ཀྱང། ཕྱིའི་བེམ་པོ་ཡིན་པས་མ་ཁྱབ་ཅེས་གསུངས་པ་དེ་འཐད་དོ་སྙམ། སེལ་འཇུག་གི་བློ་ཡིན་ན། རང་ཡུལ་
ལ་ཆ་ཤས་སུ་ཕྱེ་ནས་འཇུག་པའི་རིག་པ་ཡིན་པས་ཁྱབ་བྱས་པ་ལ། ཁ་ཅིག་གིས། རྟོག་པ་ཆོས་ཅན། རང་ཡུལ་ལ་ཆ་ཤས་སུ་ཕྱེ་ནས་འཇུག་པའི་རིག་པ་ཡིན་པར་ཐལ། སེལ་འཇུག་གི་བློ་ཡིན་པའི་ཕྱིར་ཏེ། རྟོག་པ་ཡིན་པའི་
ཕྱིར། རྩ་བར་འདོད་ན། རྟོག་པ་ཆོས་ཅན། རང་ཡུལ་འགའ་ཞིག་ལ་འཇུག་རང་ཡུལ་འགའ་ཞིག་ལ་མི་འཇུག་པར་ཐལ། རང་ཡུལ་ལ་ཆ་ཤས་སུ་ཕྱེ་ནས་འཇུག་པའི་ཕྱིར་ན་མ་ཁྱབ། ཁོ་རང་ལ། སེལ་འཇུག་ཆོས་ཅན། རང་
ཡུལ་འགའ་ཞིག་ལ་འཇུག་འགའ་ཞིག་ལ་མི་འཇུག་པར་ཐལ། རང་ཡུལ་ལ་ཆ་ཤས་སུ་ཕྱེ་ནས་འཇུག་པའི་ཕྱིར། ཁྱབ་པ་འགྲིག་འདོད་མི་ནུས་ཏེ། རང་ཡུལ་འགའ་ཞིག་ལ་མི་འཇུག་པ་མི་འཐད་པའི་ཕྱིར་ཏེ། གཞི་གྲུབ་ན་
ཁྱོད་ཀྱི་ཡུལ་ཡིན་པས་ཁྱབ་པའི་ཕྱིར་རོ། །ཁ་ཅིག་སྒྲ་རྟོག་སེལ་འཇུག་ཡིན་ཟེར་ན། མི་འཐད་དེ། སྒྲ་སེལ་འཇུག་གི་སྒྲ་མ་ཡིན་པའི་ཕྱིར་ཏེ། སྒྲ་བརྗོད་བྱེད་ཀྱི་སྒྲ་མ་ཡིན་པའི་ཕྱིར་ཏེ། ཆུའི་སྒྲ་དེ་སྒྲ་ཡིན་པའི་ཕྱིར། ཁ་ཅིག་གཟུགས་
དངོས་སུ་རྟོགས་པའི་ཡུལ་ཅན་ཡིན་ན། སེལ་འཇུག་མ་ཡིན་པས་ཁྱབ་ཟེར་ན། སོ་སོའི་སྐྱེ་བོ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་གཟུགས་གཟུགས་འཛིན་མངོན་སུམ་གྱིས་དངོས་

[069A]༄༅། །སུ་རྟོགས་པའི་ཡུལ་ཅན་ཡིན་པའི་ཕྱིར། རང་ལུགས། རང་ཡུལ་ལ་ཆ་ཤས་སུ་ཕྱེ་ནས་འཇུག་པ། སེལ་འཇུག་གི་མཚན་ཉིད། དེ་ལ་དབྱེ་ན། སེལ་འཇུག་གི་སྒྲ། སེལ་འཇུག་གི་བློ། སེལ་འཇུག་
གི་སྐྱེས་བུ་དང་གསུམ། རང་ཡུལ་ལ་ཆ་ཤས་སུ་ཕྱེ་ནས་འཇུག་པའི་མཉན་བྱ། སེལ་འཇུག་གི་སྒྲའི་མཚན་ཉིད། དེ་ལ་དབྱེ་ན། སེལ་འཇུག་གི་སྒྲ་དོན་མཐུན་དང། སེལ་འཇུག་གི་སྒྲ་དོན་མི་མཐུན་གཉིས། མཚན་ཉིད་ནི་རིམ་
བཞིན། རང་ཡུལ་ལ་ཆ་ཤས་སུ་ཕྱེ་ནས་འཇུག་པའི་མཉན་བྱ་དོན་མཐུན་དང་[*,]དེ་དོན་མི་མཐུན་གཉིས་རེ་རེ་ནས་འཇོག་མཚན་གཞི་རིམ་བཞིན་བུམ་པ་ཞེས་པའི་སྒྲ་དང། རི་བོང་རྭ་ཞེས་པའི་སྒྲ་ལྟ་བུ། སེལ་འཇུག་གི་སྒྲ་དང། བརྗོད་
བྱེད་ཀྱི་སྒྲ་གཉིས་དོན་གཅིག་དེ་གཉིས་དོན་མཐུན་གཉིས་ཀྱང་དོན་གཅིག་དོན་མི་མཐུན་གཉིས་ཀྱང་དོན་གཅིག་ཡིན་ནོ། །རང་ཡུལ་ལ་ཆ་ཤས་སུ་ཕྱེ་ནས་འཇུག་པའི་རིག་པ། སེལ་འཇུག་གི་བློའི་མཚན་ཉིད། དེ་དང་རྟོག་པ་
དོན་གཅིག་དེ་ལ་དབྱེ་ན། དེའི་བློ་དོན་མཐུན་དང། དེའི་བློ་དོན་མི་མཐུན་གཉིས། མཚན་ཉིད་རིམ་བཞིན། རང་ཡུལ་ལ་ཆ་ཤས་སུ་ཕྱེ་ནས་འཇུག་པའི་རིག་པ་དོན་མཐུན་དང། དེ་དོན་མི་མཐུན་གཉིས་རེ་རེ་ནས་འཇོག་མཚན་
གཞི་རིམ་བཞིན། བུམ་འཛིན་རྟོག་པ་དང། རི་བོང་རྭ་འཛིན་རྟོག་པ་ལྟ་བུ། རང་ཡུལ་ལ་ཆ་ཤས་སུ་ཕྱེ་ནས་འཇུག་པའི་སྐྱེས་བུ། སེལ་འཇུག་གི་གང་ཟག་གི་མཚན་ཉིད། དཔེར་ན་ཚུར་མཐོང་ལྟ་བུའོ།།    ༈    །།སྒྲུབ་འཇུག་གི་རྣམ་
བཞག་བཤད་པ་ལ། ཁ་ཅིག་རང་ཡུལ་ལ་ཆ་ཤས་སུ་མ་ཕྱེ་བར་འཇུག་པའི་རིག་པ། སྒྲུབ་འཇུག་གི་མཚན་ཉིད་ཟེར་ན། སངས་རྒྱས་འཕགས་པ་ཆོས་ཅན། རང་ཡུལ་ལ་ཆ་ཤས་སུ་མ་ཕྱེ་བར་འཇུག་པའི་རིག་པ་ཡིན་པར་ཐལ། སྒྲུབ་འཇུག་ཡིན་

[069B] སྒྲུབ་འཇུག་གི་སྐྱེས་བུ་ཡིན་པའི་ཕྱིར། འདོད་མི་ནུས་ཏེ། རིག་པ་མ་ཡིན་པའི་ཕྱིར་ཏེ། ལྡན་མིན་འདུ་བྱེད་ཡིན་པའི་ཕྱིར་ཏེ། གང་ཟག་ཡིན་པའི་ཕྱིར་རོ། །རྟོག་མེད་ལོག་ཤེས་ཡིན་ན། སྒྲུབ་འཇུག་གི་བློ་ཡིན་པས་ཁྱབ་བྱས་པ་ལ་
ཁོ་ན་རེ། ཟླ་བ་གཉིས་སྣང་གི་དབང་ཤེས་ཆོས་ཅན། སྒྲུབ་འཇུག་གི་བློ་ཡིན་པར་ཐལ། རྟོག་མེད་ལོག་ཤེས་ཡིན་པའི་ཕྱིར། འདོད་ན། ཟླ་བ་གཉིས་སྣང་གི་དབང་ཤེས་དེ། ཟླ་བ་གཅིག་ལ་སྒྲུབ་འཇུག་གི་བློ་ཡིན་པར་ཐལ། དེ་སྒྲུབ་འཇུག་གི་བློ་
ཡིན་ན། དེ་ཟླ་བ་གཅིག་ལ་སྒྲུབ་འཇུག་གི་བློ་ཡིན་དགོས་པའི་ཕྱིར། འདོད་ན། ཟླ་བ་གཉིས་སྣང་གི་དབང་ཤེས་ཆོས་ཅན། ཁྱོད་ལ་ཟླ་གཅིག་སྣ་[*SNANG]བར་ཐལ་དང། ཁྱོད་ལ་ཟླ་གཅིག་ཟླ་གཅིག་ཡིན་པ་སྣང་བར་ཐལ་ཟེར་ན། འདོད་དེ། ཟླ་གཅིག་དང་
ཟླ་གཅིག་ཟླ་གཅིག་ཡིན་པ་གཉིས་ཡུལ་དུས་རང་བཞིན་གང་ལ་ལྟོས་ཏེ་གྲུབ་བདེ་རྫས་གཅིག་ཡིན་པའི་ཕྱིར། ཁོ་ན་རེ། ཟླ་བ་གཉིས་སྣང་གི་དབང་ཤེས་ཆོས་ཅན། ཁྱོད་ལ་ཟླ་གཅིག་ཟླ་གཅིག་ཡིན་པ་མི་སྣང་བར་ཐལ། ཁྱོད་ལ་ཟླ་གཅིག་
ཟླ་གཅིག་ཡིན་པར་མི་སྣང་བའི་ཕྱིར་ན་མ་ཁྱབ། མ་གྲུབ་ན། ཟླ་བ་གཉིས་སྣང་གི་དབང་ཤེས་ཆོས་ཅན། ཁྱོད་ལ་ཟླ་གཅིག་ཟླ་གཅིག་ཡིན་པར་མི་སྣང་བར་ཐལ། ཁྱོད་ལ་ཟླ་གཅིག་ཟླ་གཉིས་སུ་སྣང་བའི་ཕྱིར་ཏེ། ཟླ་བ་གཉིས་སྣང་གི་
དབང་ཤེས་ཞེས་པ། ཟླ་གཅིག་ཟླ་གཉིས་སུ་སྣང་བའི་དབང་ཤེས་ལ་གོ་དགོས་པའི་ཕྱིར། ཡང་ཁོ་ན་རེ། ཟླ་བ་གཉིས་སྣང་གི་དབང་ཤེས་ཆོས་ཅན། ཁྱོད་ལ་ཟླ་གཅིག་ཟླ་གཅིག་ཏུ་སྣང་བར་ཐལ། ཁྱོད་ལ་ཟླ་གཅིག་ཟླ་གཅིག་ཡིན་པ་སྣང་
བའི་ཕྱིར་ན་མ་ཁྱབ། འདོད་མི་ནུས་ཏེ། ཁྱོད་ལ་ཟླ་གཅིག་ཟླ་གཉིས་སུ་སྣང་བའི་ཕྱིར་རོ། །རང་ལུགས། རང་ཡུལ་ལ་ཆ་ཤས་སུ་མ་ཕྱེ་བར་འཇུག་པ། སྒྲུབ་འཇུག་གི་མཚན་ཉིད། དེ་ལ་དབྱེ་ན། སྒྲུབ་འཇུག་གི་བློ་དང། སྒྲུབ་འཇུག་

[070A]༄༅། །གི་སྐྱེས་བུ་གཉིས། རང་ཡུལ་ལ་ཆ་ཤས་སུ་མ་ཕྱེ་བར་འཇུག་པའི་རིག་པ། སྒྲུབ་འཇུག་གི་བློའི་མཚན་ཉིད། དེ་ལ་དབྱེ་ན། སྒྲུབ་འཇུག་གི་བློ་དོན་མཐུན་དང། སྒྲུབ་འཇུག་གི་བློ་དོན་མི་མཐུན་གཉིས། མཚན་
ཉིད་རིམ་བཞིན། རང་ཡུལ་ལ་ཆ་ཤས་སུ་མ་ཕྱེ་བར་འཇུག་པའི་རིག་པ་དོན་མཐུན་དང། དེ་དོན་མི་མཐུན་གཉིས་རེ་རེ་ནས་འཇོག་སྔ་མ་དང་མངོན་སུམ་དོན་གཅིག་དཔེར་ན་རྣམ་མཁྱེན་ལྟ་བུ། ཕྱི་མ་དང་རྟོག་མེད་ལོག་ཤེས་དོན་གཅིག་
དཔེར་ན་ཟླ་བ་གཉིས་སྣང་གི་དབང་ཤེས་ལྟ་བུ། རང་ཡུལ་ལ་ཆ་ཤས་སུ་མ་ཕྱེ་བར་འཇུག་པའི་སྐྱེས་བུ། སྒྲུབ་འཇུག་གི་གང་ཟག་གི་མཚན་ཉིད། དཔེར་ན་སངས་རྒྱས་འཕགས་པ་ལྟ་བུའོ། །སྨྲས་པ། ཁོ་བོ་རིགས་གཟུགས་འབྱོར་
པའི་ཉམ་ཆུང་ཡང། །འཆད་རྩོད་རྩོམ་པའི་སྐལ་བ་ཅུང་ཞིག་ཐོབ། །འདི་ཡང་སྟེས་དབང་ཡིན་སྙམ་དགའ་བ་ཡིས། །དང་པོའི་ས་ཐོབ་ཇི་ལྟར་དེ་བཞིན་གྱུར།།    ༈    །།ཡུལ་ཡུལ་ཅན་ཞིབ་ཏུ་བློ་རིག་གིས་ཤེས་འགྲོ་བར་བསམ་
ནས། འདིར་བརྩི་བཞག་ནས་ཚིག་སྣ་ཤིན་ཏུ་ཉུང་བར་བསྡུས་ཏེ་འགོད་པ་ལ། ཡུལ་རིག་པ་བློའི་མཚན་ཉིད་ཟེར་ན། ཚད་མ་ཆོས་ཅན། ཡུལ་རིག་པ་ཡིན་པར་ཐལ། བློ་ཡིན་པའི་ཕྱིར། འདོད་ན། དེ་ཆོས་ཅན། ཡུལ་རིག་པ་མ་ཡིན་པར་
ཐལ། ཡུལ་རྟག་པ་ཡིན་པའི་ཕྱིར་ཏེ། གང་ཟག་གི་བདག་མེད་ཡིན་པའི་ཕྱིར། གཞན་ཡང་བློ་ཡིན་ན། ཡུལ་རིག་པའི་བློ་ཡིན་པས་ཁྱབ་ཟེར་ན། ཡུལ་མ་རྟོགས་པའི་གང་ཟག་གི་རྒྱུད་ཀྱི་བློ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་
འདོད་ན། མི་འཐད་དེ། དེ་ཡུལ་མ་རྟོགས་པའི་གང་ཟག་གི་རྒྱུད་ཀྱི་བློ་ཡིན་པའི་ཕྱིར། སྐབས་འདིར་དེའི་རྒྱུད་ལ་ཡུལ་རྟོགས་པའི་ཡིད་དཔྱོད་ཡོད་པའི་ཕྱོགས་མཆན་བུར་གསུང་པ་རང་རེས་གཞུང་དང་མཐུན་འདུག་ཀྱང་བརྟག་གོ་རི་བོང་

[070B] རང་འཛིན་རྟོག་པས་བཏགས་ཀྱང་སྤྱིར་རྟོག་པས་མ་བཏགས་ལ། རང་འཛིན་རྟོག་པས་བཏགས་ཙམ་ཡིན་ཞིང། དེ་རང་འཛིན་བློ་དང་རང་འཛིན་རྟོག་པའི་ཡུལ་ཀྱང་ཡིན་ནོ་བྱས་པ་ལ། ཁོ་ན་རེ། ཚད་མ་ཆོས་ཅན། ཡུལ་
རིག་པ་ཡིན་པར་ཐལ། ཡུལ་ཚད་མས་རིག་པའི་ཕྱིར་ཟེར་ན་མ་ཁྱབ། བློས་གང་ཟག་གི་བདག་མེད་མངོན་སུམ་དུ་མ་རྟོགས་ཏེ། མངོན་སུམ་གྱི་མངོན་སུམ་དུ་རྟོགས་པ་དང། དེས་མངོན་གྱུར་དུ་རྟོགས་པ་དང། དེས་མངོན་དུ་གྱུར་
པའི་ཚུལ་གྱིས་རྟོགས་ན། མངོན་གྱུར་དང་དངོས་པོ་ཡིན་དགོས་སོ། །རྗེས་དཔག་གིས་མངོན་སུམ་དུ་རྟོགས་པ་དང། མངོན་གྱུར་དུ་རྟོགས་པ་དང། གསལ་བར་རྟོགས་པ་སོགས་མེད་པའི་ཕྱིར། ཕྱི་མ་དེར་ཐལ། རྗེས་དཔག་དེ་རྟོག་པ་
ཡིན་པའི་ཕྱིར། འོན་ཀྱང་གཞི་གྲུབ་ན། རྗེས་དཔག་གི་[*GIS]དངོས་སུ་རྟོགས་པས་ཁྱབ་སྟེ། གཞི་གྲུབ་ན། དེས་དངོས་གཞལ་ཡིན་པས་ཁྱབ་པའི་ཕྱིར། ཤེས་པ་ཡིན་ན་ཡུལ་དང་ཡུལ་ཅན་གཉིས་སུ་ཕྱེ་བའི་ཡུལ་ཅན་ཡིན་པས་ཁྱབ་ཤིང་
བརྗོད་བྱེད་ཀྱི་སྒྲ་དང་གང་ཟག་ཡུལ་ཅན་ཡིན་ཀྱང། དེ་གཉིས་སུ་ཕྱེ་བའི་ཡུལ་ཡིན་ནོ། །རི་བོང་རྭ་འཛིན་རྟོག་པའི་ཡུལ་དང། སྣང་ཡུལ་ཡོད་དེ་དེ་ཤེས་པ་ཡིན་པའི་ཕྱིར་ཏེ། དེའི་ཞེན་ཡུལ་དང་གཞལ་བྱ་དང་རྟོག་པ་མེད་དེ། དེ་
རྟོག་པ་ལོག་ཤེས་ཡིན་པའི་ཕྱིར། སྤྱིར་ཡོད་པ་ཡིན་ན། ཡུལ་ཡིན་པས་ཁྱབ་ཀྱང། ཡུལ་དང་ཡུལ་ཅན་གཉིས་སུ་ཕྱེ་བའི་ཡོད་པ་ཡིན་ན། དེ་གཉིས་སུ་ཕྱེ་བའི་ཡུལ་ཡིན་པས་མ་ཁྱབ་སྟེ། ཡོད་པ་ཡིན་ན། བཟུང་བ་ཡིན་པས་ཁྱབ་
ཀྱང༑ གཟུང་འཛིན་གཉིས་སུ་ཕྱེ་བའི་ཡོད་པ་ཡིན་ན། དེ་གཉིས་སུ་ཕྱེ་བའི་བཟུང་བ་ཡིན་པས་མ་ཁྱབ་པའི་ཕྱིར་ཏེ། རང་རིག་དེ་དེ་གཉིས་སུ་ཕྱེ་བའི་འཛིན་པ་ཁོ་ན་ཡིན་པའི་ཕྱིར། དེས་ན་སྔ་མ་དེ་གཉིས་སུ་ཕྱེ་བའི་ཡུལ་དང། དེ་

[071A]༄༅། །དེ་གཉིས་སུ་ཕྱེ་བའི་ཡུལ་ཅན་གཉིས་ཀྱང་འགལ་ཞིང། གོང་གི་ཕྱི་མ་དེ་གཉིས་སུ་ཕྱེ་བའི་བཟུང་བ་དང། དེ་གཉིས་སུ་ཕྱེ་བའི་འཛིན་པ་གཉིས་ཀྱང་འགལ་བ་ཡིན་ནོ། །སྒྲ་རྟག་པའི་དོན་སྤྱི་སྒྲ་
རྟག་འཛིན་རྟོག་པ་ལ་སྣང་སྟེ། དེའི་སྣང་ཡུལ་ཡིན་པའི་ཕྱིར་ཏེ། སྒྲ་རྟག་པ་ཆོས་ཅན། ཁྱོད་ཀྱི་དོན་སྤྱི་ཁྱོད་འཛིན་རྟོག་པའི་སྣང་ཡུལ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། དེ་དེས་སྣང་ནས་རིག་པར་བྱ་བ་མ་ཡིན་ཏེ། དེས་རིག་
པར་བྱ་བ་མ་ཡིན་པའི་ཕྱིར་ཏེ། དེས་རིག་པར་བྱ་བ་མེད་པའི་ཕྱིར་ཏེ། དེས་རྟོགས་པ་མེད་པའི་ཕྱིར་ཏེ། དེ་ལོག་ཤེས་ཡིན་པའི་ཕྱིར་རོ། །གཞན་ཡང་ཟླ་གཅིག་དེ་ཟླ་བ་གཉིས་སྣང་གི་དབང་ཤེས་ཀྱི་ཡུལ་ཡིན་ཏེ། དེའི་སྣང་ཡུལ་ཡིན་པའི་ཕྱིར་
ཏེ༑ དེ་དེ་ལ་སྣང་བའི་ཕྱིར། མ་ཁྱབ་ན། དེ་ཆོས་ཅན། ཁྱོད་ལ་སྣང་ན་ཁྱོད་ཀྱི་སྣང་ཡུལ་ཡིན་དགོས་པར་ཐལ། ཁྱོད་རྟོག་མེད་ཀྱི་ཤེས་པ་ཡིན་པའི་ཕྱིར་ཏེ། ཁྱོད་དབང་ཤེས་ཡིན་པའི་ཕྱིར། ཟླ་གཅིག་དེ་དེས་རིག་པར་བྱ་བ་མ་ཡིན་ཏེ། དེའི་གཞལ་
བྱ་མ་ཡིན་པའི་ཕྱིར་ཏེ། དེའི་གཞལ་བྱ་མེད་པའི་ཕྱིར་ཏེ། དེ་ལོག་ཤེས་ཡིན་པའི་ཕྱིར། གང་ཟག་ཡིན་ན། རང་གི་ཕུང་པོ་ལྔ་ལ་བརྟེན་ནས་བཏགས་པའི་ང་ཡིན་པས་མ་ཁྱབ་སྟེ། གཟུགས་མེད་ཁམས་པའི་གང་ཟག་དེ་དེ་མ་ཡིན་པའི་ཕྱིར་ཏེ་
གཟུགས་མེད་ཁམས་པའི་གཟུགས་ཕུང་མེད་པའི་ཕྱིར་ཏེ། གཟུགས་མེད་ཁམས་ན་གཟུགས་མེད་པའི་ཕྱིར། མི་བསླུ་བའི་རིག་པ་ཚད་མའི་མཚན་ཉིད་ཟེར་ན། བཅད་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་
ཏེ༑ རང་གི་བཅད་དོན་ཐོབ་བྱེད་ཀྱི་རིག་པ་ཡིན་པའི་ཕྱིར། ཁྱབ་སྟེ། དེ་རང་ཉིད་མི་བསླུ་བའི་ཤེས་པ་ཡིན་པའི་མཚན་ཉིད་ཡིན་པའི་ཕྱིར། ཡང་རང་གི་གཞལ་བྱ་ལ་མི་བསླུ་བའི་རིག་པ་ཚད་མའི་མཚན་ཉིད་ཟེར་ན་

[071B] མཚན་ཉིད་དེ་ཡོད་པར་ཐལ། མཚོན་བྱ་དེ་ཡོད་པའི་ཕྱིར། འདོད་མི་ནུས་ཏེ། བུམ་པའི་གཞལ་བྱ་མེད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་གཞལ་བྱ་མེད་པར་ཐལ། ཁྱོད་བེམ་པོ་ཡིན་པའི་ཕྱིར། ཁ་ཅིག་
རྟོག་པ་དང་བྲལ་ཞིང་མ་འཁྲུལ་བའི་གསར་དུ་མི་བསླུ་བའི་རིག་པ། མངོན་སུམ་ཚད་མའི་མཚན་ཉིད་ཟེར་ན། སྔོན་འཛིན་རྟོག་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། མངོན་སུམ་ཡོད་པའི་ཕྱིར་ཏེ། བདག་མེད་
ཡིན་པའི་ཕྱིར། འདོད་མི་ནུས་ཏེ། དེ་རྟོག་པ་དང་མ་བྲལ་བའི་ཕྱིར་ཏེ། དེ་རྟོག་པ་ཡིན་པའི་ཕྱིར། གཞན་ཡང་དེ་ཆོས་ཅན། མི་བསླུ་བའི་རིག་པ་མ་ཡིན་པར་ཐལ། བསླུ་བའི་རིག་པ་ཡིན་པའི་ཕྱིར་ཏེ། ཡིད་དཔྱོད་ཡིན་པའི་ཕྱིར་
མ་གྲུབ་ན། སྔོན་པོ་ཆོས་ཅན། ཁྱོད་འཛིན་རྟོག་པ་ཡིད་དཔྱོད་ཡིན་པར་ཐལ། ཁྱོད་གཞི་གྲུབ་པའི་ཕྱིར། གཞན་ཡང་དེ་ཆོས་ཅན། མ་འཁྲུལ་བའི་རིག་པ་མ་ཡིན་པར་ཐལ། འཁྲུལ་ཤེས་ཡིན་པའི་ཕྱིར་ཏེ། རྟོག་པ་ཡིན་པའི་ཕྱིར་
རྟོག་བྲལ་གྱི་རིག་པ། མངོན་སུམ་གྱི་མཚན་ཉིད་ཟེར་ན། གངས་རི་སྔོན་པོ་སྣང་བའི་དབང་ཤེས་ཀྱིས་མ་ངེས། དེ་རྟོག་བྲལ་ཡིན་ཏེ། དབང་ཤེས་ཡིན་པའི་ཕྱིར། དེ་མངོན་སུམ་མ་ཡིན་ཏེ། དེ་འཁྲུལ་ཤེས་ཡིན་པའི་ཕྱིར། ཡང་
རི་བོང་རྭ་ཆོས་ཅན། རྗེས་དཔག་ཚད་མ་ཡིན་པར་ཐལ། རྗེས་དཔག་རྗེས་དཔག་ཡིན་པའི་ཕྱིར། རྗེས་དཔག་དང། རྗེས་སུ་དཔག་པའི་ཚད་མ། རང་དོན་རྗེས་དཔག་གསུམ་དོན་གཅིག་ཡིན་པའི་ཕྱིར། ཁ་ཅིག་རྟོག་བྲལ་ཡིན་
ན་རྟོག་པའི་རྫས་དང་བྲལ་བས་ཁྱབ་ཟེར་ན། རྟོག་པ་ཉམས་སུ་མྱོང་བའི་རང་རིག་གིས་མ་ངེས། མ་གྲུབ་ན། དེར་ཐལ། དེ་མངོན་སུམ་ཡིན་པའི་ཕྱིར། འདོད་མི་ནུས་ཏེ། དེ་རྟོག་པའི་རྫས་ཡིན་པའི་ཕྱིར་ཏེ། རྟོག་པ་དང་རྫས་གཅིག་

[072A]༄༅། །ཡིན་པའི་ཕྱིར་ཏེ། རྟོག་པ་དང་ཡུལ་དུས་རང་བཞིན་གང་ལ་ལྟོས་ཏེ་གྲུབ་བདེ་རྫས་གཅིག་ཡིན་པའི་ཕྱིར། མ་གྲུབ་ན། རྟོག་པ་ཆོས་ཅན། ཁྱོད་ཉམས་མྱོང་གི་རང་རིག་མངོན་སུམ་ཁྱོད་དང་དེ་ལྟར་ཡིན་པར་ཐལ་
ཁྱོད་ཤེས་པ་ཡིན་པའི་ཕྱིར་བྱས་པ་ལ། ཁོ་ན་རེ། མི་འཐད་དེ། རྟོག་མེད་ཀྱི་ཤེས་པའི་རྫས་ཡིན་པའི་ཕྱིར་ན། མ་ཁྱབ་སྟེ། དེ་རྟོག་མེད་ཀྱི་ཤེས་པ་དང་རྫས་གཅིག་ཡིན་པའི་ཕྱིར། དེ་རྟོག་མེད་ཀྱི་ཤེས་པའི་བྱེ་བྲག་ཡིན་པའི་ཕྱིར་
ཟླ་གཅིག་ཟླ་གཉིས་སུ་སྣང་བའི་དབང་ཤེས་དེ་མངོན་སུམ་ལྟར་སྣང་ཡིན་ཀྱང་མངོན་སུམ་མིན་ཞིང། མེད་པ་གསལ་སྣང་ཅན་གྱི་ཤེས་པ་ཡིན་ནོ། །དེ་ལ་ཁོ་ན་རེ། དེ་འདྲའི་དབང་ཤེས་མེད་པ་ཆོས་ཅན། ཤེས་པ་ཡིན་པར་
ཐལ། གསལ་སྣང་ཅན་གྱི་ཤེས་པ་ཡིན་པའི་ཕྱིར་ཟེར་ན། རྩོད་གཞི་སྐྱོན་ཅན་ནོ། །འོ་ན་བུམ་པ་སྔར་མེད་ཆོས་ཅན། དངོས་པོ་ཡིན་པར་ཐལ། གསར་སྐྱེས་ཡིན་པའི་ཕྱིར། ཁྱབ་པ་འགྲིག་ཁ་ཅིག་ཚད་མིན་གྱི་ཤེས་པ་
ཡིན་ན། རང་གི་ཞེན་ཡུལ་ལ་འཁྲུལ་བའི་རིག་པ་ཡིན་པས་ཁྱབ་ཟེར་ན། མངོན་སུམ་སྐད་ཅིག་གཉིས་པས་མ་ངེས་ཏེ། བཅད་ཤེས་ཡིན་པའི་ཕྱིར། འདོད་མི་ནུས་ཏེ། གཞི་གྲུབ་ན། དེའི་གཞལ་བྱ་ཡིན་པས་ཁྱབ་པའི་ཕྱིར་ཏེ། རྣམ་
མཁྱེན་སྐད་ཅིག་གཉིས་པ་ལ་དེ་ལྟར་ཁྱབ་པའི་ཕྱིར་རོ། །ཡིད་དཔྱོད་སྐད་ཅིག་གཉིས་པ་རྟོགས་ཟིན་རྟོགས་པའི་རིག་པ་མ་ཡིན་ཏེ། དེ་གསར་རྟོགས་ཀྱི་རིག་པ་ཡིན་པའི་ཕྱིར་ཏེ། དེ་ཡིད་དཔྱོད་ཡིན་པའི་ཕྱིར་རོ། ཁོ་ན་རེ། དེ་རྟོགས་
ཟིན་རྟོགས་པ་ཡིན་པར་ཐལ། དེས་ཡིད་དཔྱོད་སྐད་ཅིག་དང་པོའི་གཞལ་བྱ་རྟོགས་པ་གང་ཞིག་ཡིད་དཔྱོད་སྐད་ཅིག་དང་པོས་ཀྱང་རྟོགས་པའི་ཕྱིར་ཟེར་ན་མ་ཁྱབ། རྟགས་རེ་རེ་ནས་དེར་ཐལ། གཞི་གྲུབ་ན། དེ་གཉིས་

[072B] །དེས་ན་ཡིད་དཔྱོད་སྐད་ཅིག་གཉིས་པ་ཡིད་དཔྱོད་ཡིན་ཀྱང་ཚད་མ་དང་མངོན་སུམ་རྗེས་དཔག་རྣམས་རེ་རེ་ནས་སྐད་ཅིག་གཉིས་པ་བཅད་ཤེས་ཡིན་པའི་ཕྱིར་རོ། །ཡིད་དཔྱོད་ཡིན་ན་
མྱོང་བ་དང་རང་གི་རྟེན་རྟགས་ཡང་དག་གང་ལའང་མ་བརྟེན་པས་ཁྱབ། མྱོང་བ་ལ་མ་བརྟེན་པས་མ་ཁྱབ་སྟེ། མྱོང་བའི་འབྲས་བུ་གྱུར་པའི་ཡིད་དཔྱོད་ཀྱིས་མ་ངེས་པའི་ཕྱིར་རོ། །སྣང་ལ་མ་ངེས་ཀྱི་བློའི་མཚན་ཉིད་ཀྱི་ཟུར་དུ་རང་
གི་འཇུག་ཡུལ་ཟེར་དགོས་ཤིང་རང་ཡུལ་ཟེར་མི་ཉན་ཏེ། གངས་རི་སྔོ་སྣང་གི་དབང་ཤེས་སྣང་ལ་མ་ངེས་སུ་འགྱུར་བའི་ཕྱིར། རང་ཡུལ་ལ་དོགས་པ་ཡིན་ན་ཐེ་ཚོམ་ཡིན་པས་མ་ཁྱབ་སྟེ། རང་ཡུལ་ལ་དོགས་པའི་གང་ཟག་ཡོད་པའི་
ཕྱིར། ཁ་ཅིག་བུམ་འཛིན་རྟོག་པ་ཆོས་ཅན། ཁྱོད་རང་གི་ཞེན་ཡུལ་ལ་འཁྲུལ་བར་ཐལ། ཁྱོད་བུམ་པ་དང་བུམ་པའི་དོན་སྤྱི་གཉིས་འདྲེས་པར་འཛིན་པའི་རིག་པ་གང་ཞིག་དེ་གཉིས་འདྲེས་པ་མ་ཡིན་པའི་ཕྱིར་ཟེར་ན། མ་
ཁྱབ༑ རྟགས་དང་པོ་དེར་ཐལ། དེ་སྣང་བཏགས་གཅིག་འཛིན་ཡིན་པ་གང་ཞིག་སྐབས་འདིར་སྣང་བ་ནི་རང་མཚན་དང། བཏགས་པ་ནི་དེའི་དོན་སྤྱི་ལ་བྱེད་པའི་ཕྱིར། གོང་གི་རྩ་རྟགས་གཉིས་པ་དེར་ཐལ། རང་མཚན་དང་སྤྱི་
མཚན་འདྲེས་པ་མེད་པའི་ཕྱིར། རྩ་བར་འདོད་མི་ནུས་ཏེ། དེས་རྟོགས་པ་ཡོད་པའི་ཕྱིར་ཏེ། བུམ་པ་དེ་དེ་ཡིན་པའི་ཕྱིར། དེར་ཐལ། བུམ་པ་དེ་དེས་ལྐོག་ཏུ་གྱུར་པའི་ཚུལ་གྱིས་རྟོགས་པར་བྱ་བ་ཡིན་པའི་ཕྱིར་ཏེ། དེ་ལྐོག་
གྱུར་ཡིན་པའི་ཕྱིར་ཏེ། དེ་གཞི་གྲུབ་པའི་ཕྱིར། རང་ལུགས་ལ། བློས་རིག་པར་བྱ་བ་ཡུལ་གྱི་མཚན་ཉིད། ཡུལ་ལ་དབྱེ་ན། སྣང་ཡུལ། ཞེན་ཡུལ། འཇུག་ཡུལ། བཟུང་ཡུལ་དང་བཞི་ཡོད། རང་ཡུལ་ཅི་རིགས་དང་ལྡན་

[073A]༄༅། །པའི་དངོས་པོ་དེ། རང་ཉིད་ཡུལ་ཅན་ཡིན་པའི་མཚན་ཉིད། ཡུལ་ཅན་ལ་དབྱེ་ན། གང་ཟག་དང་བློ་དང་བརྗོད་བྱེད་ཀྱི་སྒྲ་དང་གསུམ། རང་གི་ཕུང་པོ་ལྔ་པོ་གང་རུང་ལ་བརྟེན་ནས་བཏགས་པའི་སྐྱེས་
བུ་དེ། རང་ཉིད་གང་ཟག་ཡིན་པའི་མཚན་ཉིད། མཚན་གཞི་ནི་ཁམས་གསུམ་སོ་སོའི་རྟེན་ཅན་གྱི་སྐྱེས་བུ་ལྟ་བུ། རིག་པ་བློའི་མཚན་ཉིད། གསལ་ཞིང་རིག་པ་ཤེས་པའི་མཚན་ཉིད། བློ་ལ་དབྱེ་ན། ཚད་མ་དང་ཚད་མིན་གྱི་
ཤེས་པ་གཉིས། གསར་དུ་མི་བསླུ་བའི་རིག་པ་ཚད་མའི་མཚན་ཉིད། ཚད་མ་དེ་ལ་དབྱེ་ན། མངོན་སུམ་གྱི་ཚད་མ་དང། རྗེས་སུ་དཔག་པའི་ཚད་མ་གཉིས་ཡོད། རྟོག་པ་དང་བྲལ་ཞིང་མ་འཁྲུལ་བའི་རིག་པ་མངོན་སུམ་
གྱི་མཚན་ཉིད། རྟོག་པ་དང་བྲལ་ཞིང་མ་འཁྲུལ་བའི་གསར་དུ་མི་བསླུ་བའི་རིག་པ་མངོན་སུམ་གྱི་ཚད་མའི་མཚན་ཉིད། རང་གི་རྟེན་དུ་གྱུར་པའི་རྟགས་ཡང་དག་བཀོད་པ་ལ་བརྟེན་ནས་སྐྱེས་པའི་རང་གི་གཞལ་བྱ་ལྐོག་གྱུར་ལ་
གསར་དུ་མི་བསླུ་བའི་ཞེན་རིག་རང་ཉིད་རྗེས་དཔག་ཡིན་པའི་མཚན་ཉིད། སྒྲ་དོན་འདྲེས་རུང་དུ་འཛིན་པའི་ཞེན་རིག་དང་བྲལ་བ་དེ། རྟོག་བྲལ་གྱི་མཚན་ཉིད། གསར་དུ་མི་བསླུ་བ་མ་ཡིན་པའི་རིག་པ། ཚད་མིན་གྱི་ཤེས་
པའི་མཚན་ཉིད། དེ་ལ་དབྱེ་ན། བཅད་ཤེས། ཡིད་དཔྱོད། སྣང་ལ་མ་ངེས། ཐེ་ཚོམ། ལོག་ཤེས་དང་ལྔ། རྟོགས་ཟིན་རྟོགས་པའི་རིག་པ་བཅད་ཤེས་ཀྱི་མཚན་ཉིད། བཅད་ཤེས་ལ་དབྱེ་ན། མངོན་སུམ་བཅད་ཤེས། རྟོག་
པ་བཅད་ཤེས། དེ་གཉིས་གང་རུང་མ་ཡིན་པའི་བཅད་ཤེས་དང་གསུམ། མངོན་སུམ་སྐད་ཅིག་གཉིས་པ་ལྟ་བུ་དང་པོ། རྗེས་དཔག་སྐད་ཅིག་གཉིས་པ་ལྟ་བུ་གཉིས་པ། ཚད་མ་སྐད་ཅིག་གཉིས་པ་ལྟ་བུ་གསུམ་པ་ཡིན་

[073B]རང་ཉིད་ཡིད་དཔྱོད་ཡིན་པའི་མཚན་ཉིད། མཚན་གཞི་ནི་བུམ་འཛིན་རྟོག་པ་ལྟ་བུ། རང་གི་འཇུག་ཡུལ་དུ་གྱུར་
པའི་རང་མཚན་གསལ་བར་སྣང་བའང་ཡིན། རང་གི་འཇུག་ཡུལ་དུ་གྱུར་པའི་རང་མཚན་ལ་ངེས་པ་འདྲེན་མི་ནུས་པའང་ཡིན་པའི་གཞི་མཐུན་པར་གྱུར་པའི་རིག་པ། རང་ཉིད་སྣང་ལ་མ་ངེས་ཀྱི་བློའི་མཚན་ཉིད། མཚན་གཞི་ནི་ཁོ་བོས་
སྔོན་པོ་མཐོང་ངམ་མ་མཐོང་སྙམ་དུ་ཐེ་ཚོམ་འདྲེན་པར་བྱེད་པའི་སྔོན་འཛིན་དབང་པོའི་མངོན་སུམ་ལྟ་བུའོ། རང་ཡུལ་ལ་དོགས་པའི་རིག་པ། རང་ཉིད་ཐེ་ཚོམ་ཡིན་པའི་མཚན་ཉིད། མཚན་གཞི་ནི། སྒྲ་རྟག་གམ་མི་རྟག་སྙམ་དུ་
འཛིན་པའི་བློ་ལྟ་བུ། རང་གི་ཞེན་ཡུལ་ལ་འཁྲུལ་བའི་རིག་པ། རང་ཉིད་ལོག་ཤེས་ཀྱི་མཚན་ཉིད། ལོག་ཤེས་ལ་དབྱེ་ན། རྟོག་པ་ལོག་ཤེས་དང། རྟོག་མེད་ལོག་ཤེས་གཉིས། དང་པོ་ནི། སྒྲ་རྟག་འཛིན་རྟོག་པ་ལྟ་བུ། གཉིས་པ་ནི། གངས་
རི་སྔོན་པོར་སྣང་བའི་དབང་ཤེས་ལྟ་བུ། ད་ནི་ཡུལ་ཅན་བརྗོད་བྱེད་ཀྱི་སྒྲ་འཆད་པ་ལ། ཁོ་ན་རེ། རི་བོང་རྭ་ཞེས་བརྗོད་པའི་སྒྲ་ཆོས་ཅན། བརྡའི་དབང་གིས་རང་གི་བརྗོད་བྱ་གོ་བར་བྱེད་པའི་མཉན་བྱ་ཡིན་པར་ཐལ། བརྗོད་བྱེད་ཀྱི་སྒྲ་
ཡིན་པའི་ཕྱིར་ཏེ། བརྗོད་བྱེད་ཀྱི་སྒྲ་དོན་མི་མཐུན་ཡིན་པའི་ཕྱིར་ཏེ། རི་བོང་རྭ་མེད་པའི་ཕྱིར། རྩ་བར་འདོད་ན། མི་འཐད་དེ། དེའི་བརྗོད་བྱ་མེད་པའི་ཕྱིར་ཏེ། རི་བོང་རྭ་མེད་པའི་ཕྱིར་ཟེར་ན། མ་ཁྱབ་སྟེ། རི་བོང་རྭ་འཛིན་རྟོག་པའི་ཡུལ་ཡོད་
པའི་ཕྱིར་ཏེ། དེ་ཤེས་པ་ཡིན་པའི་ཕྱིར། ཆོས་དེའི་དངོས་མིང་དང་ཆོས་དེའི་བཏགས་མིང་གཉིས་འགལ་ཏེ། ཆོས་དེའི་མིང་གཙོ་ཕལ་གཉིས་འགལ་བའི་ཕྱིར། སྤྱིར་དངོས་མིང་དང་བཏགས་མིང་གཉིས་མི་འགལ་ཏེ། སེང་གེ་ཞེས་

[074A]༄༅། །བརྗོད་པའི་སྒྲ་དེ། སེང་གེའི་དངོས་མིང་དང། བྲམ་ཟེའི་ཁྱིའུ་ཁ་ཆེ་སྣ་ཉག་ལ་བཏགས་མིང་ཡིན་པའི་ཕྱིར། ཉི་མའི་འོད་ཟེར་ཉི་མའི་འབྲས་བུ་ཡིན་པའི་དེ་དེ་དང་རྫས་གཞན་ཀྱང། དྲི་ལྡན་གྱི་དངོས་པོ་ཡིན་ན། ཁྱོད་
ཀྱི་དྲི་དང་ཁྱོད་གཉིས་རྫས་གཅིག་ཡིན་པས་ཁྱབ་པའི་མེ་ཏོག་དང་དེའི་དྲི་གཉིས་རྫས་གཅིག་ཡིན་ཞིང། རྒྱ་མཚོའི་རྦ་རླབས་རྒྱ་མཚོ་ལས་བྱུང་ཡང། ནམ་མཁའ་འདུས་མ་བྱས་ཡིན་པས་དེ་ལས་འཇའ་ཚོན་མི་འབྱུང་བའི་ཁྱད་པར་ཡོད་དོ། །
རྣམ་འགྲེལ་ལས། ཚིག་སོགས་ཀུན་བཏགས་དངོས་མེད་ལ། ཞེས་གསུངས་པའི་དོན་ནི། ཚིག་སོགས་ཀྱི་དོན་ནམ་བརྗོད་བྱའི་རང་ལྡོག་དངོས་མེད་ཡིན་ཞེས་པའི་དོན་ཡིན་ལ། ཡི་གེ་ཡིན་ན་རང་གི་རྒྱུར་གྱུར་པའི་སྐྱེས་བུའི་ཀུན་སློང་གི་ཤེས་
པ་ལས་སྐྱེས་པས་ཁྱབ་བོ། །གཞན་ཡང་ཚིག་དངོས་པོ་ཡིན་ཏེ། རྫུན་ཚིག་སྤང་བྱ་དང་མི་དགེ་བ་ཡིན་པའི་ཕྱིར། ཡང་ཤེས་བྱ་ཞེས་བརྗོད་པའི་སྒྲ་རིགས་བརྗོད་ཀྱི་སྒྲ་ཡིན་པའི་རྒྱུ་མཚན་ཤེས་བྱ་རིགས་སྤྱི་ཡིན་པའི་རྒྱུ་མཚན་གྱིས་ཡིན་ཞིང་
ཤེས་བྱའི་རིགས་ཀུན་དངོས་སུ་བརྗོད་པའི་རྒྱུ་མཚན་གྱིས་མ་ཡིན་ཏེ། དེས་གསེར་བུམ་དངོས་སུ་མ་བརྗོད་པའི་ཕྱིར་རོ། །བུམ་པ་ཞེས་བརྗོད་པའི་སྒྲ་དེ་གསེར་བུམ་ལ་ལྟོས་ཏེ་རིགས་བརྗོད་ཀྱི་སྒྲ་ཡིན་ཏེ། བུམ་པ་དེ་གསེར་བུམ་གྱི་རིགས་སྤྱི་
ཡིན་པའི་ཕྱིར་ཏེ། དེ་དེའི་སྤྱི་ཡིན་པའི་ཕྱིར་རོ། །ཡང་དེ་ཞེས་པའི་སྒྲ་དེ་བུམ་པའི་གཟུགས་ལ་ལྟོས་ཏེ། ཚོགས་བརྗོད་ཀྱི་སྒྲ་ཡིན་ཏེ། བུམ་པ་དེ་རྡུལ་རྫས་བརྒྱད་འདུས་ཀྱི་གོང་བུ་ཡིན་པའི་ཕྱིར། དེ་ལ་ཁྱབ་པ་ཡོད་དེ། བུམ་པ་དེ་
རང་གི་ཆ་ཤས་ལ། རྡུལ་རྫས་བརྒྱད་ཀྱི་ཚོགས་སྤྱི་ཡིན་པའི་ཕྱིར་རོ། །རང་ལུགས་ལ་བརྡའི་དབང་གིས་རང་གི་བརྗོད་བྱ་གོ་བར་བྱེད་པའི་མཉན་བྱ་རང་ཉིད་བརྗོད་བྱེད་ཀྱི་སྒྲ་ཡིན་པའི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན་མིང་ཚིག་

[074B] རང་གི་དོན་དེ་གོ་བར་བྱེད་པའི་མཉན་བྱ། རང་ཉིད་མིང་གི་མཚན་ཉིད། མིང་ལ་དབྱེ་ན། དངོས་མིང་དང་བཏགས་མིང་གཉིས། དོན་དེ་ལ་འདོད་རྒྱལ་ཐོག་མར་བརྡའ་སྦྱར་བའང་ཡིན། དོན་དེའི་མིང་གི་གཙོ་བོའང་
ཡིན་པའི་གཞི་མཐུན་པར་དམིགས་པ། དོན་དེའི་དངོས་མིང་གི་མཚན་ཉིད། མཚན་གཞི་ནི་རི་དྭགས་ཀྱི་རྒྱལ་པོ་ལ་སེང་གེ་ཞེས་བརྗོད་པའི་སྒྲ་ལྟ་བུ། དོན་དེ་ལ་རྗེས་གྲུབ་ཏུ་བརྡའ་སྦྱར་བའང་ཡིན། དོན་དེའི་མིང་ཕལ་པའང་ཡིན་པའི་གཞི་
མཐུན་པར་དམིགས་པ། དོན་དེའི་བཏགས་མིང་གི་མཚན་ཉིད། བཏགས་མིང་ལ་དབྱེ་ན། འདྲ་བ་རྒྱུ་མཚན་དུ་བྱས་པའི་བཏགས་མིང་དང། འབྲེལ་བ་རྒྱུ་མཚན་དུ་བྱས་པའི་བཏགས་མིང་གཉིས། དང་པོ་ནི། བྲམ་ཟེའི་ཁྱེའུ་ཁ་ཆེ་སྣ་ཉག་
ལ་སེང་གེ་ཞེས་བརྗོད་པའི་སྒྲ་ལྟ་བུ། གཉིས་པ་ལ་དབྱེ་ན། དེ་བྱུང་འབྲེལ་རྒྱུ་མཚན་དུ་བྱས་པའི་བཏགས་མིང་དང། བདག་གཅིག་འབྲེལ་རྒྱུ་མཚན་དུ་བྱས་པའི་བཏགས་མིང་གཉིས། དང་པོ་ལ་རྒྱུ་མིང་འབྲས་ལ་བཏགས་པའི་བཏགས་
མིང་དང། འབྲས་མིང་རྒྱུ་ལ་བཏགས་པའི་བཏགས་མིང་གཉིས། དང་པོ་ནི། ཉི་མའི་འོད་ཟེར་ལ་ཉི་མ་ཞེས་བརྗོད་པའི་ངག་ལྟ་བུ། གཉིས་པ་ནི། སྒྲུབ་ངག་ཡང་དག་ལ་རྗེས་དཔག་ཅེས་བརྗོད་པའི་ངག་ལྟ་བུ། གོང་གི་གཉིས་པ་བདག་གཅིག་
འབྲེལ་རྒྱུ་མཚན་དུ་བྱས་པས་བཏགས་མིང་ནི། རས་ཡུག་གི་ཁ་ཚར་ཚིག་པ་ལ་རས་ཡུག་ཚིག་ཅེས་བརྗོད་པའི་ངག་ལྟ་བུ་ཡིན། གཉིས་པ་ཚིག་གི་མཚན་ཉིད། ཁྱད་གཞི་ཁྱད་ཆོས་སྦྱར་ནས་སྟོན་པའི་ཉན་[*MNYAN]བྱ། ཚིག་གི་མཚན་ཉིད་
མཚན་གཞི་ནི། ཀྱེ་མ་འདུས་བྱས་རྣམས་མི་རྟག་སྐྱེ་ཞིང་འཇིག་པའི་ཆོས་ཅན་ཡིན། །ཞེས་པ་ལྟ་བུ། གསུམ་པ་ཡི་གེའི་མཚན་ཉིད་ནི། མིང་ཚིག་གཉིས་ཀྱི་རྩོམ་གཞིར་གྱུར་པའི་སྐད་ཀྱི་གདངས་དེ་ཡི་གེའི་མཚན་ཉིད། དཔེར་ན་

[075A]༄༅། །ཨ་ཞེས་པ་སྐད་ཀྱི་གདངས་ལྟ་བུ་ཡིན། ཡང་བརྗོད་བྱེད་ཀྱི་སྒྲ་ལ་བརྗོད་བྱའི་སྒོ་ནས་དབྱེ་ན། རིགས་བརྗོད་ཀྱི་སྒྲ་དང། ཚོགས་བརྗོད་ཀྱི་སྒྲ་གཉིས། རིགས་བརྗོད་ཀྱི་མཉན་བྱ། རིགས་བརྗོད་ཀྱི་སྒྲའི་
མཚན་ཉིད། ཚོགས་བརྗོད་ཀྱི་མཉན་བྱ། ཚོགས་བརྗོད་ཀྱི་སྒྲའི་མཚན་ཉིད། རིགས་བརྗོད་ཀྱི་སྒྲ་དང། ཚོགས་བརྗོད་ཀྱི་སྒྲ་ལ་མུ་བཞི་ཡོད་དེ། ཤེས་བྱ་ཞེས་བརྗོད་པའི་སྒྲ་དེ་རིགས་བརྗོད་ཡིན་ལ་ཚོགས་བརྗོད་མ་ཡིན་པའི་མུ་
ཡིན་ཏེ། ཤེས་བྱ་དེ་རིགས་སྤྱི་ཡིན་ལ། བེམ་པོ་མ་ཡིན་པའི་ཕྱིར། ཀ་བུམ་གཉིས་ཞེས་བརྗོད་པའི་སྒྲ་དེ། ཚོགས་བརྗོད་ཀྱི་སྒྲ་ཡིན་ལ་རིགས་བརྗོད་ཀྱི་སྒྲ་མ་ཡིན་པའི་མུ་ཡིན་ཏེ། ཀ་བུམ་གཉིས་བེམ་པོ་དང། བྱེ་བྲག་ཁོ་ན་
ཡིན་པའི་ཕྱིར། བུམ་པ་ཞེས་བརྗོད་པའི་སྒྲ་དེ། ཚོགས་བརྗོད་ཀྱི་སྒྲ་དང། རིགས་བརྗོད་ཀྱི་སྒྲ་གཉིས་ཀ་ཡིན་ཏེ། བུམ་པ་དེ་བེམ་པོ་དང་སྤྱི་གཉིས་ཀ་ཡིན་པའི་ཕྱིར། རྟག་དངོས་གཉིས་ཞེས་བརྗོད་པའི་སྒྲ་དེ་ཚོགས་བརྗོད་ཀྱི་
སྒྲ་དང། རིགས་བརྗོད་ཀྱི་སྒྲ་གཉིས་གང་ཡང་མ་ཡིན་ཏེ། རྟག་དངོས་གཉིས་དེ། བེམ་པོ་དང། སྤྱི་གཉིས་གང་ཡང་མ་ཡིན་པའི་ཕྱིར་རོ། །སྨྲས་པ། ཚད་མ་གསུམ་གྱི་གཞལ་བྱའི་གནས་གསུམ་དོན། །ཅི་ཡང་མི་
ཤེས་མདོས་ཆོག་གླུད་ཆོག་ཙམ། །ཤེས་ལ་མཁས་པ་རློམ་ཡང་བླུན་པོ་སྟེ། །བླུན་པོ་དེ་འདྲ་ཕྱུགས་དང་ཁྱད་ཅི་ཡོད།།    ༈    །།མཚོན་སྦྱོར་གྱི་རྣམ་བཞག་བཤད་པ་ལ། དེ་ཕྱིར་གཞལ་བྱ་རྟོགས་པ་ཡིན་[*YI] །སྒྲུབ་བྱེད་གཞལ་
བྱའི་རང་བཞིན་ཉིད། །ཞེས་པའི་སྐབས་སུ་ཁ་ཅིག་གསེར་བུམ་མཚན་གཞི། བུམ་པ་ཡིན་པར་མཚོན། ལྟོ་ལྡིར་བ་ཞེས་པའི་མཚོན་སྦྱོར་འདི་མཚོན་སྦྱོར་རྣམ་དག་ཡིན་ཟེར་ན། མི་འཐད་དེ། གསེར་བུམ་བུམ་པའི་མཚན་

[075B] གསེར་བུམ་ཚད་མས་ངེས་ནས་བུམ་པ་ཚད་མས་མ་ངེས་པའི་གང་ཟག་མེད་པའི་ཕྱིར་རོ། །གསེར་བུམ་ཚད་མས་ངེས་པའི་གང་ཟག་ཡིན་ན། གསེར་བུམ་གསེར་བུམ་དུ་ཚད་མས་ངེས་པའི་
གང་ཟག་ཡིན་དགོས་པའི་ཕྱིར། གཞན་ཡང་དེ་མི་འཐད་དེ། ལྟོ་ལྡིར་བ་བུམ་པའི་མཚན་ཉིད་མ་ཡིན་པའི་ཕྱིར་ཏེ། བུམ་པའི་མཚན་ཉིད་ཀྱི་ཟུར་དུ་ཆུ་སྐྱོར་གྱི་དོན་བྱེད་ནུས་པའང་སྦྱོར་དགོས་པའི་ཕྱིར་རོ། །ཁ་ཅིག་གིས་
ལྟོ་ལྡིར་བ་དང། ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་གཉིས་རེ་རེ་ནས་བུམ་པའི་མཚན་ཉིད་ཡིན་ཟེར་ན། མི་འཐད་པ་ལྡོག་པ་ངོས་འཛིན་སྐབས་ཀྱིས་ཤེས། ཁ་ཅིག་ཙན་དན་གྱི་ཀ་བ་མཚན་གཞི། ཀ་བ་
ཡིན་པར་མཚོན། གདུང་སྟེགས་ཀྱི་དོན་བྱེད་ནུས་པ་ཡིན་པ་ཞེས་པའི་མཚོན་སྦྱོར་འདི། མཚོན་སྦྱོར་རྣམ་དག་ཡིན་ཟེར་ན། མི་འཐད་པར་ཐལ། ཙན་དན་གྱི་ཀ་བ་ཚད་མས་ངེས་པའི་གང་ཟག་ཡིན་ན། ཙན་དན་གྱི་ཀ་བ་ཙན་
དན་གྱི་ཀ་བ་ཚད་མས་ངེས་པའི་གང་ཟག་ཡིན་དགོས་པའི་ཕྱིར། མི་རྟག་པས་ཁྱད་པར་བྱས་པའི་སྒྲ། མི་རྟག་པའི་མཚན་གཞི་མ་ཡིན་ཏེ། དེ་ཚད་མས་ངེས་པའི་གང་ཟག་ཡིན་ན། མི་རྟག་པ་ཚད་མས་ངེས་པའི་གང་
ཟག་ཡིན་དགོས་པའི་ཕྱིར་ཏེ། དེ་ཡིན་ན་སྒྲ་དང་མི་རྟག་པའི་ཚོགས་དོན་གཉིས་ཀ་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། དེ་གཉིས་ཀ་སྒྲ་མི་རྟག་པར་བསྒྲུབ་པར་བྱེད་པའི་བསྒྲུབ་བྱ་ཡིན་པའི་ཕྱིར་ཏེ་
སྒྲ་དང་མི་རྟག་པའི་ཚོགས་དོན་སྒྲ་མི་རྟག་པར་བསྒྲུབ་པར་བྱེད་པའི་བསྒྲུབ་བྱ་ཡང་དག་ཡིན་པའི་ཕྱིར། ཁྱབ་སྟེ། རྣམ་འགྲེལ་ལས། ཚོགས་པ་བསྒྲུབ་བྱ་ཉིད་ཡིན་ན། །གཉིས་པོ་ཕན་ཚུན་ཁྱད་པར་ཅན། །བསྒྲུབ་

[076A]༄༅། །བྱ་ཞེས་གསུངས་པའི་ཕྱིར། མི་བསླུ་བའི་རིག་པ། ཚད་མའི་མཚན་ཉིད་མ་ཡིན་ཏེ། མེས་བཙོ་བསྲེགས་ཀྱི་དོན་བྱེད་ནུས་པར་མཇལ་བའི་མེ་འཛིན་དབང་པོའི་མངོན་སུམ་སྐད་ཅིག་གཉིས་པ་དེ། མི་བསླུ་བའི་
རིག་པ་དང་བཅད་ཤེས་གཉིས་ཀ་ཡིན་པའི་ཕྱིར་རོ། གཞན་ཡང་མི་བསླུ་བའི་རིག་པ་ཙམ་གྱིས་ཚད་མའི་མཚན་ཉིད་མི་འཇོག་སྟེ། དེའི་མཚན་ཉིད་ཀྱི་ཟུར་དུ་གསར་རྟོགས་ངེས་པར་སྦྱོར་དགོས་པའི་ཕྱིར་ཏེ། རྣམ་འགྲེལ་ལས། མ་ཤེས་དོན་
གྱི་གསལ་བྱེད་ཀྱང། །ཞེས་གསུངས་པའི་ཕྱིར། ཡང་སྒྲ་མི་རྟག་རྟོགས་ཀྱི་རྗེས་དཔག་དེ། རྗེས་དཔག་གི་མཚན་གཞི་མ་ཡིན་ཏེ། བསྒྲུབ་ཚུལ་གོང་བཞིན་ཤེས་སླ་བའི་ཕྱིར། ཁོ་ན་རེ། གང་ཟག་གི་བདག་མེད་མ་ཡིན་པར་ཐལ་
གང་ཟག་གི་བདག་ཡོད་པའི་ཕྱིར་ཏེ། བདག་ཡོད་པའི་ཕྱིར་ན། མ་ཁྱབ་བོ། །གང་ཟག་གི་བདག་ཡོད་པར་ཐལ། གང་ཟག་ཡོད་པའི་ཕྱིར་ཟེར་ན། མ་ཁྱབ་སྟེ། བདག་དང་ང་དང་གང་ཟག་གསུམ་དོན་གཅིག་ཡིན་པའི་ཕྱིར། རང་ལུགས་
ལ༑ གསེར་གྱི་ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་དེ་བུམ་པ་མི་ཤེས་ཤིང་ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ། བུམ་པའི་མཚན་ཉིད་དུ་མི་ཤེས་པའི་རྒོལ་བ་ལ་མཚོན་སྦྱོར་རྣམ་དག་ཅིག་འགོད་དགོས་པས་
དེ་ལ་འགོད་རྒྱུའི་མཚོན་སྦྱོར་ནི། གསེར་གྱི་ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་མཚན་གཞི། བུམ་པ་ཡིན་པར་མཚོན་ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་ཡིན་པ་ཞེས་པ་ལྟ་བུ། ཡང་ཤར་ཕྱོགས་ཀྱི་གདུང་སྟེགས་
ཀྱི་དོན་བྱེད་ནུས་པ་མཚན་གཞི་སོགས་དང། ཡང་སྒྲ་མཚན་གཞི། མི་རྟག་པ་ཡིན་པར་མཚོན། སྐད་ཅིག་མ་ཡིན་པ་ཞེས་པ་ལྟ་བུ། ཡང་སྔོན་འཛིན་མངོན་སུམ་མཚན་གཞི། ཚད་མ་ཡིན་པར་མཚོན་སོགས་དང། བྱས་པའི་རྟགས་ལས་

[076B] རྗེས་དཔག་ཡིན་པར་མཚོན། གསར་དུ་མི་བསླུ་བའི་ཞེན་རིག་ཡིན་པ་ཞེས་པའི་མཚོན་སྦྱོར་ལྟ་བུ་དང། གོ་བ་ལྟར་ན། བྱས་པའི་རྟགས་ལས། ཁ་དོག་མི་རྟག་པར་
གསར་དུ་རྟོགས་པའི་རིག་པ་ཡིན་པ་མཚན་གཞི། རྗེས་དཔག་ཡིན་པར་མཚོན། རང་གི་རྟེན་རྟགས་ཡང་དག་བཀོད་པ་ལ་བརྟེན་ནས་སྐྱེས་པའི་རང་གི་གཞལ་བྱ་ལྐོག་གྱུར་ལ་གསར་དུ་མི་བསླུ་བའི་ཞེན་རིག་ཡིན་པ་ཞེས་པ་ལྟ་བུ་
ཡང་བྱས་པ་མཚན་གཞི། རྟགས་ཡང་དག་ཡིན་པར་མཚོན། ཚུལ་གསུམ་ཡིན་པ་ཞེས་པའི་མཚོན་སྦྱོར་འདི། མཚོན་སྦྱོར་རྣམ་དག་ཡིན་ཏེ། བྱས་པ་རྟགས་ཡང་དག་གི་མཚན་གཞི་ཡིན་པ་གང་ཞིག་ཚུལ་གསུམ་ཡིན་པ་རྟགས་ཡང་
དག་གི་མཚན་ཉིད་ཡིན་པའི་ཕྱིར། རྩོད་སྤོང་ལ། ཁ་ཅིག་ཚུལ་གསུམ་རྟགས་ཡང་དག་གི་མཚན་ཉིད་ཡིན་པར་ཐལ། ཁྱོད་ཀྱི་མཚོན་སྦྱོར་འགོད་ཚུལ་འཐད་པའི་ཕྱིར་ཟེར་ན། མ་ཁྱབ་སྟེ། དེ་སྒྲུབ་ཀྱི་ཚུལ་གསུམ་ཡོད་ན། དེ་སྒྲུབ་ཀྱི་
རྟགས་ཡང་དག་ཡོད་པས་མ་ཁྱབ་པའི་ཕྱིར། དེར་ཐལ། སྒྲ་རྟག་པ་སྒྲུབ་པར་བྱེད་པའི་ཚུལ་གསུམ་ཡོད་པའི་ཕྱིར་ཏེ། དེ་སྒྲུབ་ཀྱི་ཕྱོགས་ཆོས་ཀྱང་ཡོད། དེ་སྒྲུབ་ཀྱི་རྗེས་ཁྱབ་ཀྱང་ཡོད། དེ་སྒྲུབ་ཀྱི་ལྡོག་ཁྱབ་ཀྱང་ཡོད་པའི་ཕྱིར་ཏེ་
བྱས་པ་སྒྲ་རྟག་པར་སྒྲུབ་པའི་ཕྱོགས་ཆོས་ཡིན་ཞིང། མཉན་བྱ་དེ་ཡང་དེ་སྒྲུབ་ཀྱི་ཕྱོགས་ཆོས་ཡིན་པའི་ཕྱིར་ཏེ། དེར་ཐལ། དང་པོ་དེ་དེ་སྒྲུབ་ཀྱི་འགལ་རྟགས་དང། ཕྱི་མ་དེ་དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས་
ཡིན་པའི་ཕྱིར་བྱས་པ་ལ། ཁོ་ན་རེ། ཚུལ་གསུམ་ཡིན་པ། བྱས་པ་རྟགས་ཡང་དག་ཏུ་སྒྲུབ་པར་བྱེད་པའི་རྟགས་ཡང་དག་ཡིན་པར་ཐལ། ཚུལ་གསུམ་ཡིན་པ་རྟགས་ཡང་དག་གི་མཚན་ཉིད་དང། བྱས་པ་རྟགས་ཡང་དག་གི་མཚན་གཞི་

[077A]༄༅། །ཡིན་པའི་ཕྱིར། འདོད་ན། སྒྲ་མི་རྟག་པ་སྒྲུབ་པར་བྱེད་པའི་ཚུལ་གསུམ་ཡིན་པ། བྱས་པ་སྒྲ་མི་རྟག་པ་སྒྲུབ་པར་བྱེད་པའི་རྟགས་ཡང་དག་ཏུ་སྒྲུབ་པར་བྱེད་པའི་རྟགས་ཡང་དག་ཡིན་པར་ཐལ། འདོད་པའི་
ཕྱིར༑ འདོད་ན། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཚུལ་གསུམ་ཡིན་པ་བྱས་པ་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྟགས་ཡང་དག་ཏུ་སྒྲུབ་པ་བྱེད་པའི་རྟགས་ཡང་དག་ཡིན་པར་
ཐལ༑ འདོད་པའི་ཕྱིར་ཟེར་ན། མ་ཁྱབ། འདོད་མི་ནུས་སོ། །བྱས་པ་ལ་ཁོ་ན་རེ། དེ་དེ་ལྟར་དུ་སྒྲུབ་པར་བྱེད་པའི་རྟགས་ཡང་དག་ཡིན་པར་ཐལ། བྱས་པའི་རྟགས་ཀྱིས་སྒྲ་མི་རྟག་པ་སྒྲུབ་པར་བྱེད་པའི་ངོ་བོའི་དོན་སོགས་ཆོས་ལྔ་ཚང་
བ༑ སྒྲ་དང་མི་རྟག་པའི་ཚོགས་དོན། བྱས་པའི་རྟགས་ཀྱིས་སྒྲ་མི་རྟག་པར་བསྒྲུབ་པར་བྱེད་པའི་གཞན་དོན་བསྒྲུབ་བྱ་ཡང་དག་ཏུ་བསྒྲུབ་པར་བྱེད་པའི་རྟགས་ཡང་དག་ཡིན་པའི་ཕྱིར་ཟེར་ན། མ་ཁྱབ། དེ་འདྲའི་རྟགས་ཆོས་
གཉིས་ལྡན་གྱི་མཐུན་དཔེ་ལ། སྐད་ཅིག་མས་ཁྱད་པར་དུ་བྱས་པའི་སྒྲ་བཞག་ཆོག་པའི་ཕྱིར། སྒྲ་མི་རྟག་པར་སྒྲུབ་པར་བྱེད་པའི་ངོ་བོའི་དོན་སོགས་ཆོས་ལྔ་ཚང་བ། སྒྲ་དང་མི་རྟག་པའི་ཚོགས་དོན་སྒྲ་མི་རྟག་པར་བསྒྲུབ་པར་བྱེད་
པའི་གཞན་དོན་བསྒྲུབ་བྱ་ཡང་དག་ཏུ་བསྒྲུབ་པར་བྱེད་པའི་རྟགས་ཡང་དག་ནི་མ་ཡིན་ཏེ། དེ་ལ་དེ་འདྲའི་རྟགས་ཆོས་གཉིས་ལྡན་གྱི་མཐུན་དཔེ་མེད་པའི་ཕྱིར་ཏེ། སྒྲ་སྐད་ཅིག་མ་དེ་དེ་འདྲའི་མཐུན་དཔེ་མ་ཡིན་པའི་ཕྱིར་ཏེ། སྐད་ཅིག་མ་དེ་དེ་
འདྲའི་དངོས་ཀྱི་བསྒྲུབ་བྱ་ཡང་དག་མ་ཡིན་པའི་ཕྱིར་ཏེ། དེ་དེ་སྒྲུབ་ཀྱི་ཐ་སྙད་འབའ་ཞིག་བསྒྲུབ་ཀྱི་རྟགས་ཡང་དག་ཡིན་པའི་ཕྱིར་ཏེ། དེ་མི་རྟག་པའི་མཚན་ཉིད་ཡིན་པའི་ཕྱིར། བུམ་པའི་མིང་ངམ་ཐ་སྙད་མི་ཤེས་ཀྱང། དོན་ལྟོ་

[077B] མཚོན་སྦྱོར་བཀོད་པ་ན། གསེར་གྱི་ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་བུམ་པ་ཤེས་པའམ་བུམ་པའི་མཚན་གཞི་ཤེས་ཤིང། ལྟོ་ལྡིར་ཞབས་ཞུམ་ཆུ་སྐྱོར་
གྱི་དོན་བྱེད་ནུས་པ་དང། བུམ་པ་གཉིས་མཚན་མཚོན་གྱི་འབྲེལ་བའམ། དེ་གཉིས་མིང་དོན་གྱིས་འབྲེལ་བ་ཤེས་པར་འགྱུར་བའི་དགོས་པ་ཡོད་པའི་ཕྱིར་རོ། །སྨྲས་པ། བཀའ་དང་བཀའ་ཡི་དགོངས་འགྲེལ་ཐམས་ཅད་ལས་
ཐོས་པ་བསྒོམ་པའི་དོན་དུ་གསུངས་པས་ན། །ཉམས་ལེན་མེད་པའི་བརྒྱ་ཤེས་སྟོང་ཤེས་ལས། །གཅིག་ཤེས་གཉིས་ཤེས་ཉམས་ལེན་བྱེད་པ་མཆོག་    ༈    །།འདིར་རྟགས་སྦྱོར་གྱི་རྣམ་བཞག་ལ། འདི་ཉིད་
ཞིབ་ཏུ་རྟགས་རིགས་ཀྱི་སྐབས་སུ་ཤེས་འགྲོ་བར་བསམ་ནས། འདིར་བརྩི་བཞག་རྒྱས་པ་ལས་ཤིན་ཏུ་བསྡུས་པར་བཏུས་ནས་འཛིན་པ་རེ་ཞིག་འགོད་པ་ལ། རྣམ་འགྲེལ་ལས། ཕྱོགས་ཆོས་དེ་ཆས་ཁྱབ་པ་ཡི། །གཏན་ཚིགས་
ཞེས་སོགས་ཀྱི་སྐབས་སུ། དུ་ལྡན་གྱི་ལ་ལ་ཆོས་ཅན། མེ་ཡོད་དེ། དུ་བ་ཡོད་པའི་ཕྱིར་ཞེས་པའི་སྦྱོར་བ་འདི། དུ་བ་དུ་ལྡན་གྱི་ལ་ལ་མེ་ཡོད་པ་སྒྲུབ་པར་བྱེད་པའི་འབྲས་རྟགས་ཡང་དག་ཏུ་སོང་བའི་སྦྱོར་བ་མིན་ཀྱང་དུ་བ་དུ་
བའི་རྟགས་ཀྱིས་དེ་སྒྲུབ་ཀྱི་རྟགས་ཡང་དག་ཏུ་སོང་བའི་རྟགས་སྦྱོར་རྣམ་དག་ཡིན་ཟེར་དགོས་པ་དང། ཡང་དུ་བ་ཡོད་པ་དུ་བ་ཡོད་པའི་རྟགས་ཀྱིས་དེ་སྒྲུབ་ཀྱི་རང་བཞིན་གྱི་རྟགས་ཡང་དག་ཏུ་སོང་བའི་རྟགས་སྦྱོར་ཡིན་ཀྱང་
དེ་དུ་བ་ཡོད་པའི་རྟགས་ཀྱིས་དེ་སྒྲུབ་ཀྱི་རང་བཞིན་གྱི་རྟགས་ཡང་དག་ཏུ་སོང་བའི་རྟགས་སྦྱོར་མིན་ཟེར་དགོས་སམ་སྙམ་མོ། །ཡང་བདག་མེད་ཡིན་ན་དུ་བ་ཡོད་པའི་རྟགས་ཀྱིས་དེ་སྒྲུབ་ཀྱི་རང་བཞིན་གྱི་རྟགས་མ་ཡིན་པས་ཁྱབ་

[078A]༄༅། །སྟེ༑ ཡོད་པའི་རྟགས་ཀྱིས་དེ་སྒྲུབ་ཀྱི་རྟགས་ཡིན་ན། ཡོད་པ་དང་གཅིག་ཡིན་པས་ཁྱབ་པའི་ཕྱིར། དུ་བ་རང་གི་རྒྱུར་གྱུར་པའི་མེ་སྔ་མ་ལ་འབྲེལ་ཀྱང། རང་གི་རྒྱུར་གྱུར་པའི་མེ་སྔ་མ་དེ་མེད་ན་དུ་བ་མེད་མི་དགོས་
སོ༑ །གཞི་གྲུབ་ན། ཁྱོད་རྟགས་ཡང་དག་ཏུ་སོང་བའི་རྟགས་སྦྱོར་རྣམ་དག་ཡོད་པས་ཁྱབ་སྟེ། མདུན་གྱི་གཞི་འདིར་ཆོས་ཅན། གང་ཟག་གི་བདག་མེད་ཡིན་ཏེ། ཤེས་བྱ་ཤེས་བྱ་དང་གཅིག་ཏུ་རྟོགས་པའི་ཚད་མ་ཡོད་པའི་ཕྱིར་ཞེས་པའི་
རྟགས་སྦྱོར་འདི། ཤེས་བྱ་ཤེས་བྱ་དང་གཅིག་ཏུ་རྟོགས་པའི་ཚད་མ་རྟགས་ཡང་དག་ཏུ་སོང་བའི་རྟགས་སྦྱོར་དང། ཤེས་བྱ་དང་ལྡན་པའི་གཞིར་ཆོས་ཅན། ཀ་བུམ་གཉིས་གང་ཟག་གི་བདག་མེད་ཡིན་ཏེ། ཀ་བུམ་གཉིས་ཡོད་པའི་ཕྱིར་ཞེས་པའི་སྦྱོར་
བ་དེ། ཀ་བུམ་གཉིས་རྟགས་ཡང་དག་ཏུ་སོང་བའི་རྟགས་སྦྱོར་དང། ཡང་ཤེས་བྱ་དང་ལྡན་པའི་གཞིར་ཆོས་ཅན། ཀ་བུམ་གཉིས་ཀྱི་རྒྱུ་ཡོད་དེ། ཀ་བུམ་གཉིས་ཡོད་པའི་ཕྱིར་ཞེས་པའི་སྦྱོར་བ་འདི། ཀ་བུམ་གཉིས་ཤེས་བྱ་དང་ལྡན་པའི་
གཞིར་ཀ་བུམ་གཉིས་ཀྱི་རྒྱུ་ཡོད་པར་བསྒྲུབ་པར་བྱེད་པའི་འབྲས་རྟགས་ཡང་དག་ཏུ་སོང་བའི་རྟགས་སྦྱོར་ཡང་དག་ཡིན། རྟགས་ཡང་དག་གི་རྟགས་སྦྱོར་རྣམ་དག་ཡིན་ན། ཁྱོད་ཀྱི་རྟགས་ཆོས་དོན་གསུམ་ཚད་མས་
གྲུབ་དགོས་ཏེ། རྟགས་ཚད་མས་མ་གྲུབ་ན། དེའི་ཕྱོགས་ཆོས་ཚད་མས་མ་གྲུབ་དགོས། བསྒྲུབ་བྱའི་ཆོས་ཚད་མས་མ་གྲུབ་ན། དེའི་བསྒྲུབ་བྱ་ཚད་མས་མ་གྲུབ་དགོས། ཤེས་འདོད་ཆོས་ཅན་ཚད་མས་མ་གྲུབ་ན། ཕྱོགས་
ཆོས་ཀྱི་ལྟོས་གཞི་ཚད་མས་མ་གྲུབ་དགོས་པས། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་པའི་རྟགས་སྦྱོར་འདི། དཔལ་ལྡན་ཆོས་གྲགས་ཀྱི་ངོར། བྱས་པའི་རྟགས་ཀྱིས་དེ་སྒྲུབ་ཀྱི་དེ་སྒྲུབ་ཀྱི་རྟགས་སྦྱོར་རྣམ་དག་མིན་ཏེ། དེའི་ངོར་དེ་མེད་པའི་ཕྱིར་ཏེ་

[078B] དེའི་ངོར་དེ་དེ་སྒྲུབ་ཀྱི་མ་གྲུབ་པའི་གཏན་ཚིགས་ཡིན་པའི་ཕྱིར་ཏེ། དེས་དེ་བསྒྲུབ་ཟིན་མ་བརྗེད་པའི་ཕྱིར་ཏེ། དེ་དེ་སྒྲུབ་པར་བྱེད་པའི་སྔར་
རྒོལ་ཡང་དག་ཡིན་པའི་ཕྱིར་སོགས་འདིར་མཚན་བུ་[*MCHAN BU]བཅས་ཀྱི་བཤད་ཚུལ་བཟུང་མཚམས་བརྟག་གོ་དེ་འདྲའི་སྦྱོར་བ་དེ་དེ་སྒྲུབ་ཀྱི་ཕྱིར་རྒོལ་ཡང་དག་གི་ངོར་རྟགས་སྦྱོར་རྣམ་དག་ཡིན་ཀྱང། དེའི་ངོར་སྦྱོར་བ་དེས་རྟགས་
ཆོས་དོན་གསུམ་ཚད་མས་མ་གྲུབ་སྟེ། དེའི་ངོར་སྦྱོར་བ་དེས་གསལ་བ་ལ་ཐེ་ཚོམ་ཟ་བའི་ཕྱིར་གསུངས་འདུག་ཀྱང་ཅུང་ཟད་བརྟག་བྱ་ཞིག་ཡོད། རྟགས་སྦྱོར་བཀོད་པའི་དགོས་པ་ནི། དེ་འདྲའི་ཕྱིར་རྒོལ་ཡང་དག་གིས་དོན་དེ་ལ་
ཐེ་ཚམ་[*TSOM]བསལ་ནས་དོན་དེ་རྟོགས་པའི་རྗེས་དཔག་སྐྱེ་བའི་དགོས་པ་ཡོད་པའི་ཕྱིར། མི་སྣང་བ་མ་དམིགས་པའི་རྟགས་སྦྱོར་འགོད་པའི་ཚེ། ཤ་ཟ་ངེས་པའི་དཔྱད་ཤེས་དོན་མཐུན་མི་འཇུག་སྟེ་ཞེས་མི་འགོད་དེ། ཤ་ཟ་བསྐལ་
དོན་དུ་སོང་བའི་གང་ཟག་གི་རྒྱུད་ལ་དེ་འཇུག་པའི་ཕྱིར་ཏེ། དེའི་རྒྱུད་ལ་ཤ་ཟ་ངེས་པའི་ཚད་མ་སྐྱེ་བའི་ཕྱིར་ཏེ། དེ་འཚང་རྒྱ་ངེས་ཡིན་པའི་ཕྱིར། རྒྱུ་མ་དམིགས་པའི་རྟགས་སྦྱོར་ལ་མེ་མེད་ཡིན་པའི་ཕྱིར། ཞེས་འགོད་མི་ཉན་
ཏེ༑ མེ་མེད་ཡིན་ན་དུ་བ་མེད་པས་མ་ཁྱབ་པའི་ཕྱིར་ཏེ། ཤེས་བྱ་མེ་མེད་ཡིན་པའི་ཕྱིར་ཏེ། དེ་དངོས་མེད་ཡིན་པའི་ཕྱིར་རོ། །དེ་བཞིན་དུ་ཁྱབ་བྱེད་མ་དམིགས་པའི་རྟགས་སྦྱོར་འགོད་པའི་ཚེ། ཤིང་མེད་ཡིན་པའི་ཕྱིར་ཞེས་
འགོད་མི་ཉན་པའང་རིགས་འགྲེས་སོ། །ཡང་དངོས་འབྲས་དུ་བ་མེད་པ་དེ། དུ་བའི་[*BAS]དབེན་པའི་རྩིག་སྐོར་དུ་དུ་བའི་དངོས་རྒྱུ་མེད་པར་བསྒྲུབ་པར་བྱེད་པའི་འབྲེལ་ཡུལ་མ་དམིགས་པའི་རྟགས་ཡང་དག་མ་ཡིན་ཏེ། དུ་བ་དེ་དུ་བའི་དངོས་རྒྱུའི་

[079A]༄༅། །འབྲེལ་ཡུལ་མ་ཡིན་པའི་ཕྱིར་རོ། །རང་ལུགས་ལ། དུ་ལྡན་གྱི་ལ་ལ་ཆོས་ཅན། མེ་ཡོད་དེ་[*,]དུ་བ་ཡོད་པའི་ཕྱིར་ཞེས་པ་ལྟ་བུ་རྒྱུ་དངོས་བསྒྲུབ་ཀྱི་འབྲས་རྟགས་ཡང་དག་གི་རྟགས་སྦྱོར་དང། བར་སྣང་གི་དུ་བ་སྔོ་
ལོང་པོ་ཆོས་ཅན། རང་གི་རྒྱུར་གྱུར་པའི་མེ་སྔ་མ་སྔོན་དུ་སོང་བ་ཡིན་ཏེ། དུ་བ་ཡིན་པའི་ཕྱིར་ཞེས་པ་ལྟ་བུ། རྒྱུ་སྔོན་སོང་བསྒྲུབ་ཀྱི་འབྲས་རྟགས་ཡང་དག་གི་རྟགས་སྦྱོར་དང། ཉེར་ལེན་གྱི་ཕུང་པོ་ཆོས་ཅན། རང་རྒྱུད་[*RGYU]དང་བཅས་པ་
ཡིན་ཏེ། རེས་འགའ་བའི་དངོས་པོ་ཡིན་པའི་ཕྱིར་ཞེས་པ་ལྟ་བུ། རྒྱུ་སྤྱི་སྒྲུབ་པའམ་རྒྱུ་རང་ལྡོག་སྒྲུབ་ཀྱི་འབྲས་རྟགས་ཡང་དག་གི་དེ་དང། སྔོ་སྣང་དབང་ཤེས་ལྟ་བུ་ཆོས་ཅན། རང་གི་དམིགས་རྐྱེན་དང་བཅས་པ་ཡིན་ཏེ། དབང་
ཤེས་ཡིན་པའི་ཕྱིར་ཞེས་པ་ལྟ་བུ། རྒྱུ་ཁྱད་པར་བསྒྲུབ་ཀྱི་འབྲས་རྟགས་ཡང་དག་གི་དེ་དང། ཁ་ནང་གི་བུ་རམ་གོང་བུའི་སྟེང་དུ་ཆོས་ཅན། བུར་རོ་སྔ་མའི་བུར་གཟུགས་ཕྱི་མ་བསྐྱེད་པའི་ནུས་པ་ཡོད་དེ། བུར་རོ་ཕྱི་མ་ཡོད་པའི་ཕྱིར་
ཞེས་པ་ལྟ་བུ། རྒྱུ་ཆོས་རྗེས་དཔོག་གི་འབྲས་རྟགས་ཡང་དག་གི་རྟགས་སྦྱོར་རྣམ་དག་སྟེ། འབྲས་རྟགས་ཡང་དག་གི་རྟགས་སྦྱོར་དེ་ལྔ་དང། རང་བཞིན་གྱི་རྟགས་ཡང་དག་གི་རྟགས་སྦྱོར་ནི། སྒྲ་ཆོས་ཅན། མི་རྟག་སྟེ། བྱས་
པའི་ཕྱིར་ཞེས་པ་ལྟ་བུ་སྟེ། རང་བཞིན་གྱི་རྟགས་ཡང་དག་གི་རྟགས་སྦྱོར་ལ། ཁྱད་པར་ལྟོས་པ་བའི་རང་བཞིན་གྱི་རྟགས་ཡང་དག་གི་རྟགས་སྦྱོར་རྣམ་དག་དང། ཁྱད་པར་དག་པ་བའི་དེ་གཉིས་ཡོད། སྒྲ་ཆོས་ཅན། མི་རྟག་སྟེ། སྐྱེས་
པ་ཡིན་པའི་ཕྱིར་ཞེས་པ་ལྟ་བུ་དང་པོ་དང། སྒྲ་ཆོས་ཅན། མི་རྟག་སྟེ། དངོས་པོ་ཡིན་པའི་ཕྱིར་ཞེས་པ་ལྟ་བུ་གཉིས་པ་ཡིན། མ་དམིགས་པའི་རྟགས་ཡང་དག་གི་རྟགས་སྦྱོར་རྣམ་དག་ལ་དབྱེ་ན། མི་སྣང་བ་མ་དམིགས་པའི་རྟགས་

[079B] སྣང་རུང་མ་དམིགས་པའི་རྟགས་ཡང་དག་གི་རྟགས་སྦྱོར་རྣམ་དག་གཉིས། མདུན་གྱི་གཞི་འདིར་ཆོས་ཅན། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་དཔྱད་ཤེས་
དོན་མཐུན་མེད་དེ། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་དམིགས་བྱེད་ཀྱི་ཚད་མ་མེད་པའི་ཕྱིར་ཞེས་པ་ལྟ་བུ་དང་པོ། གཉིས་པ་ལ། སྣང་རུང་གི་འབྲེལ་ཟླ་མ་དམིགས་པའི་དེ་དང། སྣང་རུང་གི་འགལ་ཟླ་
དམིགས་པའི་དེ་དང་གཉིས། དེའི་དང་པོ་ལ་དབྱེ་ན། སྣང་རུང་གི་འབྲེལ་ཟླའི་རྒྱུ་མ་དམིགས་པའི་དེ་དང། དེ་བཞིན་དུ་དེའི་ཁྱབ་བྱེད་མ་དམིགས་པའི་དེ་དང། རང་བཞིན་མ་དམིགས་པའི་དེ་དང། དེའི་དངོས་འབྲས་མ་དམིགས་པའི་
དེ་དང་བཞི་ཡོད། མཚན་མོའི་རྒྱ་མཚོར་ཆོས་ཅན། དུ་བ་མེད་དེ། མེ་མེད་པའི་ཕྱིར་ལྟ་བུ་དང་པོ། ཤིང་ཚད་མས་མ་དམིགས་པའི་བྲག་ལྗོང་ན་ཆོས་ཅན། ཤ་པ་མེད་དེ། ཤིང་མེད་པའི་ཕྱིར་ལྟ་བུ་གཉིས་པ། བུམ་པ་ཚད་མས་མ་དམིགས་པའི་
ས་ཕྱོགས་ཆོས་ཅན། བུམ་པ་མེད་དེ། བུམ་པ་ཚད་མས་མ་དམིགས་པའི་ཕྱིར་ལྟ་བུ་གསུམ་པ། དུ་བས་དབེན་པའི་རྩིགས་སྐོར་ན་ཆོས་ཅན། དུ་བའི་དངོས་རྒྱུ་མེད་དེ། དུ་བ་མེད་པའི་ཕྱིར་ལྟ་བུ་བཞི་པ་ཡིན་ནོ། །གོང་གི་གཉིས་པ་སྣང་རུང་
གི་འགལ་ཟླ་དམིགས་པའི་རྟགས་ཡང་དག་གི་རྟགས་སྦྱོར་རྣམ་དག་ལ་དབྱེ་ན། ལྷན་ཅིག་མི་གནས་འགལ་ལ་བརྟེན་པའི་སྣང་རུང་གི་འགལ་དམིགས་ཀྱི་རྟགས་སྦྱོར་དང། ཕན་ཚུན་སྤང་འགལ་ལ་བརྟེན་པའི་སྣང་རུང་གི་འགལ་དམིགས་
ཀྱི་རྟགས་སྦྱོར་དང་གཉིས། དང་པོ་ལ་དབྱེ་ན། བཞི་བཞི་བཅུ་དྲུག་ཡོད་པ་ལས། བཞི་ཚན་དང་པོ་ནི། རང་བཞིན་དང་འགལ་བའི་རང་བཞིན་དམིགས་པ། རྒྱུ་དང་འགལ་བའི་རང་བཞིན་དམིགས་པ། ཁྱབ་བྱེད་དང་འགལ་བའི་རང་བཞིན་དམིགས་པ་

[080A]༄༅། །འབྲས་བུ་དང་འགལ་བའི་རང་བཞིན་དམིགས་པ་དང་བཞི། རིམ་པ་ལྟར། མེ་སྟོབས་ཆེན་པོས་ཁྱབ་པ་ནོན་པའི་ཤར་གྱི་དངོས་པོ་ཆོས་ཅན། གྲངས་རེག་རྒྱུན་ཆགས་སུ་གནས་པ་མེད་དེ། མེ་སྟོབས་ཆེན་པོས་ཁྱབ་པར་ནོན་
པའི་དངོས་པོ་ཡིན་པའི་ཕྱིར་དང། གཞན་འདྲ་བར་བསྒྲུབ་བྱའི་ཆོས་སུ་གྲང་འབྲས་སྤུ་ལོང་བྱེད་རྒྱུན་ཆགས་སུ་གནས་པ་མེད་དེ་དང། ཁ་བའི་རེག་པ་རྒྱུན་ཆགས་སུ་གནས་པ་མེད་དེ་དང། གྲང་རེག་གི་དངོས་རྒྱུའི་ནུས་པ་མཐུ་ཅན་མེད་དེ་ཟེར་བ་
རིམ་པ་ལྟར་འཇོག་བཞི་ཚན་གཉིས་པ་ལ། རང་བཞིན་དང་འགལ་བའི་འབྲས་བུ་དམིགས་པ། རྒྱུ་དང་འགལ་བའི་འབྲས་བུ་དམིགས་པ། ཁྱབ་བྱེད་དང་འགལ་བའི་འབྲས་བུ་དམིགས་པ། འབྲས་བུ་དང་འགལ་བའི་འབྲས་བུ་དམིགས་པ་
དང་བཞིར་རིམ་པ་ལྟར། དུ་བ་དྲག་ཕྱུར་བས་ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། གྲང་རེག་རྒྱུན་ཆགས་སུ་གནས་པ་མེད་དེ། དུ་བ་དྲག་ཕྱུར་བས་ཁྱབ་པར་ནོན་པའི་དངོས་པོ་ཡིན་པའི་ཕྱིར་ཞེས་པ་དང། གཞན་འདྲ་བ་ལ། གྲང་འབྲས་
སྤུ་ལོང་བྱེད་རྒྱུན་ཆགས་སུ་གནས་པ་མེད་དེ་དང། ཁ་བའི་རེག་པ་རྒྱུན་ཆགས་སུ་གནས་པ་མེད་དེ་དང། གྲང་རེག་གི་དངོས་རྒྱུའི་ནུས་པ་མཐུ་ཅན་མེད་དེ་ཟེར་བ་རྣམས་རིམ་པ་ལྟར་འཇོག་བཞི་ཚན་གསུམ་པ་ལ། རང་བཞིན་དང་འགལ་
བའི་ཁྱབ་བྱ་དམིགས་པ། རྒྱུ་དང་འགལ་བའི་ཁྱབ་བྱ་དམིགས་པ། ཁྱབ་བྱེད་དང་འགལ་བའི་ཁྱབ་བྱ་དམིགས་པ། འབྲས་བུ་དང་འགལ་བའི་ཁྱབ་བྱ་དམིགས་པ་དང་བཞིར་རིམ་པ་ལྟར། ཙན་དན་མེ་སྟོབས་ཆེན་པོས་ཁྱབ་པར་ནོན་པའི་ཤར་
གྱི་དངོས་པོ་ཆོས་ཅན། གྲང་རེག་རྒྱུན་ཆགས་སུ་གནས་པ་མེད་དེ། དེས་ཁྱབ་པར་ནོན་པའི་དངོས་པོ་ཡིན་པའི་ཕྱིར། ཞེས་པ་དང། གཞན་འདྲ་བ་ལ། གྲང་འབྲས་སྤུ་ལོང་བྱེད་རྒྱུན་ཆགས་སུ་གནས་པ་མེད་དེ་དང། ཁ་བའི་རེག་པ་རྒྱུན་ཆགས་སུ་གནས་

[080B] གྲང་རེག་གི་དངོས་རྒྱུའི་ནུས་པ་མཐུ་ཅན་མེད་དེ་ཟེར་བ་རྣམས་རིམ་པ་ལྟར་འཇོག་བཞི་ཚན་བཞི་པ་ལ། རང་བཞིན་དང་འགལ་བའི་རྒྱུ་དམིགས་པ། རྒྱུ་དང་འགལ་བའི་རྒྱུ་དམིགས་པ། ཁྱབ་བྱེད་དང་འགལ་བའི་རྒྱུ་དམིགས་
པ༑ འབྲས་བུ་དང་འགལ་བའི་རྒྱུ་དམིགས་པ་དང་བཞི་རིམ་པ་ལྟར། མེ་སྟོབས་ཆེན་པོའི་དངོས་རྒྱུས་ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། གྲང་རེག་རྒྱུན་ཆགས་སུ་གནས་པ་མེད་དེ། མེ་སྟོབས་ཆེན་པོའི་དངོས་རྒྱུས་ཁྱབ་པར་
ནོན་པའི་དངོས་པོ་ཡིན་པའི་ཕྱིར་ཞེས་པ་དང། གཞན་འདྲ་བ་ལ། གྲང་འབྲས་སྤུ་ལོང་བྱེད་རྒྱུན་ཆགས་སུ་གནས་པ་མེད་དེ་དང། ཁ་བའི་རེག་པ་རྒྱུན་ཆགས་སུ་གནས་པ་མེད་དེ་དང། གྲང་རེག་གི་དངོས་རྒྱུའི་ནུས་པ་མཐུ་ཅན་མེད་དེ་ཟེར་བ་
རྣམས་རིམ་པ་ལྟར་འཇོག་སྒྲུབ་བྱེད་ཀྱང་ཐལ་འགྱུར་གྱི་སྐབས་ལྟར་དང་བརྩི་བཞག་རྒྱས་པ་ལྟར་ཤེས་སླ། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ་ལ། དེས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ། གྲང་རེག་རྒྱུན་ཆགས་
སུ་གནས་པ་མེད་པར་སྒྲུབ་པར་བྱེད་པའི་ལྷན་ཅིག་མི་གནས་འགལ་ལ་བརྟེན་པའི་སྣང་རུང་འགལ་དམིགས་ཀྱི་གཏན་ཚིགས་ཞེས་བརྗོད་པའི་རྒྱུ་མཚན་ཡོད་དེ། དེ་གྲང་རེག་དང་ལྷན་ཅིག་མི་གནས་འགལ་ཡིན་པ་གང་ཞིག་དེ་ལྟར་སྒྲུབ་
པར་བྱེད་པའི་སྣང་རུང་འགལ་དམིགས་ཀྱི་གཏན་ཚིགས་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ལ་དེ་སྒྲུབ་ཀྱི་སྣང་རུང་འགལ་དམིགས་ཀྱི་གཏན་ཚིགས་ཟེར་བའི་རྒྱུ་མཚན་ཡོད་དེ། དེ་དེ་སྒྲུབ་ཀྱི་སྣང་རུང་མ་དམིགས་
པའི་རྟགས་ཡང་དག་ཡིན་པ་གང་ཞིག་དེ་མ་ཡིན་དགག་དང་སྒྲུབ་པ་གང་རུང་ཡིན་པའི་ཕྱིར། རྩོད་སྤོང་ལ། ཁ་ཅིག་མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་ཆོས་ཅན། མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོའི་

[081A]༄༅། །སྟེང་དུ་གྲང་རེག་རྒྱུན་ཆགས་སུ་གནས་པ་མེད་པར་བསྒྲུབ་པའི་ལྷན་ཅིག་མི་གནས་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་མ་ཡིན་པར་ཐལ། དེ་ལྟར་སྒྲུབ་པའི་ཚུལ་གསུམ་མ་ཡིན་པའི་ཕྱིར་ལ། འདོད་
ལན་ཐེབ་སྟེ། བརྩི་ཚུལ་དགག་གཞི་བརྩི་ཚུལ་ལྟར་བྱས་ནས་འདོད་ཟེར་ན། མི་འཐད་དེ། འོ་ན་དེ་ཆོས་ཅན། དེ་སྒྲུབ་ཀྱི་གཏན་ཚིགས་ལྟར་སྣང་ཡིན་པར་ཐལ། དེ་སྒྲུབ་ཀྱི་རྟགས་སུ་བཀོད་པ་གང་ཞིག་དེ་གཏན་ཚིགས་ཡང་དག་མ་ཡིན་པའི་
ཕྱིར་ན། མ་གྲུབ། འདོད་མི་ནུས་ཏེ། དེ་སྒྲུབ་ཀྱི་འགལ་བ་དང། མ་ངེས་པ་དང། མ་གྲུབ་པའི་གཏན་ཚིགས་གསུམ་པོ་གང་ཡང་མ་ཡིན་པའི་ཕྱིར་རོ། །རང་གི་དམིགས་རྐྱེན་མེད་པའི་དངོས་པོ། སྔོ་སྣང་དབང་ཤེས། རང་གི་དམིགས་རྐྱེན་དང་བཅས་
པར་སྒྲུབ་བྱེད་ཀྱི་རྟགས་ཡང་དག་མ་ཡིན་ཏེ། སྔོ་སྣང་དབང་ཤེས་རྟགས་དེར་ཚད་མས་ངེས་ན་སྒྲུབ་བྱའི་ཆོས་དེར་ཚད་མས་ངེས་པའི་ཕྱིར། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཚུལ་གསུམ་དྲན་པའི་དྲན་ཤེས་རྒྱུད་ལ་ལྡན་
ཞིང༑ སྒྲ་རྟག་གམ་མི་རྟག་ཕལ་ཆེར་མི་རྟག་སྙམ་པའི་ཐེ་ཚོམ་རྒྱུད་ལྡན་གྱི་བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཕྱིར་རྒོལ་ཡང་དག་ལ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་སྦྱོར་འགོད་པའི་སྐབས་སུ་བབས་པ་ཡིན་ནོ།།
འདིར་འབྲས་རྟགས་ཡང་དག་གི་རྣམ་བཞག་ཤེས་པ་ལ་དགོས་པ་ཡོད་དེ། མེ་དུ་སོགས་རྒྱུ་འབྲས་ཀྱི་འབྲེལ་བ་ཤེས་པས། འདུས་བྱས་ཐམས་ཅད་མི་རྟག་པ་དང། ཟག་བཅས་ཐམས་ཅད་སྡུག་བསྔལ་བ། ཆོས་ཐམས་ཅད་བདག་མེད་དུ་ངེས་པའི་
ངེས་ཤེས་རྣམས་དང། བསླབ་པ་གསུམ་དང། ཐར་པ་མྱ་ངན་ལས་འདས་པ་ཐོབ་པ་རྣམས་རིས་བཞིན་གཅིག་ལ་བརྟེན་ནས་གཅིག་འབྱུང་བ་དང། དེ་ལྟར་མ་ཤེས་ན་འཁོར་བར་འཁོར་བ་སོགས་ཀྱི་རིམ་པར་མི་ཤེས་པར་འགྱུར་བའི་ཕྱིར་རོ། ཐར་

[081B] སོ་སྐྱེས་འཁོར་བའི་སྡུག་བསྔལ་སྤང་[*SPANGS]པའི་ཐར་པ་ཐོབ་ནུས་སུ་རིགས་པས་འགྲུབ་ནུས་པར་ཐལ། དེས་འཁོར་བའི་རྩ་བ་བདག་འཛིན་སྤོང་ནུས་སུ་འགྲུབ་ནུས་པའི་ཕྱིར། དེར་ཐལ་
བདག་འཛིན་དེའི་ཞེན་ཡུལ་མེད་པར་རྟོགས་ནུས་པའི་ཕྱིར་ཏེ། དཔེར་ན་དུ་མེད་ལ་ལ་དུ་བ་མེད་པར་འཛིན་པའི་བློ་བཞིན། རྟགས་དེར་ཐལ། གང་ཟག་གི་བདག་མེད་རིགས་པའི་བསྒྲུབ་ནུས་པའི་ཕྱིར། ཇི་ལྟར་ནུས་ན། ཉེར་ལེན་གྱི་ཕུང་པོ་དེ་
ཆོས་ཅན། རང་རྐྱ་ཐུབ་པའི་རྫས་ཡོད་ཀྱི་བདག་ཏུ་མེད་དེ། སྐྱེ་འཇིག་བྱེད་པའི་ཕྱིར་ཞེས་པ་ལ་སོགས་པས་སྒྲུབ་པར་ནུས་པའི་ཕྱིར། གཞན་ཡང་ཐར་པ་རིགས་པའི་སྒྲུབ་ཚུལ་ནི། ཐ་མལ་པའི་སྡུག་བསྔལ་གྱི་ཕུང་པོ་
འདི་ཆོས་ཅན། གཉེན་པོའི་སྟོབས་ཀྱིས། རིགས་[*KYIS RIGS]རྒྱུན་མ་ལུས་པར་ཟད་པར་ཡོད་དེ། རང་གི་རྒྱུའི་རིགས་ལ། གནོད་བྱེད་སྟོབས་ལྡན་ཡོད་པའི་ཕྱིར། དཔེར་ན་གྲང་འབྲས་སྤུ་ལོང་བཞིན་
ཞེས་པས་བསྒྲུབ་པ་ཡིན་ཏེ། རྣམ་འགྲེལ་ལས། དེ་ནི་གཏན་དུ་བ་ཡིན་ཏེ། །རྒྱུ་ལ་གེགས་སོགས་སྲིད་ཕྱིར་རོ། །ཞེས་གསུངས། ཐམས་ཅད་མཁྱེན་པ་རིགས་པས་བསྒྲུབ་ཚུལ་ནི། སློབ་པའི་རྒྱུད་ཀྱི་བདག་མེད་རྟོགས་པའི་ཤེས་རབ་ཆོས་
ཅན༑ རང་གི་རིགས་རྒྱུན་ལ་གནོད་བྱེད་མཐའ་དག་ཟད་པ་དང་ལྷན་ཅིག་ཏུ་འཚོགས་པའི་རིགས་ཡོད་དེ། གནོད་བྱེད་སྟོབས་ལྡན་ཡིན་པའི་ཕྱིར། དཔེར་ན་མེ་སྟོབས་ཆེན་པོ་བཞིན། ཞེས་འགྲེལ་ལོ། །དེ་ལྟ་བུའི་བསྒྲུབ་བྱ་དེ་འགྲུབ་པ་ན་དེ་ནི་ཐམས་
ཅད་མཁྱེན་པའི་ཡེ་ཤེས་ཡིན་པའི་ཕྱིར། གཞན་ཡང་སློབ་པའི་རྒྱུད་ཀྱི་བརྩེ་བ་སྙིང་རྗེ་ཆེན་པོ་ཆོས་ཅན། ཁྱོད་བསྒོམ་བྱའི་དོན་ལ་མཐའ་མེད་དུ་འཕེལ་ཏེ། གསལ་བ་རབ་ཀྱི་མཐར་ཐུག་པ་འགྲོ་རུང་སྟེ། རྟེན་བརྟེན་གོམ་ཟིན་འབད་པ་བསྐྱར་མ་ལ་

[082A]༄༅། །མི་ལྟོས་པར་འབད་པ་སྔ་མའི་རིགས་འདྲ་ཕྱི་མ་ལ་ཕན་འདོགས་ནུས་ཡིན་པའི་ཕྱིར། དཔེར་ན་འདོད་ཆགས་གོམས་པ་བཞིན། ཐུབ་པ་སངས་རྒྱས་བཅོམ་ལྡན་འདས་ཆོས་ཅན། ཚད་མའི་སྐྱེས་བུ་མཐར་ཐུག་ཡིན་ཏེ། སྔར་བཤད་
པ་ལྟར་སློབ་ལམ་གྱི་སྐབས་སུ་བསམ་པ་ཕུན་ཚོགས་སྙིང་རྗེ་ཆེན་པོ་དང། སྦྱོར་བ་ཕུན་ཚོགས་བདག་མེད་རྟོགས་པའི་ཤེས་རབ་བསྒོམས་པའི་སྟོབས་ཀྱིས་རང་དོན་ཁྱད་པར་གསུམ་དང་ལྡན་པའི་སྤངས་པ་ཕུན་ཚོགས་དང། རྟོགས་པ་ཕུན་ཚོགས་
གཉིས་དང། གཞན་དོན་འཕྲིན་ལས་ཕུན་ཚོགས་སྟེ། ཕུན་སུམ་ཚོགས་པ་གསུམ་མངའ་བའི་སྐྱེས་བུ་འཁྲུངས་པའི་ཕྱིར་ཏེ། ཚད་མ་མདོ་ལས། ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབས་ལ་ཕྱག་འཚལ་ཏེ། །ཞེས་
གསུངས་པའི་ཕྱིར། ཚུལ་འདི་དག་རྒྱས་པ་ནི་ཚད་མ་ཀུན་བཏུས་དང། རྣམ་འགྲེལ་ལེའུ་གཉིས་པ་ལས་རྒྱས་པར་བཤད་པས། བློ་གྲོས་ཀྱི་མཐུ་ཆེན་པོ་ཐོབ་པ་ན་དེ་དག་ལ་ནན་ཏན་དུ་བསླབས་ནས་དལ་བའི་རྟེན་བཟང་པོ་ལ་སྙིང་པོ་མཆོག་ཡང་དག་
པར་ལེན་པར་བྱོས་ཤིག་འདིར་སྨྲས་པ། སྟོབས་བཅུའི་དཔལ་མངའ་ཐུབ་པའི་དབང་པོ་དང། །རིག་པའི་དབང་ཕྱུག་ཕྱོགས་གླང་ཆོས་ཀྱི་གྲགས། །ཀུན་མཁྱེན་བློ་བཟང་གྲགས་པ་ཡབ་སྲས་སོགས། །ཆོས་འདིའི་བརྒྱུད་པའི་བླ་མ་ལྷར་བཅས་
མཆོད༑ །ཐོས་བསམ་བསྒོམ་པའི་གྲུ་གཟིངས་ལ་བརྟེན་ནས། །ཀུན་མཁྱེན་ཡེ་ཤེས་རྒྱ་མཚོར་འཇུག་འདོད་པའི། །དེད་དཔོན་རྣམས་ལ་ཐུབ་པ་སངས་རྒྱས་ཀྱི། །གོ་འཕང་དགོས་འདོད་ཀུན་འབྱུང་འདི་རུ་ཞེས། །འཇམ་དཔལ་དབྱངས་ཀྱི་
ཐུགས་བསྐྱེད་ལྷ་ལམ་དུ། །དགེ་འདུན་རྒྱ་མཚོའི་ཚུ་[*CHU]འཛིན་འཁྲིགས་དབུས་ནས། །བསྡུས་གཞུང་དབྱར་རྔ་དལ་བུས་འདི་བསྒྲགས་ཚེ། །དཔྱོད་ལྡན་རྨ་བྱ་གཞོན་ནུ་ཁྱེད་དག་གིས། །རྣམ་གཡེང་ཟད་མེད་ཚང་དུ་མི་ཉལ་བར། །མགྲིན་པ་

[082B] །འཆད་རྩོད་རྩོམ་པའི་དབྱངས་སྙན་སྒྲོག་བཞིན་དུ། །དགའ་བའི་མདངས་མཐའ་བསྒྱུར་ཏེ་གར་བྱོས་ཤིག་འདི་འབད་དགེ་བའི་བསོད་ནམས་གང་ཐོབ་དེས། །མཐའ་ཡས་འགྲོ་བ་ཀུན་གྱི་ཕན་བདེའི་
གཞི༑ །ཐུབ་བསྟན་སྤྱི་དང་ཁྱད་པར་ཙོང་ཁ་པའི། །བསྟན་པ་ཡིན་[*YUN]རིང་གནས་པའི་རྒྱུ་རུ་བསྔོ། །ཞེས་པ་འདི་ནི་མཁས་དང་གྲུབ་པ་ཀུན་གྱི་གཙུག་གི་རྒྱན་དུ་གྱུར་ནས་གནམ་བསྐོས་འཇམ་དབྱངས་གོང་མ་ཆེན་པོའི་ལུང་གིས་སྟོང་འཁོར་
མཉྫུ་ཤྲཱི་ཧོ་ཐོག་ཐུག་ནོ་མི་ཧན་ཞེས་བསྔགས་པ་མཚན་དངོས་འཇམ་དཔལ་དགེ་འདུན་རྒྱ་མཚོའི་དཔལ་གྱིས་དྲག་པོ་ཞེས་པ་ལྕགས་སྤྲེལ་ལོར་འདི་ཀ་མཚན་ཉིད་ཀྱི་བཤད་གྲྭ་གསར་བཙུགས་མཛད་སྐབས་སུ། འཛིན་གྲྭ་སོ་སོར་
བསྡུས་ཚན་རེ་གཉིས་ཁྲིད་ལྟ་བུ་མཛད་ནས་གནང་བའོ། །འདིའི་ནང་གི་རྒྱུ་འབྲས་ཆེ་བ་དང། ཐལ་འགྱུར་ཆེ་ཆུང། གཞན་སེལ། སེལ་འཇུག་སྒྲུབ་འཇུག་བར་སྐབས་ཀྱི་ཚིགས་བཅད་ཕལ་ཆེ་མཇུག་རྩོམ་རྣམས་ཁ་སྐོངས་དང་བཅས་ཏེ་ཞུ་
དག་ལེགས་པར་བགྱི་ཤིག་ཅེས་ལྷ་སྲས་ཕུན་ཚོགས་སྟོབས་རྒྱལ་ནས་བཀའ་ཕེབས་པ་མ་ལྕོགས་པར་། །།མངྒ་ལཾ་
༄༅། །མཁས་མང་གསེར་རིའི་ཕྲེང་བའི་དབུས་ན་མཁས་མཆོགས་[*MCHOG SA]འཛིན་དབང་པོ་ཞིག་དགེ་ལེགས་བྱེ་བའི་དཔལ་ལྡན་འཇམ་དཔལ་དགེ་འདུན་རྒྱ་མཚོ་ཞེས་གྲགས་པས། །ཚད་མ་སྡེ་བདུན་གཞུང་ལས་ལེགས་བཏུས་ཚད་ཐུབ་
བསྡུས་གཞུང་སྤར་གྱི་འཕྲུལ། །བློ་བཟང་རྒྱལ་བསྟན་འཕེལ་ཕྱིར་ལྷ་སྲས་བློ་བཟང་རབ་རྒྱས་གང་དེ་ཡིས། །འབྱོར་པའི་རྒྱུ་དང་ཚེགས་ཀྱིས་འབད་པ་དང། །རབ་དཀར་ལྷག་བསམ་ཕན་ཚུན་འགྲན་བཞིན་དུ། །སྤར་དུ་བསྐྲུན་པའི་དགེ་

[083A]༄༅། །ཚོགས་ཟླ་བའི་འོད། །ལུང་རྟོགས་ཆུ་གཏེར་འཕེལ་ཞིང་རྒྱས་ཕྱིར་བསྔོ། །ཞེས་པ་འྡིའང་བྲག་དཀར་སྤྲུལ་མིང་ནས་བྲིས་པ་དགེའོ།། །།༄༅། །བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །གང་གི་
བློ་གྲོས་སྒྲིབ་གཉིས་སྤྲིན་བྲལ་ཉི་ལྟར་རྣམ་དག་རབ་གསལ་བས། །ཇི་སྙེད་དོན་ཀུན་ཇི་བཞིན་གཟིགས་ཕྱིར་ཉིད་ཀྱི་ཐུགས་ཀར་གླེགས་བམ་འཛིན། །གང་དག་སྲིད་པའི་བཙོན་རར་མ་རིག་མུན་འཐོམས་སྡུགས་[*SDUG]བསྔལ་གྱིས་གཟིར་
བའི༑ །འགྲོ་ཚོགས་ཀུན་ལ་བུ་གཅིག་ལྟར་བརྩེ་ཡན་ལག་དྲུག་ཅུའི་དབྱངས་ལྡན་གསུང། །འབྲུག་ལྟར་ཆེར་སྒྲོགས་ཉོན་མོངས་གཉིད་སློང་ལས་ཀྱི་ལྕགས་སྒྲོག་འགྲོལ་མཛད་ཅིང། །མ་རིག་མུན་སེལ་སྡུག་བསྔལ་མྱུ་གུ་ཇི་སྙེད་
གཅོད་མཛད་རལ་གྲི་བསྣམས། །གདོད་ནས་དག་ཅིང་ས་བཅུའི་མཐར་སོན་ཡོན་ཏན་ལྷུན་རྫོགས་རྒྱལ་སྲས་ཐུ་བོའི་སྐུ། །བཅུ་ཕྲག་བཅུ་དང་བཅུ་གཉིས་རྒྱན་སྤྲས་བདག་བློའི་མུན་སེལ་འཇམ་པའི་དབྱངས་ལ་འདུད།  །ཤེས་
རབ་བློ་འཕེལ་གྱི་གཟུངས་ནི།  བྱང་ཆུབ་སེམས་དཔའ་འཇམ་པའི་དབྱངས་ལ་ཕྱག་འཚལ་ལོ། །ན་མོ་མཉྫུ་ཤྲཱི་ཡེ་ཀུ་མཱ་ར་བཧུ་ཏཱ་ཡ། བོ་དཧི་ས་ཏཱ་ཡ། མ་ཧཱ་ས་ཏཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏ་དྱ་ཐཱ། ཨོཾ་ཨ་ར་ཛ། བི་ར་ཛ། ཤུདྡྷེ་པི་ཤུ་དཧེ། ཤོ་དྷ་
ནི༑ བི་ཤོ་དྷ་ནི། ཨ་མ་ལེ། བི་མ་ལེ། ནི་རྨ་ཡེ་ཛ་ཡེ་བ་ཧི་ནི་རུ་རུ་ཙ་ལེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སཱ་ཧཱ། ཨོཾ་ཝཱ་ཀྱེ་དཾ་ན་མཿ་ཨོཾ་བཱ་ཀྱེ་ཏེ་ཛཱ་ཡ། ཨོཾ་བཱ་ཀྱེ་ཥ་ཥེ་སྭ། ཨོཾ་བཱ་ཀྱེ་ཁ་ན་ཛ་ཡེ། ཨོཾ་བཱ་ཀྱེ་ནི་ཥྛ་ཨ། ཨོཾ་བཱ་ཀྱེ་ཡ་ན་མཿ། ཨོཾ་བཱ་
ཀྱེ་དཾ་ན་མཿ་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ་ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ་ཡེ་དྷརྨཱ་ཧེ་ཏུ་བྲ་བྷ་ཝཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་བ་ད་ཏ། ཏེ་ཥཱ་ཉྩ་ཡོ་ནི་རོ་དྷ་ཨེ་ཝཾ་པཱ་དའི་མ་ཧཱ་ཤྲ་མ་ཎཿ་



