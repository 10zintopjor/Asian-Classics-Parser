༄༅། །འདོད་ལྷ་སྣ་ཚོགས་ཀྱི་སྒྲུབ་ཐབས་ཀྱི་མཇུག་ཏུ་བྱ་བའི་སྨོན་ལམ་ཤིས་བརྗོད་སོགས་སྨོན་ལམ་གྱི་སྐོར་བཞུགས།།

[001] །ཨོཾ་སསྟི། རྣམ་དག་དེ་བཞིན་གཤེགས་པའི་གསུང་རབ་ལས། །འབྱུང་བའི་ལེགས་ཚོགས་རྩ་བ་མཐར་ཐུག་པ། །སྐྱེས་བུ་གསུམ་གྱི་ཉམས་ལེན་དམ་པ་ཡིས། །བདག་ཡིད་
རབ་ཏུ་དག་བར་བྱེད་པར་ཤོག་དེ་ནས་བྱང་ཆུབ་སེམས་དང་སྟོང་ཉིད་ཀྱིས། །རང་སེམས་ཡོངས་སུ་རྣམ་པར་བརྒྱན་བྱས་ཏེ། །སེམས་ཅན་སྒྲོལ་བའི་ཁུར་ཆེན་ཁྱེར་བ་ཡིས། །རྒྱལ་སྲས་སྤྱོད་པ་ཀུན་
ལ་སློབ་ནུས་ཤོག་ཐེག་པ་ཆེན་པོའི་གསོ་སྦྱོང་དང་འབྲེལ་བའི། །འཕགས་མཆོག་ཐུགས་རྗེའི་གཏེར་གྱི་ཆོ་ག་ལས། །རབ་དྲངས་སྨྱུང་བར་གནས་པའི་བྱ་བ་ཆེར། །ཞུགས་ལས་སྡིག་སྒྲིབ་སྦྱོང་ལ་
ངེས་རྙེད་ཤོག་དཔལ་ལྡན་བླ་མའི་དྲུང་དུ་སྡོམ་པའི་རྒྱུན། །ལེགས་པར་མནོས་ཏེ་སྦྱོར་དང་དངོས་གཞི་ཡི། །སྤང་བླང་བསྲུང་བའི་བཅས་པ་ལ་གནས་པས། །འཕགས་མ་ཆོག་རྣལ་འབྱོར་བསྒོམ་

[002A]༄༅། །ལས་མྱུར་འགྲུབ་ཤོག་མཚན་བཅས་མཚན་མེད་རྣལ་འབྱོར་ཡང་དག་གིས། །བྱ་བའི་རྒྱུད་ཀྱི་ནུས་མཐུའི་ཐབས་མཁས་ལས། །བྱུང་བའི་དངོས་གྲུབ་རིམ་པས་སྤྱན་རས་གཟིགས། །
གོ་འཕང་དམ་པ་རིང་མིན་ཐོབ་པར་ཤོག་དེ་ལྟར་ཚེ་འདིར་འགྲུབ་པར་མ་གྱུར་ན། །འཆི་ཚེ་སྤྱན་རས་གཟིགས་དབང་འཁོར་བཅས་ཀྱིས། །ལེགས་བསུས་ཞིང་མཆོག་བདེ་བ་ཅན་ཕྱིན་ནས། །ལམ་
མཆོག་མ་ལུས་ཡོངས་སུ་རྫོགས་པར་ཤོག།    ༈    །བཅོམ་ལྡན་སྤྱན་རས་གཟིགས་ཀྱི་དཀྱིལ་འཁོར་པ། །ཁ་ཅིག་མེ་ཏོག་སྣ་ཚོགས་ཆར་འབེབས་ཤིང་
བཀྲ་ཤིས་གདངས་སྙན་གླུ་རུ་ལེན་པ་སོགས། །ཤིས་པ་སྩོལ་བའི་ལས་ལ་བརྩོན་པ་འདི། །ཤེས་པར་གྱིས་ལ་ཡིད་བདེ་སྐྱེད་ཅིག་དང། །ཤིས་བརྗོད་འཕྲེང་བ་བདག་གིས་བསྒྲག་པར་བྱ། །ཀཻ་ལ་
ཤ་ཡི་རི་བོ་ཟླ་འོད་འབུམ། །རྟག་ཏུ་འགྲོགས་པའི་དཔལ་ལྡན་སྙིང་རྗེའི་གཏེར། །མཐའ་ཡས་སྤྲུལ་པས་རོལ་མཛད་ལྷག་པའི་ལྷ། །འཕགས་མཆོག་སྤྱན་རས་གཟིགས་ལ་ཕྱག་འཚལ་ལོ། །ལམ་འདིའི་

[002B] །རྩ་བ་བརྒྱུད་པའི་བླ་མ་དམ་པ་མཆོག་བྱིན་རླབས་སྩོལ་མཛད་ཕན་བདེའི་གཏེར་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒུད་པ་ཀུན་སེལ་ཞིང། །བདེ་ལེགས་
ཡར་ངོའི་ཟླ་ལྟར་འཕེལ་གྱུར་ཏེ། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་གང་དུ་ཞུགས་པས་ཐར་པའི་ས་བོན་མཆོག་སྐྲུན་བྱེད་ཐར་པའི་གྲོང་ཁྱེར་དཀྱིལ་འཁོར་གཙོ། །འཕགས་མཆོག་ལྷ་ཚོགས་འཁོར་དང་བཅས་པ་ལ། །དགེ་
མཚན་ཇི་སྙེད་མཆིས་པའི་བཀྲ་ཤིས་དེས། ་་་དེ་ཉིད་ཞལ་ལས་འོངས་པའི་གདམས་པའི་ཕུལ། །སྨྱུང་བར་གནས་པའི་ཚོ་ག་ལ་སོགས་པའི། །ཕྱོགས་འདིའི་དམ་ཆོས་དཀོན་མཆོག་ཐམས་ཅད་ལ། ་་་་མཐའ་ཡས་ཞིང་ན་ལམ་བཟང་
འདི་ཉིད་ཀྱི། །དམ་ཆོས་འཆད་ཅིང་འཛིན་དང་སྟོན་པ་སོས། །ལེགས་ཚོགས་སྤེལ་བྱེད་དགེ་འདུན་ཆེ་རྣམས་ལ། ་་་་ནམ་མཁའི་ཁྱོན་ལྟར་ཡངས་པའི་ཕོ་བྲང་མཆོག་ཅེས་སོགས། སྨྱུང་གནས་ཀྱི་སྨོན་ལམ་ཤིས་བརྗོད་དང་བཅས་པ་འདི་ནི་དཀའ་བཅུ་
ཀླུ་སྒྲུབ་རྒྱ་མཚོས་བསྐུལ་ཏེ་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈    དེ་ལྟར་བཅོམ་ལྡན་འདས་མ་གདུགས་དཀར་གྱི། །ཏིང་འཛིན་རབ་ཏུ་བརྟན་པར་བྱས་པ་
ཡི༑ ༑མཐུ་ལས་བདུད་སྡེ་འབྱུང་པོའི་ཚོགས་ཐམས་ཅད། །རྩད་ནས་འབྱིན་པའི་ཏིང་འཛིན་འགྲུབ་པར་ཤོག་སྟོང་པ་ཡི་གེ་སྒྲ་དང་ཕྱག་མཚན་གཟུགས། །ལྷ་དྲུག་རྣམ་པར་རྫོགས་པའི་འཕྲུལ་འཁོར་གྱིས། །ཐ་མལ་མཚན་བཅས་སྣང་བའི་བུད་ཤིང་

[003A]༄༅། །རྣམས། །རྩད་ནས་འབྱིན་པའི་ཏིང་འཛིན་འགྲུབ་པར་ཤོག་རིག་སྔགས་ཟབ་མོའི་དབྱངས་ཀྱི་ཏིང་ངེ་འཛིན། །རྣོན་པོས་ནད་གདོན་བགེགས་ཚོགས་སྟོང་ཕྲག་རྣམས། །ཕྱེ་མར་བྱས་པའི་མཐུ་ལས་རྡོ་རྗེ་འཆང། །གང་གི་
ཞབས་ཟུང་སྲིད་མཐར་བརྟན་གྱུར་ཅིག་སྟོང་ཕྲག་རྡོ་རྗེའི་ཐོག་དང་མཚུངས་པའི་ཟོར། །གཡོ་མེད་མཉམ་གཞག་དྲག་པོས་འཕངས་པ་ཡིས། །དཔལ་ལྡན་བླ་མའི་སྐུ་ཚེ་འཕྲིན་ལས་ལ། །གནོད་བྱེད་ཐམས་ཅད་རྩད་ནས་འབྱིན་པར་ཤོག་དེ་ལྟར་
འབར་བའི་དགེ་བས་བདག་ཅག་གི་རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །སྐུ་ཚེ་བརྟན་ཞིང་འཕྲིན་ལས་སྲིད་པའི་མཐར། །རྒྱས་ཤིང་བཞེད་དོན་མ་ལུས་འགྲུབ་གྱུར་ཅིག་བདག་ཀྱང་གནས་སྐབས་གདོན་བགེགས་འབྱུང་པོ་ཡི། །བར་
གཅོད་མ་ལུས་དྲུངས་ནས་འབྱིན་པ་དང། །དཔལ་ལྡན་བླ་མས་དགྱེས་བཞིན་རྗེས་བཟུངས་ཏེ། །རྫོགས་པའི་སངས་རྒྱས་གོ་འཕང་ཐོབ་པར་ཤོག་ཅེས་དང། བཀྲ་ཤིས་ནི།    ༈    །བླ་མ་རྡོ་རྗེ་འཆང་
དབང་མ་ལུས་དང། །ཁྱད་པར་བཅོམ་ལྡན་འདས་མའི་བྱིན་རླབས་ཀྱི། །བརྒྱུད་པའི་བླ་མ་མཆོག་གི་བཀྲ་ཤིས་ཤོག་དབུ་སྟོང་ཕྱག་སྟོང་སྤྱན་ནི་བྱེ་བ་བརྒྱ། །སྟོང་ཕྲག་མངའ་བའི་བཅོམ་ལྡན་གདུགས་དཀར་གྱི། །ལྷ་ཚོགས་མ་ལུས་འཁོར་དང་
བཅས་པ་ཡི། །མི་ཕྱེད་འབར་བའི་བཀྲ་ཤིས་དེང་འདིར་ཤོག་མཚན་བཅེས་མཚན་མེད་རིག་སྔགས་གྲུབ་ཆེན་སོགས། །སྟོན་པའི་རྒྱུད་དང་བསྟན་བཅོས་མ་ལུས་པའི། །ངོ་མཚར་དགེ་ལེགས་བྱེད་པ་ཇི་སྙེད་པའི། །བཀྲ་ཤིས་དམ་པ་དེང་འདིར་འབར་

[003B]དེ་ཉིད་ཉམས་ལེན་བྱེད་པའི་དགེ་འདུན་གྱི། །སྡེ་རྣམས་སྦྱི་དང་ཁྱད་པར་གནས་མཆོག་འདིར། །བཞུགས་པའི་དགེ་འདུན་དཀོན་མཆོག་ཐམས་ཅད་ཀྱི། །བཀྲ་ཤིས་དམ་པས་ཀུན་ཏུ་མཛེས་གྱུར་ཅིག་ནམ་མཁའི་ཁྱོན་ལྟར་སོགས་བྱ། ཞེས་པ་འདི་ནི་
   ༈   
དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཁྱབ་བདག་རྡོ་རྗེ་འཆང་དང་གསང་བའི་བདག་སེངྒེའི་གདོང་ཅན་གྲུབ་མཆོག་སཱ་ཝཱ་རི། །ཤ་ཝ་རི་དང་ཛཱ་ཝ་རི་པའི་ཞབས། །བལ་པོ་པཎྜི་ཏ་ལ་གསོལ་བ་འདེབས། །འཇིག་རྟེན་མིག་གྱུར་ཆོས་ཀྱི་བཟང་པོ་
དང༑ ༑རིན་ཆེན་གྲུབ་དང་ཆོས་ཀྱི་རྒྱལ་མཚན་ཞབས། །ཤེས་རབ་རྡོ་རྗེ་ལ་སོགས་བླ་མ་ལ། །གསོལ་བ་འདེབས་སོ་བྱིན་གྱིས་བརླབ་ཏུ་གསོལ། །ཤཱཀྱའི་རྒྱལ་པོ་ཕྱག་ན་རྡོ་རྗེ་དང། །རབ་གསལ་ཟླ་བ་སྒྲ་གཅན་འཛིན་གྱི་ཞབས། །ཀུན་དགའ་སྙིང་པོ་ཕྲཛྙཱ་ལཱ་
ལི་ཏ། །པྲཛྙཱ་བོ་དཧི་རྣམས་ལ་གསོལ་བ་འདེབས། །མུཀྟི་ཀོ་ཀ་ཆོས་སྐྱོང་ཇོ་བོ་རྗེ། །སྒོམ་ཆེན་དཔལ་དང་ཡེ་ཤེས་གཉལ་པ་རྗེ། །ཉི་མ་འོད་དང་རྡོ་རྗེ་སེངྒེའི་ཞབས། །བྱང་ཆུབ་འོད་ཀྱི་ཞབས་ལ་གསོལ་བ་འདེབས། །ཉི་མ་རྒྱལ་མཚན་ཡེ་ཤེས་རྒྱལ་མཚན་དང། །
ཆོས་འཕགས་རྒྱལ་མཚན་འཕགས་འོད་ཡོན་ཏན་རྗེ། །མཁས་པའི་དབང་པོ་བུ་སྟོན་རིན་ཆེན་གྲུབ། །རྒྱལ་མཚན་གྲགས་པ་ལ་སོགས་རྣམས་ལ་འདུད། །ཁྱད་པར་གསང་བའི་བདག་པོ་འཇམ་པའི་དབྱངས། །དབང་ཕྱུག་བརྒྱད་ཀྱི་བདག་པོ་བློ་བཟང་གྲགས། །

[004A]༄༅། །མཁས་གྲུབ་ཀུན་གྱི་གཙུག་རྒྱན་དགེ་ལེགས་དཔལ། །གྲུབ་དབང་བཟང་པོ་རྒྱལ་མཚན་རྣམས་ལ་འདུད། །ངག་དབང་བློ་གྲོས་ཚུལ་ཁྲིམས་རིན་ཆེན་དང། །དགེ་འདུན་བཀྲ་ཤིས་བསོད་ནམས་བཟང་པོའི་དཔལ། །ནམ་མཁའ་རྒྱལ་
མཚན་གྲུབ་དབང་ཀུན་གྱི་རྗེ། །རྗེ་བཙུན་བླ་མ་རྣམས་ལ་གུས་པས་འདུད། །དཔལ་འབྱོར་བསོད་ནམས་ལྷུན་གྲུབ་འཕྲིན་ལས་མཚན། །དཔལ་འབྱོར་ལྷུན་གྲུབ་ཆོས་དབྱིངས་རང་གྲོལ་དང། །ཀུན་གཟིགས་ལྔ་པ་འཇམ་དབྱངས་གྲགས་པའི་ཞབས། །བློ་
བཟང་ཆོས་འཕེལ་རྣམས་ལ་གསོལ་བ་འདེབས། །མཁན་ཆེན་བློ་བཟང་ཆོས་འཕེལ་དཔལ་བཟང་པོ། །རྩ་བའི་བླ་མ་དཔལ་ལྡན་ཡེ་ཤེས་ཞབས། །བདུད་སྡེའི་དཔུང་འཇོམས་འཁོར་ལོ་ཆེན་པོ་དང། །བདེ་ཆེན་སྟེར་མཛད་མཛེས་ལྡན་ལྷ་མོར་འདུད་
བླ་མ་ལྷ་ཚོགས་ཁྱེད་རྣམས་མཆོད་པ་དང། །བསྟོད་ཅིང་བསྒོམས་དང་བཟླས་བརྗོད་བགྱིས་པ་ཡིས། །བདུད་སྡེའི་གཡུལ་ལས་རྣམ་པར་རྒྱལ་བ་ཡི། །དངོས་གྲུབ་རིང་མིན་བདེ་བླག་ཉིད་དུ་སྩོལ། །ཁྱད་པར་བློ་བཟང་དཔལ་ལྡན་ཡེ་ཤེས་ཞབས། །སྐུ་
མཆེད་འཁོར་དང་བཅས་པ་ཞབས་བརྟན་ཅིང། །བདག་ཅག་རྣམས་ཀྱང་ཚེ་རབས་ཐམས་ཅད་དུ། །འབྲལ་མེད་རྗེས་སུ་འཛིན་པར་བྱིན་གྱིས་རློབས། །སྐྱེ་བ་ཀུན་ཏུ་ཡང་དག་བླ་མ་དང། ཞེས་སོགས་བྱ། སྨོན་ལམ་ནི། དགེ་བ་འདི་ཡིས་མྱུར་དུ་བདག་འཁོར་ལོ་
ཆེན་པོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡིས་ལ་འགོད་པར་ཤོག་རབ་དཀར་བྱང་ཆུབ་སེམས་དང་དམིགས་མེད་ཀྱི། །སྙིང་རྗེ་ཟུང་དུ་འཇུག་པའི་ཐུན་མོང་ལམ། །ཕ་མཐར་སོན་ཏེ་རྒྱལ་བའི་སྲས་པོ་ཡི། །སྤྱོད་པ་རྒྱ་མཚོ་ཀུན་

[004B]དེ་ནས་རྣམ་དག་རྡོ་རྗེ་སློབ་དཔོན་གྱིས། །དཀྱིལ་འཁོར་གཙོ་བོ་དྲག་པོ་གསུམ་འདུལ་གྱི། །ངོ་བོར་བཞེངས་པའི་མདུན་བར་དབང་བཞིའི་ཆུས། །བདག་རྒྱུད་བརླན་པའི་སྐལ་བཟང་ཐོབ་པར་ཤོག་རང་ཉིད་ཁྲོ་བོའི་དབང་པོ་ཕྱག་
གཉིས་པའི། །སྐུར་བཞེངས་ཕྱོགས་སྐྱོང་རྣམས་ལ་བསྒོས་པ་ལས། །བདུད་དང་བགེགས་ཀྱི་ཚོགས་རྣམས་བསྲུང་བ་དང། །ཐུན་མོང་དངོས་གྲུབ་མ་ལུས་འགྲུབ་པར་ཤོག། །སྔོན་འགྲོ་ཚོགས་གསོག་སྦྱོར་བའི་ཆོ་ག་ཡིས། །བསོད་ནམས་ཚོགས་ཀུན་མ་ལུས་
རྫོགས་པ་དང། །ཡེ་ཤེས་ས་ཡི་སྟོང་ཉིད་བསྒོམས་པ་ཡིས། །འཆི་བ་སྦྱོང་ཞིང་ཆོས་སྐུ་འགྲུབ་པར་ཤོག་དེ་ལས་ལོངས་སྤྱོད་རྫོགས་སྐུ་ཧཱུཾ་ཡིག་ཏུ། །ལངས་པས་བར་དོ་སྦྱོང་ཞིང་ལོངས་སྐུ་འགྲུབ། །བསྲུང་བའི་འཁོར་ལོར་བཅས་པའི་གཞལ་ཡས་ཁང། །
བསྐྱེད་པས་དག་པའི་ཞིང་ཁམས་སྦྱོང་བར་ཤོག་དེ་དབུས་བཅོམ་ལྡན་དྲག་པོ་འཁོར་ལོ་ཆེ། །བཅོ་བརྒྱད་ལྷ་ཡི་ཚོགས་རྣམས་བསྒོམས་པ་ལས། །སྐྱེ་བ་སྤྲུལ་སྐུའི་ལམ་ཁྱེར་སྦྱོང་བ་དང། །བདུད་དང་བགེགས་ཚོགས་རྩད་ནས་འབྱིན་པར་ཤོག་སྐུ་གསུང་
ཐུགས་ཀྱི་རྡོ་རྗེ་ཡི་གེ་གསུམ། །གངྒའའི་ཀླུང་གི་བྱེ་སྙེད་སངས་རྒྱས་ཀྱི། །གསང་བ་གསུམ་དང་དབྱེར་མེད་བསྒོམས་པ་ཡིས། །དེ་ལྟའི་སྐུ་མཆོག་འགྲུབ་པའི་རྒྱུར་འགྱུར་ཤོག་ཡེ་ཤེས་དགུག་གཞུག་མཆོད་དང་བསྟོད་པ་དང། །བཟླས་བརྗོད་ཕྲ་རགས་རྣལ་འབྱོར་
ལ་གནས་པའི། །ཏིང་འཛིན་རྣམས་ཀྱིས་ཉོན་མོངས་དྲུངས་ཕྱུང་ནས། །རྫོགས་པའི་རིམ་པའི་སྨིན་བྱེད་དུ་འགྱུར་ཤོག་གཞན་ཡང་སྦྱན་སྲེག་རལ་གྲི་འཁོར་ལོ་དང། །མིག་སྨན་རིལ་ལུ་བུམ་བཟང་ས་འོག་གི་དངོས་གྲུབ་ཞི་རྒྱས་དབང་དྲག་བཅས་པ་ཡང། །

[005A]༄༅། །བསྒྲུབས་ཏེ་བསྟན་པ་རིན་ཆེན་སྤེལ་བར་ཤོག་དེ་ལྟར་བསྐྱེད་པའི་རིམ་པ་ལེགས་བསྒོམས་ནས། །བདག་རྒྱུད་སྨིན་ནས་རྫོགས་པའི་རིམ་པ་མཆོག་བྱིན་རླབས་བཞི་ལྡན་ལེགས་པར་བསྒོམས་པ་ལས། །ཉོན་མོངས་གཡོ་བྱེད་མ་
ལུས་འཇོམས་པར་ཤོག་ཁ་སྦྱོར་ཉི་ཟླའི་འཕྲོ་འདུ་འབར་བ་ཡིས། །བགེགས་རིགས་སྟོང་ཕྲག་བརྒྱད་ཅུ་འཇོམས་བྱེད་པའི། །ཡེ་ཤེས་མེ་ལྕེ་རབ་ཏུ་འབར་བ་ལས། །དབེན་གསུམ་མཐར་ཕྱིན་སྐུ་མཆོག་འགྲུབ་པར་ཤོག་ས་བོན་རབ་ཏུ་འབར་བ་
བསྲེག་གསོ་བས། །ཐབས་དང་ཤེས་རབ་ཡོངས་སུ་དག་པ་ལས། །བདེ་ཆེན་བདག་ཉིད་དཔལ་ལྡན་འཁོར་ལོ་ཆེ། །ཟུང་འཇུག་གོ་འཕང་མངོན་དུ་འགྱུར་བར་ཤོག་དེ་ནས་ནམ་མཁའ་ཇི་སྲིད་འགྲོ་བ་ཡི། །རེ་བ་སྐོང་བྱེད་ཡིད་བཞིན་ནོར་བུ་དང། །དཔག་
བསམ་ཤིང་དང་བུམ་བཟང་ཇི་ལྟ་བར། །འགྱུར་བར་སངས་རྒྱས་ཀུན་གྱི་བྱིན་གྱིས་རློབས། ཞེས་དང། བཀྲ་ཤིས་ནི། ནམ་མཁའི་དབྱིངས་ཀུན་ཁྱབ་པའི་དཀྱིལ་འཁོར་བ། །བཀྲ་ཤིས་མེ་ཏོག་ཆར་འབེབས་དབྱངས་སྙན་སྒྲོག་ཀུན་ཏུ་དགེ་ལེགས་སྦྱིན་པར་
བྱེད་པ་ནི། །ཤེས་པར་གྱིས་ལ་ཡིད་བདེ་རབ་ཏུ་བསྐྱང། གང་གི་ཞབས་ཟུང་སྦྱི་བོར་རེག་པ་ལས། །ཉོན་མོངས་མི་ཤེས་རྒུད་པ་ཀུན་སེལ་ཞིང། །དངོས་གྲུབ་ཐམས་ཅད་བདེ་བླག་སྩོལ་མཛད་པ། །དཔལ་ལྡན་བླ་མ་རྣམས་ཀྱི་བཀྲ་ཤིས་ཤོག་སྟོང་ཕྲག་
བརྒྱད་ཅུ་བགེགས་ཀྱི་འཚེ་བ་ཀུན། །ཐལ་མོ་གཅིག་གིས་བརླག་པར་མཛད་པ་ཡི། །འཁོར་ལོ་ཆེན་པོ་བཅོ་བརྒྱད་ལྷ་ཚོགས་ཀྱིས། །དགེ་མཚན་མ་ལུས་ངེད་འདིར་ཆར་དུ་ཕོབ། །གསུམ་འདུལ་རྒྱུད་དང་བཤད་རྒྱུད་ཆ་མཐུན་རྒྱུད། །སངས་རྒྱས་ཀུན་

[005B] །དམ་པའི་ཆོས་དང་དགེ་ལེགས་ཅི་མཆིས་པ། །དེ་ཡིས་དེང་འདིར་མི་མཐུན་རྒུད་ཚོགས་ཆོམས། །འདི་ཉིད་ཉམས་སུ་བླངས་ལ་རིམ་གཉིས་ཀྱི། །གྲུབ་མཆོག་བརྙེས་དང་ལམ་ལ་ཞུགས་སོགས་ཀྱི། །དགེ་འདུན་དཀོན་
མཆོག་ཇི་སྙེད་མཆིས་པ་ཡིས། །བཀྲ་ཤིས་རྒྱ་མཚོ་བདག་བཅག་རྣམས་ལ་སྩོལ། །ནམ་མཁའི་ཁྱོན་ལྟར་ཡངས་པའི་ཕོ་བྲང་མཆོག། ཅེས་སོགས་བྱའོ། ཞེས་འཁོར་ལོ་ཆེན་པོ་འཆི་བདག་འཇོམས་པ་ལྷ་བཅོ་བརྒྱད་ཀྱི་དཀྱིལ་འཁོར་ཆེན་པོའི་བླ་བརྒྱུད་གསོལ་འདེབས། སྨོན་ལམ་ཤིས་བརྗོད་
དང་བཅས་པ་འདི་ནི་ཤངས་དགའ་ལྡན་བདེ་ཆེན་རབ་རྒྱས་གླིང་གི་རྡོ་རྗེ་སློབ་དཔོན་པ་དཀའ་བཅུ་མཁས་མཆོག་བཀྲ་ཤིས་ཀྱིས་བསྐུལ་བ་ལྟར་དཔལ་འཁོར་ལོ་ཆེན་པོའི་རྣལ་འབྱོར་པ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་དགེ་ཚུལ་བློ་བཟང་མཁས་མཆོག་གོ་བཀྲ་ཤིས་



﻿
[001A]༄༅། །བ་རི་བརྒྱ་རྩའི་རྗེས་གནང་གཊི་ལྷན་ཐབས་དངོས་གྲུབ་རིན་ཆེན་འདྲེན་པའི་གྲུ་ཆེན་ཀླག་པས་དོན་གྲུབ་ཅེས་བྱ་བ་བཞུགས་སོ།། །།

[001B] །བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །རྣམ་འདྲེན་ཡོངས་ཀྱི་མངའ་བདག་སྟོན་པ་དང། །དཀྱིལ་འཁོར་རྒྱ་མཚོ་
སྤྲོ་མཛད་རྡོ་རྗེ་འཆང། །སྙིགས་དུས་རྒྱལ་བ་གཉིས་པ་ཡབ་སྲས་སོགས། །བླ་མ་ལྷར་བཅས་ཀུན་ལ་གུས་ཕྱག་འཚལ། །འདིར་པ་རི་ལོ་ཆེན་གྱིས་སྒྲུབ་ཐབས་
སྟོང་རྩ་གཉིས་ལས་གཅེས་བསྡུས་སུ་མཛད་པས་པ་རི་བརྒྱ་རྩར་གྲགས་པའི་ལྷན་ཐབས་ལ། གནས་དབེན་པར་སྟེགས་ཀྱི་ཁར་མཎྜལ་ལ་དྲི་བཟང་གིས་ཐིག་ལེ་བྱས་ཏེ་
ཐོག་མར་རྡོ་རྗེ་གདན་གཙོ་འཁོར་གསུམ་པའི་ཚོམ་བུ་དགོད། ཆུ་གཉིས་སྔོན་འགྲོའི་ཉེར་སྤྱོད་དང་གཏོར་མ་གསུམ་བཤམས། རྗེས་གནང་དུ་བྱེད་ཀྱི་གྲངས་དང་མཉམ་

[002A]༄༅། །པའི་གཏོར་མའམ། མ་འབྱོར་ན་གཅིག་དང་ལྷ་བཤོས་སོགས་སྟ་གོན་བྱ། སློབ་དཔོན་གྱི་མདུན་དུ་ཏིང་ཤག་དང། མེ་ཏོག་ལ་སོགས་པ་བཤམས་
ལ༑ མཆོད་པ་རྣམས་སྔགས་རྒྱས་བ་ཀུཎྜ་ལིའམ། བསྡུས་པ། ཨོཾ་ཨ་ནྲྀ་ཏ་ཧཱུཾ་ཕཊ། ཅེས་པས་བསངས། སྭ་བྷ་ཝས་སྦྱངས་སྟོང་པའི་ངང་ལས་ཨ་ལས་བྱུང་བའི་
རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག། བདུག་སྤོས་
མར་མེ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་བཛྲ་ཨརྒྷཾ་སཱཧཱ། ཨོཾ་བཛྲ་པཱདྱཾ་སཱཧཱ། ཨོཾ་བཛྲ་པུཥྤེ་

[002B] ཞེས་སོགས་ནས། ཨོཾ་བཛྲ་ཤཔྟ་སཱཧཱ། ཨོཾ་དྷརྨ་ར་ཎི་ཏ་སོགས་དང་སོ་སོའི་ཕྱག་རྒྱ་བྱ་ཞིང། མཐར་རོལ་མོ་དཀྲོལ་ཏེ། བྱིན་དབབ། སྒྲུབ་ཐབས་བསྐྱེད་ཚུལ་རྒྱུད་ལས་ཀྱང་དུ་མར་བཤད་པས་
གོང་མ་དག་དང། བླ་མ་བྱང་སེམས་ཡན་ལག་བཞི་རྫོགས་བཞེད་པ་ལྟ་བུ་རྒྱས་པ་དང། བླ་མ་བཻ་རོ་ཙ་ན་འདི་རྣམས་བསྡུས་པ་ཡིན་པས་ཡན་ལག་ཕྱི་མ་གསུམ་མི་དགོས་པར་བཞེད་པ་ལྟར་ལོ་ཆེན་ཡང་
བཞེང་བ་ལྟར་རུང་བས། རྗེས་གནང་ལ་བདེ་ཁྱད་ཀྱིས་བསྡུས་པ་དང། རྒྱུན་འདོན་ལ་རྒྱས་པ་ལེགས་པས་འདི་ལྟར། སྐྱབས་འགྲོ་སེམས་བསྐྱེད་མདོར་བསྡུས་བྱ། ཚད་མེད་བཞི་བསྒོམ། སབྷ་ཝའི་སྔགས་བརྗོད། རང་གི་
ཕུང་ཁམས་དང་སྐྱེ་མཆེད་ཐམས་ཅད་མི་དམིགས་པར་སྟོང་པར་གྱུར། ཚོགས་ཞིང་ལ་མཆོད་པ། བཤགས་པ། ཡི་རངས། བསྔོ་བ་སྐྱབས་འགྲོ། ལམ་ལ་བརྟེན་པ། སེམས་བསྐྱེད། སྭ་བྷཱ་ཝས་
སྦྱངས། སྟོང་པའི་ངང་ལས་ཁྱབ་འཇུག་སྔོན་པོ། ཚངས་བ་དཀར་པོ། བརྒྱ་བྱིན་ལྗང་གུ། དབང་ཕྱུག་དམར་པོ་རྣམས་ཀྱི་སྟེང་དུ་སེང་གེས་བཏེག་པའི་རིན་པོ་ཆེའི་ཁྲི་སྣ་ཚོགས་པདྨ་རྡོ་རྗེ་དང་བཅས་པའི་
ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ཡིག་སེར་པོ། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས། སླར་འདུས་ཡོངས་སུ་གྱུར་པ་ལས་བདག་ཉིད་ཐུབ་བ་རྡོ་རྗེ་གདན་གསེར་མདོག་

[003A]༄༅། །ཞལ་གཅིག་ཕྱག་གཉིས་པ། གཡས་ས་གནོན་གཡོན་མཉམ་གཞག་གི་ཕྱག་རྒྱ་ཅན། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། ན་བཟའ་ཆོས་གོས་དམར་པོ་གསོལ་ཞིང། མཚན་
བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་བརྒྱན་པ། ཚངས་པར་སྤྱོད་པའི་ཆ་ལུགས་ཅན། དེའི་གཡས་སུ་བྱམས་པ་སེར་པོ་གཡས་རིན་པོ་ཆེའི་རྔ་ཡབ། གཡོན་ཀླུ་ཤིང་གི་ཡལ་ག་མེ་ཏོག་
དང་བཅས་པ་འཛིན་པ། གཡོན་དུ་སྤྱན་རས་གཟིགས་དཀར་པོ་གཡས་རིན་པོ་ཆེའི་རྔ་ཡབ་དང་གཡོན་པདྨ་དཀར་པོ་འཛིན་པ། གཉིས་ཀའང་རིན་པོ་ཆེའི་རྒྱན་དང་དར་གྱི་ན་བཟའ་ཅན། བཅོམ་ལྡན་འདས་
ཀྱི་ཞལ་ལ་བལྟ་ཞིང་བཞུགས་པ། རྒྱས་པར་བྱེད་ན་བཅོམ་ལྡན་འདས་ཀྱི་སྤྱན་ལ་ཟླ་བར་ཀྵིཾ་དཀར་པོ། རྣ་བར་ཟླ་བར་ཛྲིཾ་སྔོན་པོ། སྣར་ཟླ་བར་ཁཾ་སེར་པོ། ལྕེ་ལ་ཟླ་བར་རཾ་དམར་པོ། དཔྲལ་བར་
ཟླ་བར་ཀཾ་ལྗང་གུ། ནུ་མའི་དབུས་སུ་ཟླ་བར་སཾ་དཀར་པོ་སྙིང་གར་ཧཱུཾ་ལས་རྡོ་རྗེའི་ལྟེ་བར་ཧཱུཾ། མགོ་ལ་ཟླ་བར་ཨོཾ་ལས་འཁོར་ལོ་ཨོཾ། མགྲིན་པར་ཟླ་བར་ཨཱལས་པདྨ་ཨཱ་ལྟེ་བར་ཧཱུཾ་ལས་རྡོ་རྗེ་
སྔོན་པོ་ཧཱུཾ་གྱིས་མཚན་པ་ཞེས་དགོད་པའམ། བསྡུས་ན་དེའི་དཔྲལ་བར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་

[003B]བཛྲ་ས་མཱ་ཛཿ་ཞེས་པས་སྤྱན་དྲངས། ཛཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀ་ནས་འོད་ཟེར་འཕྲོས་བས་དབང་གི་ལྷ་རིགས་ལྔ་འཁོར་
དང་བཅས་པ་ཨོཾ་བཛྲ་ས་མཱ་ཛཿ་ཞེས་པས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་སྩལ་ཏུ་གསོལ། ཞེས་གསོལ་བ་བཏབ་པས་ཨོཾ་བཛྲི་བྷ་ལྭ་ཨ་བཧི་ཥིཉྩ་ཧཱུཾ། ཞེས་
གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག། ཆུའི་ལྷག་མ་ཡར་ལུད་པ་ལས་གཙོ་བོ་ལ་མི་བསྐྱོད་པ། བྱམས་པ་ལ་རྣམ་སྣང། སྤྱན་རས་གཟིགས་ལ་འོད་དཔག་མེད་ཀྱིས་དབུ་
བརྒྱན་པར་བསམས་ལ། ཐུགས་ཀར་ཟླ་བར་རྡོ་རྗེ་སེར་པོའི་ལྟེ་བར་ཟླ་བའི་སྟེང་དུ་ཧཱུཾ་སེར་པོའི་ས་བོན་གྱི་མཐར་སྔགས་ཀྱིས་བསྐོར་བ་ལས་འོད་ཟེར་འཕྲོས་པས་འཕགས་པ་མཆོད། སེམས་ཅན་གྱི་དོན་
བྱས༑ སངས་རྒྱས་བྱང་སེམས་རྣམས་ཀྱི་བྱིན་རླབས་ནུས་མཐུ་ཐམས་ཅད་འོད་ཟེར་གྱི་རྣམ་པར་སྤྱན་དྲངས་ཏེ། རང་ལ་གཉིས་སུ་མེད་པར་ཐིམ་པར་བསམ་ཞིང། ཨོཾ་ཨཱབཛྲ་ཧཱུཾ་སཱཧཱ་ཞེས་ཅི་ནུས་བཟླས་པའི་
མཐར། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་དངོས་གྲུབ་སྩལ་ཏུ་གསོལ། ཞེས་གསོལ་བ་བཏབ་པས། རང་གི་སྙིང་ག་ནས་འོད་ཟེར་འཕྲོས་པས་འཁོར་དང་གདན་འོད་ཟེར་གྱི་རྣམ་པར་གྱུར་ཏེ་

[004A]༄༅། །རང་ལ་ཐིམ་པར་བསམ། མདུན་བསྐྱེད་རིགས་འགྲོས་སྦྱར་ལ་སྐྱེད། གནས་གསུམ་བྱིན་གྱིས་བརླབས། ཡེ་ཤེས་པ་གཞུག། དབང་བསྐུར་རིགས་ཀྱི་བདག་པོས་རྒྱས་གདབ་
མཆོད་པ་བྱིན་རླབས་བྱས་ལ། ཨོཾ་མཧཱ་མུ་ན་ས་པཱ་རི་ཝཱ་ར་སྔོན་དུ་འགྲོ་བའི་ཆུ་གཉིས་སྔོན་འགྲོའི་ཉེར་སྤྱོད་ཀྱིས་མཆོད། ཐབས་མཁས་ཐུགས་རྗེ་སོགས་ཀྱིས་བསྟོད། གཏོར་མ་བསངས་སྦྱངས། སྟོང་
པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཧཱུཾ། ལན་གསུམ་གྱིས་བྱིན་གྱིས་
བརླབས། ནམ་མཁའ་མཛོད་ཀྱི་ཕྱག་རྒྱ་དང་མཚན་སྔགས་ཀྱི་མཐར་ཨོཾ་ཨ་ཀཱ་རོ་སོགས་ལན་གསུམ་གྱིས་ཕུལ། མཆོད་བསྟོད་བསྡུས་པ་བྱ། མདུན་བསྐྱེད་ཀྱི་ཐུགས་ཀར་ས་བོན་གྱི་མཐར་སྔགས་འཕྲེང་
བསམས་ལ་སྤྲོ་བསྡུའི་དམིགས་པས་ཐུགས་རྒྱུད་བསྐུལ་བར་བསམ་ཞིང། གོང་ལྟར་བཟླས་པ་ཅི་རིགས་བྱ། སློབ་མ་རྣམས་ཁྲུས་དང་ཕྱག་བྱས་ལ། སྙིམ་པ་མེ་ཏོག་དང་བཅས་ཏེ་འཁོད་པ་ལ་སློབ་
དཔོན་གྱིས་ཟང་ཟིང་མེད་པའི་བྱམས་པ་དང། འཁོར་བ་ལས་སྒྲོལ་འདོད་ཀྱི་སྙིང་རྗེ་ཆེན་པོ་སྔོན་དུ་འགྲོ་བས། སེམས་ཅན་ཐམས་ཅད་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་

[004B] དེའི་ཆེད་དུ་རྗེས་སུ་གནང་བ་ཟབ་མོ་ཉན་ལ་དོན་ཉམས་སུ་བླང་བར་བགྱིའོ་སྙམ་པའི་བྱང་ཆུབ་ཀྱི་མཆོག་ཏུ་སེམས་བསྐྱེད་པ་གསལ་བཏབ་ནས་གསན་འཚལ། དེ་ལ་འཇུག་སྒོ་མང་དུ་ཡོད་
པ་ལས། འདིར་རྒྱུད་སྡེ་རིན་པོ་ཆེ་རྣམས་ནས་ལྷའི་རྣལ་འབྱོར་བསམ་གྱིས་མི་ཁྱབ་པ་ཞིག་གསུངས་པ་རྣམས་འཕགས་ཡུལ་གྱི་སློབ་དཔོན་སོ་སོས་ཐུགས་ཉམས་སུ་བཞེས་ཤིང། སྒྲུབ་པའི་ཐབས་རྒྱས་བསྡུས་
མཛད་པ་རྣམས་ཕྱོགས་གཅིག་ཏུ་བསྡུས་པའི་སྒྲུབ་པའི་ཐབས་ཀུན་ལས་བཏུས་པའམ། སྒྲུབ་ཐབས་བརྒྱ་རྩར་གྲགས་པའི་བསྟན་བཅོས་ཆེན་པོ་ནས་བྱུང་བའི་ཡི་དམ་ཁྱད་པར་ཅན་དངོས་གྲུབ་མང་པོ་གྲུབ་པ་
རྣམས་ཀྱི་རྗེས་སུ་གནང་བ་སྒྲུབ་པའི་སྐབས་སུ་བབས་པ་རྒྱུད་དང་བསྟན་བཅོས་སུ་ཡི་དམ་གྱི་དངོས་གྲུབ་མྱུར་བའི་ཆེད་དུ་ལྷའི་རྗེས་གནང་སྟེར་བར་བཤད་པ་ཕྱག་ལེན་ཡིན་ལ། དེ་ལས་དང་པོ་འཇམ་དཔལ་
དཔའ་བོ་གཅིག་གྲུབ་ཀྱི་རྒྱུད་ལས་སྔགས་འདི་དང་འཕྲེང་སྔགས་ཀྱི་ལས་ཚོགས་རྒྱས་པ་དེ་ཐུབ་པ་འདིས་བྱེད་པར་བཤད་པས་ཐུབ་པ་རྡོ་རྗེ་གདན་གཙོ་འཁོར་གསུམ་པའི་རྗེས་སུ་གནང་བ་སྒྲུབ་པ་ལ་སློབ་
དཔོན་གྱིས་བགྱི་བར་འོས་པ་ཐམས་ཅད་གྲུབ་ནས་ཁྱེད་རང་གི་ངོས་སྐལ་དུ་གྱུར་པ་ལ། མཎྜལ་དབུལ་བ། གསོལ་བ་འདེབས་པ་རྒྱུད་ཡོངས་སུ་དག་པར་བྱ་བ། ཐུན་མོངས་མ་ཡིན་པའི་གསོལ་བ་གདབ་པ་
[005A]༄༅། །རྣམས་སྔོན་དུ་འགྲོ་དགོས་པས། སློབ་དཔོན་ལ་ལྷག་པའི་ལྷ་དང་ཐ་མི་དད་སྙམ་པའི་མོས་གུས་དང་ལྡན་པས་རྗེས་གནང་ཟབ་མོ་ཞུ་བའི་ཡོན་ཏན་དུ་མཎྜལ་ཕུལ་ཏེ། མེ་ཏོག་དང་བཅས་
པའི་ཐལ་མོ་སྦྱར་ནས་གསོལ་པ་འདེབས་པའི་རྗེས་ཟློས་ལན་གསུམ་མཛོད། དུས་གསུམ་སངས་རྒྱས་ཐམས་ཅད་དང། །ལྷག་པའི་ལྷ་ཡི་ངོ་བོ་ཉིད། །དཔལ་ལྡན་བླ་མའི་བཀའ་དྲིན་གྱིས། །བདག་ལ་
རྗེས་གནང་སྩལ་ཏུ་གསོལ། །ཞེས་གསོལ་བ་བཏབ་ནས། རྒྱུད་དག་པའི་སླད་དུ་མདུན་གྱི་ནམ་མཁར་བླ་མ་དང་གཉིས་སུ་མེད་པའི་ཐུབ་པ་རྡོ་རྗེ་གདན་གཙོ་འཁོར་གསུམ་ལ་སངས་རྒྱས་དང་བྱང་ཆུབ་སེམས་
དཔའི་ཚོགས་ཀྱིས་བསྐོར་བ་སྤྲིན་ཕུང་འཐིབས་པ་ལྟར་བཞུགས་པར་མོས་པ་བྱས་ཏེ། དེ་རྣམས་ཀྱི་སྤྱན་སྔར་བདག་གཞན་གྱི་ཚེ་ཐོག་མ་མེད་པ་ནས་བསགས་པའི་སྡིག་པ་བཤགས་པ་ལ་སོགས་པའི་ཡན་
ལག་བདུན་པ་བགྱི་སྙམ་པས་འདིའི་རྗེས་ཟློས་ལན་གསུམ་མཛོད་དཀོན་མཆོག་གསུམ་ལ་སོགས་ནས་སངས་རྒྱས་འགྲུབ་པར་ཤོག། །ཅེས་པས་རྒྱུད་དག་པར་བྱས་ནས། ཐུན་མོང་མ་ཡིན་པའི་གསོལ་
བ་འདེབས་པའི་རྗེས་བློས་ལན་གསུམ་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་དམ་པས་བདག་ལ་ཐུབ་པ་རྡོ་རྗེ་གདན་གཙོ་འཁོར་གསུམ་པའི་སྐུ་གསུང་ཐུགས་ཀྱི་རྗེས་གནང་སྩལ་ཏུ་གསོལ། ཞེས་

[005B]དངོས་གཞི་ལ། ཐོག་མར་རྗེས་གནང་གི་གཞི་དགོད་པའི་སླད་དུ་སློབ་དཔོན་གྱིས། ཨོཾ་སྭ་བྷཱ་ཝ་སོགས་ནས་ཧཾ་ཞེས་བརྗོད་པས་ཁྱེད་རང་གི་ཕུང་པོ་
ཁམས་དང། ཞེས་སོགས་ཀྱིས་སློབ་མ་བདག་བསྐྱེད་ལྟར་གཙོ་འཁོར་རྣམས་ཞལ་ཕྱག་རྫོགས་པར་བསྐྱེད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་པས་མདུན་བསྐྱེད་དང་ཕྱོགས་བཅུའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་ཀྱི་ཐུགས་ཀར་ཕོག་པས། དེ་ཐམས་ཅད་ཀྱི་ཐུགས་རྒྱུད་བསྐུལ་ཏེ། ཐུགས་ཀ་ནས་ཐུགས་གཉིས་སུ་མེད་པའི་ཡེ་ཤེས་ཀྱི་ངོ་བོ་ཡིན་པ་ལ་རྣམ་པ་ཐུབ་པ་རྡོ་རྗེ་གདན་གཙོ་འཁོར་གསུམ་པའི་སྐུ་
ཚད་མེད་གྲངས་མེད་བསམ་གྱིས་མི་ཁྱབ་པ་སྤྱན་དྲངས་ཏེ་ཁྱེད་རང་གི་ལུས་ལ་ཐིམ་པས་རྒྱུད་བྱིན་གྱིས་བརླབས་པའི་མོས་པ་མཛོད། ཅེས་དང། རོལ་མོ་བྱ་ཞིང། ཛཧཱུཾ་བཾ་ཧོཨོཾ་བཛྲ་ཨ་བེ་ཤ་ཡ་ཨཱཨཨ་
ཞེས་ཡང་ཡང་བརྗོད་པས་བཅོམ་ལྡན་འདས་ཀྱི་སྐུའི་བྱིན་རླབས་ཞུགས། ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་པར་བྱས། ལུས་བཅོམ་ལྡན་འདས་ཀྱི་སྐུ་དང་ནུས་པ་མཉམ་པར་བྱིན་གྱིས་
བརླབས་སྙམ་དུ་མོས་པ་མཛོད། རྗེས་སུ་བཟླས་པའི་ལུང་གི་སླད་དུ་སློབ་དཔོན་གྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང། སློབ་དཔོན་གྱི་ཞལ་ནས་ཐོན་ཁྱེད་རང་གི་ཞལ་དུ་

[006A]༄༅། །ཞུགས། ཐུགས་ཀའི་ས་བོན་གྱི་མཐར་འཁོད་པར་མོས་པ་བྱས་ཏེ། མེ་ཏོག་དང་བཅས་པའི་ཐལ་མོ་སྦྱར་ནས་འདིའི་རྗེས་ཟློས་མཛོད། ཅེས་དང། སྔགས་ཀྱི་རྗེས་ཟློས་ལན་གསུམ་བྱར་
གཞུག། དེ་ལྟར་ལན་གསུམ་བཟླས་པའི་དང་པོས་རྒྱུད་བྱིན་གྱིས་བརླབས། གཉིས་པས་དབྱེར་མེད་དུ་བྱས། གསུམ་པས་བརྟན་པར་མོས་པ་བྱས་ཏེ། སློབ་དཔོན་ལ་མེ་ཏོག་གཏོར་ནས་འདིའི་རྗེས་ཟློས་མཛོད་
བཅོམ་ལྡན་བདག་གིས་བཟུང་ལགས་ཀྱི། །བཅོམ་ལྡན་བདག་ལ་བྱིན་གྱིས་རློབས། །ལན་གསུམ། དེ་ལྟར་གསོལ་བ་བཏབ་ནས། སློབ་དཔོན་གྱིས་ཀྱང་མེ་ཏོག་གི་ཕྲེང་བ་སྔགས་སུ་བྱས་ཏེ་ཁྱེད་རང་གི་སྤྱི་
བོར་བཞག་ཅིང་བྱིན་གྱིས་བརླབས་པའི་མོས་པ་མཛོད། བཅོམ་ལྡན་འདི་ལ་སྩལ་ལགས་ཀྱི། །འདི་ལ་འགོ་བར་མཛད་དུ་གསོལ། །སྔགས་ཀྱི་དངོས་གྲུབ་སྩལ་ཏུ་གསོལ། །བརྟུལ་ཞུགས་བརྟན་པར་མཛད་
དུ་གསོལ། །རྡོ་རྗེ་སློབ་མའི་རྒྱུད་ལ་བཅོམ་ལྡན་འདས་ཐུབ་པ་རྡོ་རྗེ་གདན་གཙོ་འཁོར་རྣམས་ཀྱི་སྔགས་ཀྱི་བྱིན་རླབས་མ་ལུས་པ་འཇུག་པར་གྱུར་ཅིག། ཅེས་བརྗོད་ཅིང་མེ་ཏོག་གཏོར། དམ་བཅའ་བའི་ལུང་
གི་སླད་དུ། དུས་ད་ནས་བཟུང་སྟེ་བྱང་ཆུབ་མ་ཐོབ་ཀྱི་བར་དུ་ཐུབ་པ་རྡོ་རྗེ་གདན་གཙོ་འཁོར་གསུམ་ཡི་དམ་དུ་འཛིན་སྙམ་པས་འདིའི་རྗེས་ཟློས་མཛོད། སློབ་དཔོན་དགོངས་སུ་གསོལ། བདག་མིང་འདི་

[006B]སྙིང་པོ་ལ་མཆིས་ཀྱི་བར་དུ་ཐུབ་པ་རྡོ་རྗེ་གདན་གཙོ་འཁོར་གསུམ་ཡི་དམ་གྱི་ལྷར་བཟུང་བར་བགྱིའོ། །ལན་གསུམ། དེ་ལྷར་བྱས་པས་བཅོམ་ལྡན་འདས་ཀྱི་
གསུང་གི་བྱིན་རླབས་ཞུགས། ངག་གི་སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་པར་བྱས། ངག་བཅོམ་ལྡན་འདས་ཀྱི་གསུང་དང་ནུས་པ་མཉམ་པར་བྱིན་གྱིས་བརླབས་སྙམ་དུ་མོས་པ་མཛོད་
བྱིན་གྱིས་བརླབས་པའི་ལུང་གི་སླད་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་པས་མདུན་བསྐྱེད་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ། ཐུགས་གཉིས་སུ་མེད་པའི་
ཡེ་ཤེས་ཀྱི་ངོ་བོ་བཅོམ་ལྡན་འདས་གཙོ་འཁོར་གྱི་སྐུ་མཐེབ་སོར་གྱི་ཚད་ཙམ་པ་རེ་ཐུགས་ཀ་ནས་རྒྱངས་ཀྱིས་ཐོན་ནས་བྱོན་པ་ཁྱེད་རང་གི་སྤྱི་བོ་ལ་ཐིམ་སྟེ། ཐུགས་ཀའི་ཧཱུཾ་ཡིག་དང་དབྱེར་མེད་དུ་གྱུར་པར་མོས་པ་བྱས་པ་
དེའི་ངང་ནས་ལྷ་སྐུ་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟ་བུ་ལ་ཡིད་ཆེར་གཏང་ནས་འཁོར་རྣམས་འོད་ཟེར་གྱི་རྣམ་པར་གྱུར་ཏེ་རང་ལ་ཐིམ་ཞིང། རང་ཉིད་ལྷ་སྐུ་གདན་དང་བཅས་པ་འོད་ཟེར་གྱི་
རྣམ་པར་གྱུར་ཏེ་ཐུགས་ཀའི་ས་བོན་ལ་ཐིམ། ས་བོན་དེ་ཡང་ཇེ་ཆུང་ཇེ་ཕྲར་གྱུར་ཏེ་མཐར་ནམ་མཁའ་ལ་འཇའ་ཡལ་བ་ལྟར་གྱུར་པ་ལ་བརྟེན་ནས་གཟུང་འཛིན་གཉིས་སྣང་གིས་བསྡུས་པའི་ཆོས་ཐམས་ཅད་རང་

[007A]༄༅། །བཞིན་གྱིས་མི་དམིགས་པའི་སྟེང་ཉིད་འོད་གསལ་སྤྲོས་པའི་མཐའ་ཐམས་ཅད་དང་བྲལ་བ་ནམ་མཁའ་ལྟ་བུ་རྒྱུད་ལ་སྐྱེས་པར་མོས་པ་བྱས་ཏེ་ཅུང་ཟད་ཅིག་མཉམ་པར་ཞོག་མཛོད། དེ་ལྟར་
བྱས་པས་བཅོམ་ལྡན་འདས་ཀྱི་ཐུགས་ཀྱི་བྱིན་རླབས་ཞུགས། སེམས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་པར་བྱས། སེམས་བཅོམ་ལྡན་འདས་ཀྱི་ཐུགས་དང་ནུས་པ་མཉམ་པར་བྱིན་གྱིས་
བརླབས་སྙམ་དུ་མོས་པ་མཛོད། ཅེས་བརྗོད་ལ། སྒྲུབ་ཐབས་ཀྱི་ལུང་བྱ། རྗེས་གནང་གཉིས་པ་ལ། སྒྲུབ་ཐབས་དུ་ཡོད་ཀྱི་ལུང་ཡང་འདིར་ཀླག་ལ། ཚོམ་བུ་ལ་མཆོད་བསྟོད་འདོད་དོན་ཞུས་ཏེ། མ་
འབྱོར་བ་དང་ཉམས་པ་དང། །སོགས་ཀྱིས་ནོངས་པ་བཟོད་པར་གསོལ། ཨོཾ་ཁྱེད་ཀྱིས་སེམས་ཅན་དོན་ཀུན་མཛོད། །ཅེས་སོགས་ཀྱི་མཐར། ཨོཾ་བཛྲ་མུཿ་ཞེས་དང། མཐེབ་སྲིན་གྱིས་སེ་གོལ་བྱས་
པས་ཚོམ་བུའི་ཡེ་ཤེས་པ་གཤེགས། དམ་ཚིག་པ་རང་ལ་གཉིས་སུ་མེད་པར་ཐིམ་པར་བསམས་ལ། ལས་ཀྱི་རྡོ་རྗེས་ཚོམ་བུ་རྙིང་བ་བསྡུས་ཏེ་གསར་པ་བཀོད། མཆོད་པ་ཁ་གསོ། གཏོར་མ་གསར་བ་བཤམ་
དེའི་བར་སློབ་དཔོན་གྱིས་སྐྱབས་འགྲོ་ནས་མདུན་བསྐྱེད་ཀྱི་བཟླས་པའི་བར་གྱི་སྤྱིའི་ཆིངས་ཐམས་ཅད་གོང་བཞིན་ལ། ལྷའི་གདན་ས་བོན། གཙོ་འཁོར་དུ་ཡོད། རིགས་བདག། སྔགས། མཆོད་པའི་

[007B] བསྟོད་པ་རྣམས་སོ་སོར་སྦྱོར་ཚུལ་མ་འདྲེས་པར་ཤེས་པར་བྱས་ལ་ཉམས་སུ་བླངས། སློབ་མས་མཎྜལ་ཕུལ། ཐུན་མོང་མ་ཡིན་པའི་གསོལ་བ་བཏབ་པ་ནས། བྱིན་གྱིས་བརླབ་པའི་
ལུང་གི་བར་སྔར་གྱི་རིགས་འགྲོས་སྦྱར་ལ་བྱ། སླར་ཡང་རྗེས་གནང་ཕྱི་མའི་སྒྲུབ་ཐབས་ཀྱི་ལུང་བྱ་བ་སོགས་གོ་རིམ་ཐམས་ཅད་སྔར་བཞིན་ལ། ཆོས་ཐུན་རེ་རེ་ཞིང་ཡང་རྗེས་གནང་དང་པོ་ལ་གསོལ་འདེབས། རྒྱུན་
བཤགས་རྒྱས་པར་བྱ་ཞིང། རྗེས་གནང་ཕྱི་མའི་ཚེ་འདས་གཏོར་གྱི་ལྷག་མ་ཨོཾ་ཨཱཧཱུཾ་ལན་གསུམ་གྱིས་བྱིན་གྱིས་བརླབས། གཡས་ལྕགས་ཀྱུའི་ཕྱག་རྒྱ་དང། ཨོཾ་ལོ་ཀཱ་བཱ་ལ་ས་པ་རི་ཝཱ་ར་ཨ་ཀརྵ་ཡ་ཛཿ་
ཞེས་པས་མགྲོན་བཀུགས་ལ། སྔགས་དེ་ཉིད་ཀྱི་མཐར་ཨ་ཀཱ་རོ་བཏགས་པ་ལན་གསུམ་གྱིས་ཕུལ་ལ། འཇིག་རྟེན་པ་ཡི་འབྱུང་བོ་རྣམས། །མཆོད་སྦྱིན་གཏོར་མ་འདི་སྣོམས་ལ། །ཆོས་དོན་བདེན་པ་ལ་
གནས་ནས། །ཞི་ཞིང་དུལ་བའི་སེམས་སུ་མཛོད། །བདག་ཀྱང་བྱང་ཆུབ་མ་ཐོབ་བར། །གེགས་མེད་བར་ཆད་མེད་པ་དང། །དམ་ཚིག་གནས་ལ་གནས་པར་མཛོད། །བྱང་ཆུབ་ཐོབ་པའི་གྲོགས་ཀྱང་
མཛོད། །ཅེས་པས་འཕྲིན་ལས་བཅོལ། ཨོཾ་ལོ་ཀཱ་པཱ་ལ་ས་པ་རི་ཝཱ་ར་གཙྪ། ཞེས་པས་འཇིག་རྟེན་པའི་མགྲོན་རྣམས་གཤེགས་སུ་གསོལ། མདུན་བསྐྱེད་བརྟན་བྱེད་ཀྱི་བཟླས་པ་བྱ། དེ་ནས་རྗེས་

[008A]༄༅། །གནང་ཕྱི་མའི་མཐར། གཙོ་བོས། མཎྜལ། དེང་ནས་སོགས་དང། རྗེས་ཆོག་བྱའོ།། །བརྟན་པའི་འཁོར་ལོའི་སྒྲུབ་ཐབས་ལས། སྤྱི་འགྲོ་ངོས་ཟིན་པར་བྱས་ལ་
སྟོང་པའི་ངང་ལས་པད་ཟླའི་སྟེང་དུ་མུལས་རྗེ་བཙུན་འཇམ་པའི་དབྱངས་བརྟན་པའི་འཁོར་ལོ་བནྟུ་ཀའི་༸ཚོགས་ཞིང་ལ་མཆོད་པ། ཕྱག། བཤགས་པ། ལུས་དབུལ། ལམ་གནས། བསྔོ་བའོ་།
མེ་ཏོག་ལྟར་དམར་བ། ཞལ་གཅིག་ཕྱག་གཉིས་པ། གཡས་རལ་གྲི་འཕྱར་བའི་ཚུལ་གྱིས་འཛིན་ཅིང། གཡོན་སྟོང་ཕྲག་བརྒྱ་པའི་པོ་ཏི་ཐུགས་ཀར་འཛིན་པ། རིན་པོ་ཆེའི་རྒྱན་དང་དར་གྱི་ན་བཟའ་ཅན་
ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེའི་ཐུགས་ཀར་འཁོར་ལོ་རྩིབས་བརྒྱད་་དུས་གསུམ་གྱི་བསྟན་བཅོས་འཛིན་པའི་ཚུལ་གྱིས་གླེགས་བམ། པའི་ལྟེ་བ་དང། ཤར་ནས་བརྩམས་ཏེ་ཕྱོགས་བཞིར་ཨ་ར་པ་ཙ་
སེམས་དཔའི། མེ་ནས་བརྩམས་ཏེ་མཚམས་བཞིར་ནི་པྲ་པཉྩ་རྩིབས་རྣམས་ཀྱི་བར་མཚམས་བརྒྱད་དུ་དབྱངས་ཡིག་གཉིས་གཉིས་ཏེ་བཅུ་དྲུག། མུ་ཁྱུད་ལ་དམར་སེར་བྱེད་ན་ཕྱོགས་བཞིར་ཨ་ར་པ་ཙ་ན། ལྟེ་བར་
གཞན་དང་འདྲ། ཀཱ་ལིའི་ཕྲེང་བ་དེ་རྣམས་གུར་ཀུམ་གྱི་མདོག་ལྟ་བུ་་སྔགས་དེ་རྣམས་ལས་འོད་ཟེར་འཕྲོས། སེམས་ཅན་ཐམས་ཅད་ལ་ཕོག་པས་འཇམ་དབྱངས་སུ་བཀོད། སངས་རྒྱས་བྱང་སེམས་ལ་ཕོག་དེ་དག་གི་མཐུ་ནུས་མཁྱེན་བརྩེ་

[008B]སོ།།  འོད་འབར་བར་བསམས་ལ་མི་བསྐྱོད་པས་དབུ་བརྒྱན། སྔགས་ཨོཾ་ཨ་ར་པ་ཙ་ན་མུཿ་མཚན་སྔགས་དང། ཨཱརྱ་མཉྫུ་ཤྲཱི་སྠེ་ར་ཙཀྲ། བསྟོད་པ། གཞོན་ནུའི་
སྐུ་ལུས་སོགས་འདི་བསྒོམ་པས་འཁོར་ལོ་དང་རྒྱལ་རྙེད་ན་བསྟན་བཅོས་ཐམས་ཅད་ཤེས་པ་དང། རིག་གནས་ཐམས་ཅད་ཤེས་པ་དང་ཕུར་བུ་བརྒྱ་བྱིན་ཚངས་པ་ཡང་རིགས་པས་ཕམ་བར་བྱེད་དོ།།།ཨ་ར་པ་ཙ་ནའི་སྒྲུབ་ཐབས་གཉིས་
འོག་ནས་འབྱུང་བའི་འཕྲལ་དུ་ཉམས་སུ་མྱོང་བའི་འཇམ་དབྱངས་དང་གསུམ་ལས། པད་ཟླའི་སྟེང་དུ་དྷཱིལས་རྗེ་བཙུན་འཇམ་པའི་དབྱངས་ཨ་ར་པ་ཙ་ན་དཀར་པོ་གཡས་རལ་གྲི། ་ཚོགས་ཞིང་ལ་ཡན་ལག་བདུན་
གཡོན་ནམ་ལུས་པའི་ཐབས་སུ་གྱུར་པའི་བསྟན་བཅོས་ཀྱི་ཚོགས་ཀྱིས་གང་བའི་པོ་ཏི་འཛིན་པ། རྒྱན་དང་ན་བཟའ་བཞུགས་ཚུལ་ རྡོ་རྗེའི་སྐྱིལ་ཀྲུང།  གོང་དང་འདྲ། དེའི་ཐུགས་ཀར་ཨ་ལས་འཁོར་ལོ་དཀར་པོ་རྩིབས་བརྒྱད་པའི་
ལྟེ་བར་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་དབུས་སུ་དྷཱིལས་རང་དང་འདྲ་བའི་གཙོ་བོ་མདུན་དུར་ལས་དྲ་བ་ཅན་རྒྱབ་ཏུ་པ་ལས་ཟླ་འོད། གཡས་སུ་ཙ་ལས་སྐྲ་ཅན་མ། གཡོན་དུ་ན་
ལས་ཉེ་བའི་སྐྲ་ཅན་མ་རྣམས་ཞལ་ཕྱག་གཙོ་བོ་དང་མཚུངས་པ། ལྷ་རང་རང་གི་ཐུགས་ཀར་ཟླ་བ་ལ་རང་རང་གི་ས་བོན་དཀར་པོས་མཚན་པ། ཡང་ན་ས་བོན་ལྔ་བཀོད་ཀྱང་བཏུབ། མི་བསྐྱོད་པས་དབུ་བརྒྱན། ཨོཾ་ཨ་ར་པ་
[009A]༄༅། །ཙ་ན་དྷཱི་མཚན་སྔགས། ཨཱརྱ་མཉྫུ་ཤྲཱི་ས་པ་རི་ཝཱ་ར། རི་བོང་འཛིན་པ་ལྟར་དཀར་སོགས།། །འཇམ་པའི་རྡོ་རྗེ་ཞལ་གསུམ་ཕྱག་དྲུག་པ་ནི། པད་ཟླའི་སྟེང་དུ་མུཿ་
སེར་པོ་ལས་འཇམ་དཔལ་གཞོན་ནུར་གྱུར་བ་ཞལ་གསུམ་ཕྱག་དྲུག་པ། རྩ་ཞལ་གུར་ཀུམ་གྱི་མདོག་ཅན། གཡས་སྔོ། གཡོན་དཀར་བ་ཕྱག་དྲུག་གི་གཡས་པ་རྣམས་ན་རལ་གྲི། མདའ། མཆོག་སྦྱིན་
གཡོན་པ་རྣམས་ན་ཤེར་ཕྱིན་གྱི་གླེགས་བམ། ཨུཏྤལ་སྔོན་པོ་གཞུ། རྒྱན་དང་ན་བཟའ་བཞུགས་ཚུལ་འདྲ། རྡོ་རྗེ་སེམས་དཔས་དབུ་བརྒྱན། ཨོཾ་མུཿ་མཚན་སྔགས་འདྲ། གཞོན་ནུའི་ཞེས་སོགས།།
།འཇམ་དཔལ་རྡོ་རྗེ་ལྷ་ལྔ་ནི། རྨ་བྱའི་ཁྲིའི་སྟེང་དུ་པདྨ་ ་མེ་ཏོག་ལ་སོགས་པའི། ་ཁ་དོག་སྣ་ཚོགས་པའི།  དམར་པོ་འདབ་མ་བཞི་པའི་དབུས་དང་ཕྱོགས་བཞིར་ཟླ་བའི་དཀྱིལ་འཁོར་རེ་རེའི་སྟེང་དུ་དབུས་
སུ་ཧཱུཾ་ལས་འཇམ་པའི་རྡོ་རྗེ། ཤར་ནས་བརྩམས་ཏེ་ཕྱོགས་བཞིར་མོ་ཧ་ཀུ་མཱ་རི། ར་ག་ཀུ་མཱ་རི། ཨཱིརྵ་ཀུ་མཱ་རི། ཀཱུ་ལ་ཀུ་མཱ་རི་རྣམས་སྐུ་མདོག་དམར་པོ། རྡོ་རྗེ་དང་དྲིལ་བུ་འཛིན་པ། རྒྱན་དང་ན་
བཟའ་བཞུགས་ཚུལ་རྡོ་རྗེའི་སྐྱིལ་ཀྲུང། གོང་དང་འདྲ་གཙོ་པོ་ལ་འོད་དཔག་མེད། འཁོར་རྣམས་ལ་གཙོ་བོ་ཉིད་ཀྱིས་དབུ་བརྒྱན་ཨོཾ་ཧྲཱིམཾ་ཧོམཾ་ཧཱུཾ། ཨོཾ་བཧྲུཾ་ལཾ་ཧཱུཾ། ཨོཾ་ཏྲཾ་ཏྲཾ་ཧཱུཾ། ཨོཾ་ཧྣིམཾ་ཧཱུཾ། ཐམས་ཅད་ཀྱིས་བརྒྱན་

[009B] མཚན་སྔགས་དང་བསྟོད་པ་འདྲ།།།ངག་གི་རྒྱལ་པོ་ནི། ཡན་ལག་བདུན། སྭ་བྷཱ་ཝས་སྦྱངས་སེང་གེ་སྔོན་པོ་མགོ་གཡས་སུ་བསྟན་པའི་སྟེང་དུ། པདྨ་དང་ཟླ་བ་ལ་མུཾ་ཡིག་གསེར་
བཙོ་མའི་མདོག་ཅན་ལས་འཇམ་པའི་དབྱངས་ངག་གི་རྒྱལ་པོ། སྐུ་མདོག་གསེར་ཞུན་མ་ལྟ་བུ་ཞལ་གཅིག་ཕྱག་གཉིས་ཐུགས་ཀར་ཆོས་འཆད་ཀྱི་ཕྱག་རྒྱ་མཛད་པའི་གཡོན་ཨུཏྤལ་སྔོན་པོ་ལ་གནས་པའི་ཤེས་
རབ་ཀྱི་ཕ་རོལ་ཏུ་ཕྱིན་པའི་པོ་ཏི་འཛིན་པ། རྒྱན་དང་ན་བཟའ་འདྲ། ཞབས་གཉིས་རྒྱལ་པོ་རོལ་པའི་སྟབས་ཀྱིས་བཞུགས་པ་དེའི་གཡོན་དུ་ཁྲོ་བོ་གཤིན་རྗེ་གཤེད་སྐུ་མདོག་སྔོན་པོ་ཞལ་གཅིག་ཕྱག་
གཉིས་བ། གཡས་པས་བཅོམ་ལྡན་་རིན་པོ་ཆེའི། འདས་ཀྱི་ངར་སྐྱིལ་ཀྲུང་ཕྱེད། གདོང་གཡོན་ལ་བརྟེན་ཅིང། གཡོན་པས་དབྱུག་པ་འཛིན་པ། སྤྱན་གསུམ་དང་ལྡན་ཞིང་མཆེ་བ་གཙིགས་
པ༑ སྐྲ་སེར་པོ་གྱེན་དུ་བརྫེས་པ། ཐོད་པའི་ཕྲེང་བ་དབུ་ལ་བརྒྱན་ཅིང་སྟག་གི་པགས་པའི་ཤམ་ཐབས་ཅན། གཙོ་བོ་ལ་ཞལ་ལྷ་བའི་ཚུལ་གྱིས་བཞུགས་པ། གཙོ་བོ་ལ་མི་བསྐྱོད་པ། གཤིན་རྗེ་
གཤེད་ལ་གཙོ་བོ་ཉིད་ཀྱིས་དབུ་བརྒྱན། ཨོཾ་དྷརྨ་དྷཱ་ཏུ་ཝ་གི་ཤྭ་ར་མུཿ་མཚན། ཝ་གི་ཤྭ་ར་ས་པ་རི་ཝཱ་ར། བསྟོད་པ་འདྲ།། །འཇམ་དཔལ་རྒྱལ་པོ་རོལ་པ་ནི། བཤགས་སོགས། སེང་གེ་

[010A]༄༅། །དང་པད་ཟླ་ལ་མཾ་ལས་འཇམ་པའི་དབྱངས་སྐུ་མདོག་དམར་སེར་ཞལ་གཅིག་ཕྱག་གཉིས་པ། རྒྱལ་པོ་རོལ་པའི་སྟབས་སུ་བཞུགས་པ། ཕྱག་གཡས་པུས་མོ་གཡས་པའི་སྟེང་དུ་
ཁ་བུ་བ་ཏུ་བརྐྱང་ཞིང། གཡོན་་མུ་སར། པས་ཨུཏྤལ་སྔོན་པོའི་ཡུ་བ་ཐུགས་ཀར་འཛིན་ཅིང་འདབ་མ་སྙན་གྱི་ཐད་ཀར་ཕྱེ་བ། རྒྱན་དང་ན་བཟའ་འདྲ། མི་བསྐྱོད་པས་དབུ་བརྒྱན། ཝ་གི་ཤྭར་མུཿ་
མཚན་སྔགས། ཨོཾ་ཝ་གི་ཤྭ་ར། བསྟོད་པ་འདྲ།། །རིག་པ་འཛིན་པའི་སྡེ་སྣོད་ནས་བསྡུས་པ་དང་གསུངས་པའི་་ཐམས་ཅད་འཇམ་དཔལ་གྱི་སྒྲུབ་ཐབས་གཉིས་ཡེ་ཤེས་ཀྱི་སྦྱོར་བ་དང་
གསུམ་ནི། པད་ཟླ་ལ་ཐིག་ལེ་དཀར་པོ་ལས་དྷཱིཡིག་དཀར་པོ་དེ་ཡོངས་སུ་གྱུར་པ་ལས་འཇམ་དཔལ་ཨ་ར་པ་ཙ་ན་དཀར་པོ་རལ་གྲི་དང་པོ་ཏི་འཛིན་པ། རྒྱན་དང་ན་བཟའ་འདྲ། རྒྱལ་པོ་རོལ་པའི་སྟབས་
སངས་རྒྱས་མཆོད་སོགས། ཀྱིས་བཞུགས་པ། མི་བསྐྱོད་པས་དབུ་བརྒྱན། ཨོཾ་དྷཱིསཱཧཱ། མཚན་སྔགས། མཉྫུ་ཤྲཱི་བསྟོད་པ་འདྲ།། །གུར་ནས་གསུངས་པའི་ཡན་ལག་མེད་པའི་རྡོ་རྗེ་ནི་པད་
ཟླའི་སྟེང་དུ་ཧཾ་ལས་ཡན་ལག་མེད་པའི་རྡོ་རྗེ་འཇམ་པའི་དབྱངས་སྐུ་མདོག་སེར་པོ་ཕྱག་དྲུག་པ། དང་པོ་གཉིས་ཀྱིས་ཨུཏྤལ་དམར་པོའི་མདེའུ་ཅན་གྱི་མདའ་དང། མེ་ཏོག་གི་གཞུ་་བཤགས་པ་སོགས། རྣ་བའི་

[010B] བར་པ་གཉིས་ཀྱིས་རལ་གྲི་དང་ཨུཏྤལ་སྔོན་པོ། འོག་མ་གཉིས་ཀྱིས་མེ་ལོང་དང་མྱ་ངན་མེད་པའི་ཤིང་གི་ཡལ་ག་འཛིན་པ། རྒྱན་དང་ན་བཟའ་འདྲ། ཞབས་གཡོན་བརྐྱང་གི་སྟབས་ཀྱིས་
བཞུགས་པ། མི་བསྐྱོད་པས་དབུ་བརྒྱན། ཨོཾ་མཉྫུ་ཤྲཱི་གྷོ་ཥ་ཧྲཱིཛ་མཚན་སྔགས། ཨ་ནདྒ་བཛྲ་མཉྫུ་ཤྲཱི་གྷོ་ཥ། བསྟོད་པ།། །ཆོས་དབྱིངས་གསུང་དབང་ནི། པད་ཟླའི་སྟེང་དུ་ཨ་ཡིག་ལས་
ཆོས་དབྱིངས་གསུང་གི་དབང་ཕྱུག་དཀར་པོ་ཞལ་བཞི་དཀར་བ་ཕྱག་བརྒྱད་ཀྱི་དང་པོ་གཉིས་ཆོས་འཆད་ཀྱི་ཕྱག་རྒྱ་གཡས་འོག་མ་གསུམ་ན་རལ་གྲི། མདའ། རྡོ་རྗེ། གཡོན་འོག་མ་གསུམ་ན་ཤེར་
ཕྱིན་གྱི་པོ་ཏི། གཞུ། དྲིལ་བུ་འཛིན་པ། རྒྱན་དང་ན་བཟའ་འདྲ། རྡོ་རྗེའི་སྐྱིལ་མོ་ཀྲུང་གིས་བཞུགས་པ། ཐུགས་ཀར་ཧཱུཾ་ལས་རྡོ་རྗེ་སྔོན་པོ་ཧཱུཾ་གིས་མཚན་པ། དཔྲལ་བར་ཏྲཾ་ལས་རིན་པོ་ཆེ་སེར་པོ་
ཏྲཾ་གིས་མཚན་པ། མགྲིན་པར་ཧྲཱིལས་པདྨ་དམར་པོ་ཧྲཱིས་མཚན་པ། སྤྱི་གཙུག་ཏུ་ཨཱལས་སྣ་ཚོགས་རྡོ་རྗེ་ཨཱས་མཚན་པ་བསྐྱེད། ཨོཾ་ཧཱུཾ་ཧྲཱིསོགྶ་ཀྱིས་བྱིན་གྱིས་བརླབས། རྡོ་རྗེ་བསྡམས་པ་
ལས་གོང་མོ་གཉིས་ཀྱི་རྩེ་བཅག་པ་རལ་གྲིའི་རྣམ་པ་བྱས་མཐེ་བོང་གཉིས་བསྒྲེངས་པའི་མགོར་མཛུབ་མོ་གཉིས་ཀྱི་རྩེ་བསྐུམ་ལ་སྦྱར་བའི་དམ་རྒྱ་འཆའ། རིགས་ལྔས་དབུ་བརྒྱན། ཨོཾ་བཛྲ་དུཁཙྪེ་ད་པྲཛྙཱ་

[011A]༄༅། །ཛྙཱན་མུརྟ་ཡེ། ཛྙཱ་ན་ཀཱ་ཡ་ཝཱ་ཀི་ཤྭར་ཨ་ར་པ་ཙ་ན་ཡ་ཏེ་ན་མཿ་མཚན་སྔགས། དྷརྨ་དྷ་ཏུ་ཝཱ་ཀི་ཤྭ་ར། བསྟོད་པ་འདྲ།། །མཚན་ཡང་དག་པར་བརྗོད་པའི་འཇམ་
དཔལ་ནི་ཚོགས་ཞིང་ལ་མཆོད་སོགས་ཚད་མོད། ཤཱུ་ནྱ་ཏས་སྦྱངས། ནམ་མཁར་ཧཱུཾ་ཡིག་ལས་བྱུང་བའི་རྡོ་རྗེ་རྩེ་ལྔ་པ་ཧཱུཾ་གིས་མཚན་པ་ལས་འོད་ཟེར་འཕྲོས་པས་རྡོ་རྗེའི་ས་གཞི་རྭ་བ། གུར། རྡོ་རྗེ་དེ་ཉིད་
ཞུ་བ་ལས་བྱུང་བའི་འོད་ཟེར་གྱི་དྲ་བས་ཡོངས་སུ་བསྐོར་བའི་ནང་དུ་ཧྲཱིལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་མུཡིག་ལས་རྗེ་བཙུན་འཇམ་པའི་དབྱངས་ཞལ་གསུམ་ཕྱག་བཞི་པ་སྐུ་དང་རྩ་
ཞལ་དཀར་ལ་དམར་བའི་མདངས་ཅན། གཡས་ཞལ་སྔོན་པོ། གཡོན་ཞལ་དཀར་པོ། ཕྱག་དང་པོ་གཉིས་ཀྱིས་རལ་གྲི་དང་པོ་ཏི། འོག་མ་གཉིས་མདའ་གཞུ་་དཀར་དམར། འཛིན་པ། རྒྱན་དང་ན་
དམར་པོ། བཟའ་འདྲ། ཞབས་རྡོ་རྗེའི་སྐྱིལ་ཀྲུང། དེའི་ཐུགས་ཀར་སེམས་མ་རྡོ་རྗེ་མ་དཀར་མོ་གཡས་རྡོ་རྗེ་སྙིང་གར་འཛིན་ཅིང། གཡོན་དྲིལ་བུ་དཀུར་བརྟེན་པ། དཔྲལ་བར་རིན་ཆེན་རྡོ་རྗེ་མ་སེར་
མོ༑ སྤྱི་བོར་མེ་ཏོག་གི་ཕྲེང་བ་འཛིན་པ། མགྲིན་པར་པདྨ་རྡོ་རྗེ་མ་དཀར་སེར། གཡོན་པདྨ་འཛིན་ཅིང། གཡས་པས་དེའི་ཁ་འབྱེད་པ། སྤྱི་བོར་ལས་ཀྱི་རྡོ་རྗེ་མ་ལྗང་གུ་ཕྱག་གཉིས་ཀྱིས་རྡོ་རྗེ་རྩེ་གསུམ་

[011B] ཕྱག་རྒྱ་ནི། རྡོ་རྗེ་ཁུ་ཚུར་གཉིས་བཅིངས་ཏེ་སྡིགས་མཛུབ། མཐེའུ་ཆུང་ལྕགས་སྒྲེག་ཏུ་བྱས་ཤིང་སྤྲོས་པ་བཀན་ཏེ་རང་གི་ཁ་རུ་ཉེ་བར་བཞག་པ་ནི་རྡོ་རྗེ་
འཁོར་བའི་ཕྱག་རྒྱའོ། །དེ་ནས་ཡེ་ཤེས་པ་དགུག་གཞུག་བཅིང་མཉེས་བྱས་ལ། དེ་ནས་སླར་ཡང་ཕྱག་རྒྱ་དེ་བཅིངས། མི་བསྐྱོད་པས་དབུ་བརྒྱན། ཨོཾ་སརྦ་དྷཱརྨཱ་བྷཱ་ཝ། སྭ་བྷཱ་ཝ་བ་ཤུད་དྷ་བཛྲ་ཙཀྵུ་ཨ་
ཨཱ༑ ཨཾ་ཨཿ་པྲཀྲྀ་ཏི་པ་རི་ཤུད་དྷཱསརྦ་དྷརྨཱ་ཡ་དུ་ཏ་སརྦ་ཏ་ཐཱ་ག་ཏ་ཛྙཱ་ན་ཀཱ་ཡ། མཉྫུ་ཤྲཱི། པ་རི་ཤུདྡྷཱི་ཏཱ་མུ་པཱ་ཏཱ་ཡེ་ཏ་ཨ། སརྦ་ཏ་ཐཱ་ག་ཏ། ཧྲི་ད་ཡ། ཆོས་ཐམས་ཅད་ངོ་བོ་མེད་པ། རང་བཞིན་རྣམ་པར་དག་པ་་ཙཀྵུ་ཞེས་བརྒྱ་
དཔེ་ཐམས་ཅད་ན་མེད། ༸རང་བཞིན་ཡོངས་སུ་དག་པ། ༸ཐམས་ཅད་༸ཆོས། ༸འདི་ལྟ་སྟེ། ༸ཐམས་ཅད་དེ་བཞིན་གཤེགས་པའི། ༸ཡེ་ཤེས་སྐུ། ༸འཇམ་དཔལ། ༸ཡོངས་སུ་དག་པ། ༸ཉེ་བར་སྦྱིན་པ་ཞེས་སོགས། ༸ཐམས་ཅད། དེ་བཞིན་གཤེགས་པའི་སྙིང་པོ། ཧ་ར་ཧ་ར་ཨོཾ་ཧཱུཾ་ཧྲཱི་བྷ་ག་ཝཱན་
ཛྙཱན་མུརྟི་ཝཱ་གི་ཤྭ་ར་མཧཱ། པ་ཙ་སརྦ་དྷརྨཱ་ག་ག་ནཱ་ཨཱ་མ་ལ་སུ་པ་རི་ཤུདྡྷ་དྷཱརྨ་དྷ་ཏུ་ཛྙཱ་ན་གརྦྷེ་ཨཱ་མཚན་སྔགས་ནི། ཨརྱ་མཉྫུ་ཤྲཱི། བསྟོད་པ་་འཕྲོགས་འཕྲོགས། འཛིན་འཛིན་ཟེར། འདྲའོ།། །
བཅོམ་ལྡན་འདས་ཀྱི་ཡེ་ཤེས་སྐུ། གསུང་གི་དབང་ཕྱུག་ཆེན་པོ་གསུང། ཐམས་ཅད། ཆོས་ནམ་མཁའ། དྲི་མ་མེད་པ། ཤིན་ཏུ་ཡོངས་སུ་དག་པ། ཆོས་དབྱིངས། ཡེ་ཤེས། སྙིང་པོ།། འཇམ་དཔལ་དཔའ་བོ་གཅིག་གྲུབ་ནི། ཚོགས་ཞིང་ཡན་ལག་བདུན། སྭ་བྷཱ་ཝས་སྦྱངས་

[012A]༄༅། །པད་ཟླའི་སྟེང་དུ་མཾ་ཡིག་ལས་དཔའ་བོ་གཅིག་ཏུ་གྲུབ་པ་དཀར་པོ་ཞལ་གཅིག་ཕྱག་གཉིས་པ། གཡས་མཆོག་སྦྱིན། གཡོན་ཨུཏྤལ་སྔོན་པོ་འཛིན་པ། རྒྱན་དང་ན་བཟའ་འདྲའོ། །
རྡོ་རྗེ་སྐྱིལ་ཀྲུང་གིས་བཞུགས་བ། མི་བསྐྱོད་པས་དབུ་བརྒྱན་སྔགས་ཨོཾ་ཝ་ཀྱེ་དཾ་ན་མཿ་ཞེས་དང། ཨོཾ་ཧྲཱིཧཱུཾ། མཚན་སྔགས། ཨཱརྱ་མཉྫུ་ཤྲཱི་བཛྲ་སིདྡྷི་ཀཱ་བའི་ར། བསྟོད་པ་འདྲའོ།། །
འཇམ་དཔལ་ཤེས་རབ་འཁོར་ལོ་ནི། ཚོགས་ཞིང་ཡན་ལག་བདུན། ཤཱུ་ནྱ་ཏ་དང་སྭ་བྷཱ་ཝས་སྦྱངས། པད་ཟླ་ལ་ཨ་ཡིག་ལས་འཇམ་དཔལ་དབྱངས་ཤེས་རབ་འཁོར་ལོ་དཀར་པོ་གཡས་རལ་གྲི་འཕྱར་བ་
གཡོན་པས་སྙིང་གར་པོ་ཏི་འཛིན་པ། རྒྱན་དང་ན་བཟའ་བཞུགས་ཚུལ་གོང་དང་འདྲ། ཕྱག་རྒྱ་ནི་ལག་པ་གཉིས་ཐལ་མོ་སྦྱར་བ་བྱས་ནས། སྡིགས་མཛུབ་གཉིས་ཀྱིས་སྲིན་ལག་གི་སེན་མོ་བཀབ་ལ་ཨུཏྤལ་ཁ་
ཕྱེ་བ་ལྟར་ཡང་དག་པར་གནས་ཏེ། སྙིང་ག། སྨིན་མའི་བར་མགྲིན་པ། སྤྱི་བོ་རྣམས་སུ་རང་གི་སྔགས་ཀྱིས་དགོད་བར་བྱས་དེའི་ལྟེ་བར་ཟླ་བ་དང་པདྨ་དང་ཟླ་བའི་སྟེང་དུ་འཁོར་ལོ་དཀར་པོ་རྩིབས་
དྲུག་པའི་ལྟེ་བར་དྷཱི་ལས་རང་འདྲའི་རྗེ་བཙུན་ཨ་ར་པ་ཙ་ན། རྩིབས་དྲུག་ལ་ཨོཾ་བཛྲ་ཏིཀྵྞ་དྷཱི་ཕྱི་སྐོར་ལ་རྀ་ལྀ་བཞི་སྤངས་པའི་དབྱངས་ཡིག་བཅུ་གཉིས། མུ་ཁྱུད་ལང་ཉན་མ་བཞི་སྤངས་པའི་གསལ་བྱེད། རྡོ་རྗེ་

[012B] ཨོཾ་བཛྲ་ཏིཀྵྞ་དྷཱི་མཚན་སྔགས་དང་བསྟོད་པ་འདྲའོ། །འཕྲལ་དུ་ཉམས་སུ་མྱོང་བའི་འཇམ་དཔལ་གྱི་རྗེས་གནང་གོང་གི་ཨ་ར་པ་ཙ་ན་ལས་ལོགས་སུ་མི་དགོས་སོ།། །གདོང་
དྲུག་ནི། པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་གཤིན་རྗེ་གཤེད་སྐུ་མདོག་ནག་པོ་ཞལ་དྲུག་ཕྱག་དྲུག། ཞབས་དྲུག། རྩ་ཞལ་བརྩེགས་མ་གཉིས་ནག་པོ་གཡས་བརྩེགས་མ་གཉིས་
དཀར་པོ། གཡོན་བརྩེགས་མ་གཉིས་དམར་པོ། ཕྱག་དང་པོ་གཉིས་རྡོ་རྗེ་དང་དྲིལ་བུ་ཐུགས་ཀར་བསྣོལ་བ། བར་བ་གཉིས་ཐོ་བ་དང་ཞགས་པ། ཐ་མ་གཉིས་རལ་གྲི་དང་གཏུང་ཤིར་འཛིན་པ་ཞབས་མདུན་
མ་གཉིས་རྡོ་རྗེ་སྐྱིལ་ཀྲུང། བར་པ་གཉིས་གཡས་བསྐུམ་གཡོན་བརྐྱང། ཐ་མ་གཉིས་གཡོན་བསྐུམ་གཡས་བརྐྱང་གིས་བཞུགས་པ་དབུ་སྐྲ་དང་སྨིན་མ་དང་སྨར་དམར་སེར་གྱེན་དུ་བརྫེས་པ་ཐོད་པ་སྐམ་
པོ་ལྔའི་དབུ་རྒྱན་དང། རློན་པ་ལྔ་བཅུའི་དོ་ཤལ་ཅན་སྦྲུལ་དང་རིན་པོ་ཆེའི་རྒྱན་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན། མི་བསྐྱོད་པའི་དབུ་རྒྱན་ཅན། ཕྱག་རྒྱ་ནི་ཐལ་མོ་སྦྱར་བ་
བཅིངས་ཏེ། མཐེབ་ཆེན་གཉིས་ཁ་ཕྱེ་ལ། སྡིགས་མཛུབ་ཁ་ཕྱེ་སྟེ། གུང་མོ་གཉིས་ཚིགས་གསུམ་པ་བཅག་པའི་གཤིན་རྗེ་གཤེད་ཀྱི་དམ་རྒྱ་བཅིངས། ཨོཾ་ཧྲཱིཥྚྲཱིཝི་ཀྲི་ཏཱ་ན་ན་ཧཱུཾ་ཧཱུཾ་ཕཊ་ཕཊ་སཱཧཱ་
[013A]༄༅། །མཚན་སྔགས། ཀྲིཥྞ་ཡ་མ་རི། བསྟོད་པ། སངས་རྒྱས་ཀུན་གྱི་རང་བཞིན་ཁྱོད། །སངས་རྒྱས་ཐམས་ཅད་གཅིག་བསྡུས་པ། །སངས་རྒྱས་ཀུན་རབ་མཆོག་གི་མཆོག་
དཀྱིལ་འཁོར་དབང་ཕྱུག་ཁྱོད་ཕྱག་འཚལ། །ཞེས་སོ། །རྗེས་གནང་གི་ཚེ། སྐུའི་བྱིན་རླབས་ཞུགས། ལུས་ཀྱི་འགལ་རྐྱེན་བར་ཆད་ཐམ་ཅད་ཞི་བར་བྱས། ལུས་བཅོམ་ལྡན་འདས་ཀྱི་སྐུ་དང་ནུས་
པ་མཉམ་པར་བྱིན་གྱིས་བརླབས་པ་ཡིན་ཞེས་བརྗོད། གསུང་དང་ཐུགས་ལའང་དེའི་རིགས་འདྲ་ཞིང་ཁྲོ་བོ་ཁྲོ་མོ་གཞན་རྣམས་ལའང་དེ་བཞིན་སྦྱར།། །གཤིན་རྗེ་གཤེད་ནག་པོ་ནི་ཚོགས་
ཞིང་བདུན་རྣམ་དག། ཤཱུནྱ་ཏས་སྦྱངས། པཾ་ལས་པདྨ་དང་ཨ་ལས་ཉི་མའི་སྟེང་དུ་ཧཱུཾ་ལས་གཤིན་རྗེ་གཤེད་ནག་པོ་ཞལ་གཅིག་ཕྱག་གཉིས་པ། གཡས་རྡོ་རྗེས་མཚན་པའི་དབྱུག་པ་སྔོན་པོ་འཕྱར་
བའི་ཚུལ་གྱིས་འཛིན་ཅིང། གཡོན་སྡིགས་མཛུབ་དང་བཅས་པའི་ཞགས་པ་ཐུགས་ཀར་འཛིན་པ། རྒྱན་དང་ཆ་ལུགས་གོང་དང་འདྲ། མ་ཧེ་དམར་པོའི་སྟེང་ན་གཡོན་བརྐྱང་གི་སྟབས་ཀྱིས་བཞུགས་པ་
རིགས་བདག། སྔགས། བསྟོད་པ་འདྲའོ།། །གཤིན་རྗེ་གཤེད་ཞལ་གསུམ་པ་ནི། ཚོགས་ཞིང་བདུན་རྣམ་དག། སྭ་བྷཱ་ཝ་དང་ཤཱུནྱ་ཏས་སྦྱངས། པད་ཉིའི་གདན་ལ་གཡས་བརྐྱང་

[013B] ཞལ་གསུམ་ཕྱག་དྲུག་པ། སྐུ་དང་རྩ་ཞལ་སྔོ། གཡས་དཀར་གཡོན་དམར། ཕྱག་དྲུག་གི་གཡས་གསུམ་ན་འཁོར་ལོ། རལ་གྲི། གཏུན་ཤིང། གཡོན་གསུམ་ན། པེཏྟ་ལཱི་
སྟེ་གསལ་ཤིང་ལ་བཙུགས་པའི་རོ། དགྲ་སྟ། རྡོ་རྗེ་ཞགས་པ་འཛིན་པ་ཀླུ་བརྒྱད་ཀྱིས་བརྒྱན་ཕའོ།། །རྡོ་རྗེ་ཆོས་ནི། བཾ་ལས་པདྨ་དང་ཨཾ་ལས་ཟླ་བ་ལ་ཧྲཱིལས་རྡོ་རྗེ་ཆོས་ཞལ་གཅིག་ཕྱག་གཉིས་པ་
མཉམ་གཞག་གི་ཕྱག་རྒྱ་མཛད་པའི་སྟེང་ན་པདྨའི་སྡོང་བུ་འཛིན་པ། རྒྱན་དང་ཆ་ལུགས་ན་བཟའ་རྣམས་ཞི་བ་གཞན་དང་འདྲ། འོད་དཔག་མེད་ཀྱིས་དབུ་ལ་བནྟུ་ཀའི་མདོག་ཅན། བརྒྱན་ཨོཾ་ཧྲཱིསཱཧཱ། མཚན་
སྔགས། ཨོཾ་བཛྲ་དྷརྨ་ཧྲཱི་འདོད་ཆགས་རྡོ་རྗེ་ཆོས་ཀྱི་སྐུ། །ཀུན་རྟོག་རྡོ་རྗེ་ཡེ་ཤེས་གསུང། །ཏིང་འཛིན་ཆེན་པོའི་ཕྱག་རྒྱ་ཅན། །ཕྱག་འཚལ་སྣང་བ་མཐའ་ཡས་ལ། །ཞེས་སོགས།། །
སེང་གེ་སྒྲ་ནི། ཚོགས་ཞིང་ཤཱུ་ནྱ་ཏས་སྦྱངས། པཾ་ལས་པདྨ་དམར་པོའི་སྟེང་དུ་སིཾ་ལས་སེང་གེ་དཀར་པོ་མགོ་གཡས་སུ་བསྟན་པ། དེའི་སྟེང་དུ་ཟླ་བ་ལ་ཧྲཱིཡིག་ཡོངས་སུ་གྱུར་པ་ལས་བྱུང་བའི་འཇིག་རྟེན་
དབང་ཕྱུག་སེང་གེའི་སྒྲ་སྐུ་མདོག་དཀར་པོ་ཞལ་གཅིག་ཕྱག་གཉིས་སྤྱན་གསུམ་པ། རལ་པའི་ཐོར་ཚུགས་ཅན། ཕྱག་གཡས་པ་པུས་མོའི་སྟེང་དུ་སྐྱབས་སྦྱིན་གྱི་ཕྱག་རྒྱ་བརྐྱང་ཞིང་གཡོན་པ་སྐུ་རྒྱབ་ཏུ་

[014A]༄༅། །གདན་ལ་བརྟེན་པ། དཀའ་ཐུབ་ཀྱི་ཆ་ལུགས་ཅན། རྒྱལ་པོ་རོལ་པའི་སྟབས་ཀྱིས་བཞུགས་པའོ། །གཡས་ལོགས་སུ་སྦྲུལ་དཀར་པོས་དཀྲིས་པའི་རྩེ་གསུམ་བསྒྲེངས་
ཤིང༑ གཡོན་ལོགས་སུ་པདྨའི་སྡོང་བུའི་སྟེང་དུ་མེ་ཏོག་དྲི་ཞིམ་པའི་ཚོགས་ཀྱིས་གང་བའི་ཐོང་པ་དང་རལ་གྲི་མེ་འབར་བས་བརྒྱན་པ། སྐུ་ལ་དེ་བཞིན་གཤེགས་པ་རིགས་ལྔའི་འོད་ཟེར་འཕྲོ་བ་
རིགས་བདག་འོད་དཔག་མེད། སྔགས། ཨོཾ་ཨཱཧྲཱིསིད་ཧ་ནཱ་ད་ཧཱུཾ་ཕཊ། ཅེས་དང། ན་མོ་རཏྣ་ཏྲ་ཡཱ་ཡ། ན་མོ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དཧི་སཏཱ་ཡ། མཧཱ་སཏཱ་ཡ་མཧཱ་ཀཱ་རུ་ཎི་ཀ་ཡ་
ཏདྱ་ཐཱ། ཨོཾ་ཨ་ཀ་ཊེ། ནི་ཀ་ཊེ། ཀ་རོ་ཊེ། བཱིརྱ་སཱཧཱ་མཚན་སྔགས། ཨཱརྱ་སིདྷ་ནཱ་ད། བསྟོད། སྐྱོན་གྱིས་མ་གོས་ཞེས་སོགས་སོ།། །ཧ་ལ་ཧ་ལ་གོང་འོག་གཉིས་ནི། སྭ་བྷཱ་
ཝས་སྦྱངས། པདྨ་དང་ཟླ་བའི་སྟེང་དུ་ཧྲཱིཡིག་ལས་འཇིག་རྟེན་དབང་ཕྱུག་ཧ་ལ་ཧ་ལ་ཞལ་གསུམ་ཕྱག་དྲུག་སྐུ་དང་རྩ་ཞལ་དཀར་པོ། གཡས་སྔོ། གཡོན་སེར་པོ། ཞལ་རེ་རེ་ཚོགས་ཞིང། ལ་སྤྱན་
གསུམ་གསུམ་དང་ལྡན་པ། ཕྱག་དྲུག་གི་གཡས་གསུམ་ན། མཆོག་སྦྱིན། བགྲང་ཕྲེང། མདའ། གཡོན་གསུམ་ན། རང་གི་པུས་མོའི་སྟེང་ན་གནས་པའི་འདོད་པའི་ལྷ་མོའི་ནུ་མ་དང། པད་དཀར་

[014B] གཞུ་རྣམས་འཛིན་པ། ཐོད་པའི་འཕྲེང་བ་དང་ཟླ་བ་ཕྱེད་པའི་དབུ་རྒྱན། རིན་པོ་ཆེའི་རྒྱན་དང་སྟག་གི་བགས་པའི་ཤམ་ཐབས་ཅན། རིན་པོ་ཆེའི་རི་ཕུག་ན་རོལ་
པའི་སྟབས་ཀྱིས་བཞུགས་པ། གཡས་ངོས་སུ་སྦྲུལ་གྱིས་དཀྲིས་པའི་རྩེ་གསུམ་དང། གཡོན་དུ་མེ་ཏོག་གིས་བཀང་བའི་ཐོད་པ་གཉིས་ཀྱང་པདྨའི་སྟེང་ན་གནས་པ། འོད་དཔག་མེད་ཀྱིས་དབུ་བརྒྱན་
སྔགས། ཨོཾ་ཧ་ལ་ཧ་ལ་ཧྲཱི་ཞེས་དང། ཨོཾ་བཛྲ་དྷརྨཱ་ཧྲཱི་མཚན་སྔགས། ཨོཾ་ལོ་ཀེ་ཤྭ་ར། བསྟོད་པ་འདྲའོ།། །།ཁ་སརྤ་ཎི་ནི། ཚོགས་ཞིང། སྭ་བྷཱ་ཝ་ས་སྦྱངས། པད་ཟླ་ལ་
ཧྲཱིལས་སྤྱན་རས་གཟིགས་ཁ་སརྦ་ཎི་སྐུ་མདོག་དཀར་པོ་ཞལ་གཅིག་ཕྱག་གཉིས་གཡས་མཆོག་སྦྱིན། གཡོན་པདྨ་འཛིན་པ། རལ་པའི་ཅོད་པན་གྱིས་བརྒྱན་པ། རྒྱན་དང་ན་བཟའ་འདྲ། སྐྱིལ་ཀྲུང་
ཕྱེད་པས་བཞུགས་བ། དེའི་གཡས་ལོགས་སུ་སྒྲོལ་བྱིན་མ་ལྗང་གུ་གཡས་མཆོག་སྦྱིན། གཡོན་ཨུཏྤལ་འཛིན་པ། ནོར་བཟང་སེར་པོ་ཐལ་མོ་སྦྱར་ནས་ཆོས་ཀྱི་ཀ་པཱ་ལི་འཛིན་པ། གཡོན་དུ་ཁྲོ་གཉེར་
ཅན་སེར་མོ་གཡས་མཆོག་སྦྱིན་དང། གཡོན་དབྱུ་གུ་གསུམ་པ་འཛིན་པ་དང། རྟ་མགྲིན་དམར་པོ་གཡས་ཕྱག་འཚལ་བའི་ཚུལ། གཡོན་དབྱུག་པ་ཨོཾ་ཚུགས་སུ་བྱས་པ། གཙོ་བོ་ལ་འོད་དཔག་མེད་

[015A]༄༅། །དང༑ འཁོར་རྣམས་ལ་གཙོ་བོ་ཉིད་ཀྱིས་དབུ་བརྒྱན་ཨོཾ་ཧྲཱིསཱཧཱ། མཚན་སྔགས། ལོ་ཀེ་ཤྭ་ར་ཁ་སརྦ་ཎི་ས་པ་རི་ཝཱ་ར། བསྟོད་པ་འདྲའོ།། །ཡི་གེ་དྲུག་པ་
གཙོ་འཁོར་གསུམ་པ་ནི། སྭ་བྷཱ་ཝས་སྦྱངས། པད་དཀར་དང་ཟླ་བའི་སྟེང་དུ་ཧྲཱིལས་དབུས་སུ་འཇིག་རྟེན་དབང་ཕྱུག་སྐུ་མདོག་དཀར་པོ་ཞལ་གཅིག་ཕྱག་བཞི་པ། ཕྱག་དང་པོ་གཉིས་ཐུགས་ཀར་ཐལ་མོ་
ཚོགས་ཞིང། སྦྱར་བ། གཡས་འོག་མས་བགྲང་ཕྲེང། གཡོན་འོག་མས་པད་དཀར་འཛིན་པ། རྒྱན་དང་ན་བཟའ་འདྲ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་གཡས་སུ་ནོར་བུ་འཛིན་པ་དང་
གཡོན་དུ་འབྲུ་དྲུག་མ་སྐུ་མདོག་དང་རྒྱན་ཆ་ལུགས་གཙོ་བོ་དང་མཚུངས་བ། འོད་དཔག་མེད་ཀྱིས་དབུ་བརྒྱན། སྔགས། ཨོཾ་མ་ཎི་པདྨེ་ཧཱུཾ། མཚན་སྔགས་དང་བསྟོད་པ་འདྲའོ།། །ཧ་རི་
ཧ་རི་ལ་ཞོན་པ་ནི། ཡཾ་ལས་རླུང་སྔོན་པོ་གཞུ། རཾ་ལས་མེའི་དཀྱིལ་འཁོར་གྲུ་གསུམ་པ། ཁཾ་ལས་ཆུ་དཀྱིལ་དཀར་པོ་ཟླུམ་པོ་ལཾ་ལས་ས་དཀྱིལ་སེར་པོ་གྲུ་བཞི། སུཾ་ལས་རིན་ཆེན་བདུན་གྱི་རང་བཞིན་རི་རབ་ལྕོག་
བརྒྱད་ལྡན་རྣམས་གོང་དུ་བརྩེགས་པའི་སྟེང་དུ་པད་ཟླ་ལ་ཧྲཱིལས་འཇིག་རྟེན་དབང་ཕྱུག་ཧ་རི་ཧ་རི་ལ་ཞོན་པ། སྐུ་མདོག་དཀར་པོ་ཞལ་གཅིག་ཕྱག་དྲུག་གི་གཡས་ཀྱི་དང་པོས་སངས་རྒྱས་རྣམས་དཔང་པོར་

[015B] གཉིས་པས་ཕྲེང་བ། གསུམ་པས་ངན་སོང་ན་གནས་པའི་སེམས་ཅན་རྣམས་ལ་དགེ་བ་ཉེ་བར་སྟོབ་བའི་ཕྱག་རྒྱ་མཛད་པ། གཡོན་གྱི་དང་པོས་དབྱུག་བ། གཉིས་པས་རི་དྭགས་ནག་པོའི་པགས་
པ༑ གསུམ་པས་རིལ་བ་སྤྱི་བླུགས་འཛིན་པ། རྒྱན་དང་ན་བཟའ་འདྲ། རོལ་པའི་སྟབས་ཀྱིས་བཞུགས་པ། འོད་དཔག་མེད་ཀྱིས་དབུ་བརྒྱན། སྔགས། ཨོཾ་ཧྲཱིསཱཧཱ། མཚན་སྔགས་དང་བསྟོད་
པ་འདྲའོ།། །པདྨ་གར་དབང་ནི། པདྨ་འདབ་མ་བརྒྱད་བའི་ལྟེ་བར་ཧྲཱི་ལས་སྤྱན་རས་གཟིགས་པདྨ་གར་གྱི་དབང་ཕྱུག་སྐུ་མདོག་དམར་པོ་ཞལ་གཅིག་ཕྱག་གཉིས་པ། གཡོན་པས་རང་འདྲའི་ཡུམ་གོས་
དཀར་མོ་ལ་འཁྱུད་པའི་ཚུལ་གྱིས་པདྨ་དམར་པོ་འཛིན་ཅིང་གཡས་པས་དེའི་ཁ་འབྱེད་པ། འདབ་མ་བརྒྱད་ལ་ཤར་དུ་རྣམ་གཟིགས་དཀར་མོ། གཡོན་པདྨ་དམར་པོ། ལྷོར་སྒྲོལ་མ་ལྗང་གུ་གཡོན་
པད་ལྗང། ནུབ་ཏུ་པདྨ་གར་གྱི་དབང་ཕྱུག་མ་སེར་མོ། གཡོན་ཨུཏྤལ་སྔོན་པོ། བྱང་དུ་ཁྲོ་གཉེར་ཅན་དཀར་མོ། གཡོན་པད་སེར། བྱང་ཤར་དུ་པདྨའི་གནས་ཅན་མ་སེར་མོ། གཡོན་པད་དམར་
ཤར་ལྷོར་པདྨའི་དབང་ཕྱུག་མ་སྔོན་མོ། གཡོན་པད་དཀར། ལྷོ་ནུབ་ཏུ་སྣ་ཚོགས་པདྨ་དཀར་མོ། གཡོན་པད་སྔོན། ནུབ་བྱང་དུ་སྣ་ཚོགས་རྡོ་རྗེ་མ་སྣ་ཚོགས་མདོག། གཡོན་སྣ་ཚོགས་པདྨ་འཛིན་པ། ཐམས་ཅད་

[016A]༄༅། །ཀྱི་ཕྱག་གཡས་པས་གཡོན་གྱི་པདྨ་རྣམས་ཀྱི་ཁ་འབྱེད་པ། གཙོ་འཁོར་ཐམས་ཅད་རིན་པོ་ཆེའི་རྒྱན་དང་དར་གྱི་ན་བཟའ་ཅན། སེམས་དཔའི་སྐྱིལ་མོ་ཀྲུང་གིས་བཞུགས་པ་
གཙོ་བོ་ལ་འོད་དཔག་མེད་དང། འཁོར་རྣམས་ལ་གཙོ་བོ་ཉིད་ཀྱིས་དབུ་བརྒྱན་པ། སྔགས། ཨོཾ་ཧྲཱིཔདྨ་ནི་རྟི་ཤྭ་རེ་ཧཱུཾ་མཚན་སྔགས། ཨོཾ་པདྨ་ནི་རྟི་ཤྭ་ར་ས་པ་རི་ཝཱ་ར། བསྟོད་པ། གང་གི་
རང་བཞིན་ཆགས་བྲལ་ཡང། །ཆགས་པ་ཅན་ལ་ཆགས་པ་དང་།མཐུན་པར་བསྟན་པའི་ཆགས་སོགས་རྣམས། །ཞི་མཛད་དེ་ལ་ཕྱག་འཚལ་ལོ། །ཞེས་སོ།། །སྒྱུ་འཕྲུལ་དྲ་བའི་རིམ་པའི་
འཇིག་རྟེན་དབང་ཕྱུག་དྲག་པོ་ནི། ནམ་མཁར་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེ། དེ་ཡོངས་སུ་གྱུར་པ་ལས་རྡོ་རྗེའི་ས་གཞི། རྭ་བ། གུར། བླ་རེ། མེ་རི་འབར་བ་དང་བཅས་
པའི་ནང་དུ། དུར་ཁྲོད་ཆེན་པོ་བརྒྱད་ཀྱིས་བསྐོར་བའི་དབུས་སུ་པདྨ་དམར་པོ་དང། ཉི་མའི་སྟེང་དུ་ཧྲཱིལས་འཕགས་པ་སྤྱན་རས་གཟིགས་དབང་ཕྱུག་ནག་པོ་ཞལ་ལྔ་པ། སྐུ་དང་རྩ་ཞལ་ནག་པོ། གཡས་
སུ་དཀར་བ་དང་དམར་བའི་ཞལ་གཉིས། གཡོན་དུ་སེར་བ་དང་ལྗང་བའི་ཞལ་གཉིས་ཏེ། ཐམས་ཅད་ཀྱང་སྤྱན་གསུམ་དང་ལྡན་པ། མཆེ་བ་གཙིགས་པ། དབུ་སྐྲ་སེར་པོ་གྱེན་དུ་བརྫེས་པ་ཕྱག་

[016B] ཁ་ཊཱཾ་ཀ་ལྕགས་ཀྱུ། ཞགས་པ། རྡོ་རྗེ། མདའ་རྣམས་འཛིན་པ། གཡོན་པ་དྲུག་ན་སྡིགས་མཛུབ། ཐོད་པ། པདྨ་དམར་པོ། ནོར་བུ། འཁོར་ལོ་གཞུ་
རྣམས་འཛིན་པ། ཕྱག་རྒྱ་དྲུག་དང་ལྡན་ཞིང། མགོ་བོ་རློན་པའི་ཕྲེང་བས་བརྒྱན་པ། སྟག་གི་བགས་པའི་ཤམ་ཐབས་ཅན་ཞབས་གཡོན་བརྐྱང་བའི་སྟབས་ཀྱིས་བཞུགས་པ། རྡོ་རྗེ་སེམས་དཔས་
དབུ་བརྒྱན། སྔགས། ཨོཾ་ཨཱཧཱུཾ། ཨི་ཏི་མུ་ནི་བར་བཛྲ་ཧྲཱིཧཱུཾ། མཚན་སྔགས་ཨཱརྱ་ཨ་ཝ་ལོ་ཀི་ཏེ་ཤྭར། གང་གི་རང་བཞིན་ཁྲོ་བྲལ་ཡང། །ཁྲོ་བ་ཅན་ལ་ཁྲོ་བ་དང་།མཐུན་པར་བསྟན་པའི་
ཁྲོ་སོགས་རྣམས། །ཞི་མཛད་དེ་ལ་ཕྱག་འཚལ་ལོ། །ཞེས་སོགས།།།དབང་དུ་བྱེད་པའི་སྒྲོལ་མ་ནི། པད་ཟླ་ལ་ཧཾ་ལས་འཕགས་མ་སྒྲོལ་མ་སྐུ་མདོག་ལྗང་གུ་གཡས་མཆོག་སྦྱིན། གཡོན་ཨུཏྤལ་
འཛིན་པ། རྒྱན་དང་ན་བཟའ་ཞི་བ་གཞན་དང་འདྲ། ཞབས་གཉིས་རོལ་པའི་སྟབས་ཀྱིས་བཞུགས་པ། དོན་ཡོད་གྲུབ་པས་དབུ་བརྒྱན། ཨོཾ་ཏཱ་རེ་ཏུཏྟཱ་རེ་ཏུ་རེ་སརྦ་སཏ་ཝ་ཤཾ་མཱ་ནཱ་ཡ་སཱཧཱ། མཚན་སྔགས། ཨོཾ་
ཨཱར་ཏཱ་རེ་ལྷ་དང་ལྷ་མིན་སོགས།། །སྒྲོལ་དཀར་གཙོ་འཁོར་གསུམ་པ་ནི། ཤཱུ་ནྱ་ཏས་སྦྱངས། སུཾ་ལས་རིན་པོ་ཆེ་སྣ་ཚོགས་ལས་གྲུབ་པའི་རི་རབ་ཀྱི་སྟེང་ན་པད་ཟླ་ལ་ཧཱུཾ་ལས་སྒྲོལ་མ་དཀར་མོ་ཕྱག་བཞི་
[017A]༄༅། །མ༑ དང་པོ་གཉིས་ཨུཏྤ་ལའི་ཕྱག་རྒྱ་མཛད་པ་གཡས་འོག་མས་ཡིད་བཞིན་གྱི་ནོར་བུ་དང་བཅས་པའི་མཆོག་སྦྱིན་གཡོན་འོག་མས་ཨུཏྤ་ལའི་སྙེ་མ་འཛིན་པ། རྒྱན་དང་ན་
བཟའ་བཞུགས་ཚུལ་འདྲ། དེའི་གཡས་སུ་ཟླ་བ་ལ་འོད་ཟེར་ཅན་སེར་མོ་གཡས་རྔ་ཡབ་དཀར་པོ་དང། གཡོན་མྱ་ངན་མེད་པའི་ཤིང་གི་ཡལ་ག་འཛིན་པ། ཤ་འགག་དམར་པོ་དང་ཤམ་ཐབས་སྔོན་པོ་
གསོལ་བ། གཡོན་དུ་ཟླ་བ་ལ་རྨ་བྱ་ཆེན་མོ་ལྗང་སེར། གཡས་རྔ་ཡབ། གཡོན་རྨ་བྱའི་མཇུག་སྒྲོ་འཛིན་པ། ན་བཟའ་སྣ་ཚོགས་གསོལ་བ། དེ་བཞིན་གཤེགས་པ་ལྔས་དབུ་བརྒྱན། ཨོཾ་བྷ་ག་ཝ་ཏི་
ཏཱ་རེ་མ་མ་ཧྲཱིད་ཡ་པྲ་ཝེ་ཤ་ཡ་སཱཧཱ། ཞེས་པས་བྱིན་གྱིས་བརླབས། ཨོཾ་ནམ་ཏཱ་རེ་མ་ནོ་ཧ་རེ་ཧཱུཾ་ཧ་ར་སཱཧཱ་མཚན་སྔགས་འདྲ། འཁོར་བ་ལས་སྒྲོལ་ཏཱ་རེ་མ། །སོགས།། །།སེང་ལྡེང་
ནགས་སྒྲོལ་ནི། པད་ཟླ་ལ་ཏཾ་ལས་སྒྲོལ་མ་ལྗང་གུ། གཡས་མཆོག་སྦྱིན། གཡོན་ཨུཏྤལ། རྒྱན་དང་ན་བཟའ་བཞུགས་ཚུལ་འདྲ། གཡས་སུ་འོད་ཟེར་ཅན་སེར་མོ། གཡོན་མྱ་ངན་མེད་པའི་ཤིང་གི་ཡལ་ག་
གཡོན་དུ་རལ་གཅིག་མ་ནག་མོ་གཡོན་ཐོད་པ། གཉིས་ཀའི་གཡས་རྔ་ཡབ། རིན་པོ་ཆེ་དང་དར་གྱི་ན་བཟའ་ཅན། མཉམ་པའི་སྟབས་ཀྱིས་བཞེངས་པ། དོན་ཡོད་གྲུབ་པས་དབུ་བརྒྱན། ཨོཾ་ཏཱ་རེ་

[017B] མཚན་སྔགས་དང་བསྟོད་པ་འདྲ།། །སྒྲོལ་དཀར་ཚེ་སྦྱིན་མ་ནི། པད་དཀར་དང་ཟླ་བ་ལ་སྒྲོལ་མ་དཀར་མོ་གཡས་མཆོག་སྦྱིན་དང། གཡོན་ཨུཏྤལ་འཛིན་པ། སྟོན་ཀའི་ཟླ་
བའི་མདོག་ཅན་ཟླ་བ་ལ་རྒྱབ་བརྟེན་པ། རྡོ་རྗེའི་སྐྱིལ་ཀྲུང་གིས་བཞུགས་པ། རྒྱན་དང་ན་བཟའ་འདྲ། ཐུགས་ཀར་འཁོར་ལོ་དཀར་པོ་རྩིབས་བརྒྱད་པའི་ལྟེ་བར་ཏཾ། དེའི་མཐར་ཨོཾ་ཧཱའི་ནང་དུ་ཆུད་པའི་
རང་གི་མིང་གི་ཡི་གེ། རྩིབས་བརྒྱད་ལ་ཏཱ་རེ་ཏུཏྟཱ་རེ་ཏུ་རེ་སཱཧཱ། འོད་དཔག་མེད་ཀྱིས་དབུ་བརྒྱན། སྔགས། མཚན་སྔགས་བསྟོད་པ་རྣམས་འདྲ།། །ཨོ་ཌི་ཡ་ནའི་འོད་ཟེར་ཅན་དམར་
མོའི་སྒྲུབ་ཐབས་གོང་འོག་གཉིས་ནི། དུར་ཁྲོད་བརྒྱད་ཀྱིས་བསྐོར་བའི་དབུས་སུ། མཆོད་རྟེན་གྱི་བུམ་པའི་ནང་དུ་ཕག་བདུན་གྱིས་དྲངས་པའི་ཤིང་རྟ་ལ་པཾ་ལས་པདྨ་དང། ཨ་ལས་ཉི་མའི་སྟེང་
ཚོགས་ཞིང་བཤགས་པ་སོགས་་གོང་མའི་མདུན་གྱི་ལྷ་མོ་ཕྱག་གཉིས་མ་ཡིན། འོག་མ་མི་གསལ་ཡང་ཕྱག་བཞི་མའོ།། དུ། ཨོཾ་མཾ་མཱཾ་ལས་འོད་ཟེར་ཅན་སྐུ་མདོག་དམར་མོ་ཞལ་དྲུག་མ། རྩ་ཞལ་དམར། གཡས་སུ་ནག་པོ་དང་དཀར་
པོའི་ཞལ་གཉིས། གཡོན་དུ་ལྗང་གུ་དང་སེར་པོའི་ཞལ་གཉིས་སྟེང་དུ་ཕག་ཞལ་ནག་པོ་སྟེ་དྲུག་ཀའང་སྤྱན་གསུམ་གསུམ་དང་ལྡན་ཞིང་མཆེ་བ་གཙིགས་པ། ཕྱག་བཅུ་གཉིས་ཀྱི་གཡས་དྲུག་ན་རལ་

[018A]༄༅། །གྲི༑ འཁོར་ལོ། གཏུན་ཤིང། མདའ། དགྲ་སྟ། རྡོ་རྗེ་རྩེ་གཅིག་པ། གཡོན་དྲུག་ན་སྡིགས་མཛུབ་དང་བཅས་པའི་ཞགས་པ་དང། ཐོད་པ། མྱ་ངན་མེད་པའི་ཤིང་གི་
ཡལ་ག། ཚངས་པའི་མགོ་བོ། གཞུ། རྩེ་གསུམ་རྣམས་འཛིན་པ་གཡོན་པའི་གྲུ་མོ་ན་ཁ་ཊཱཾ་ཀ་བསྣམས་པ། དབུ་སྐྲ་ཁམ་པ་གྱེན་དུ་བརྫེས་པ། མགོ་སྐམ་བརྒྱད་ཀྱིས་དབུ་བརྒྱན། མི་མགོའི་
དོ་ཤལ་དང། རིན་པོ་ཆེ་དང་སྦྲུལ་བརྒྱད་ཀྱིས་བརྒྱན་པ་སྟག་གི་པགས་པའི་ཤམ་ཐབས་ཅན། གཡོན་བརྐྱང་གི་སྟབས་ཀྱིས་བཞུགས་པ། དེའི་མདུན་དུ་ལྷ་མོ་སྐུ་མདོག་དམར་མོ་ཞལ་གཅིག་ཕྱག་བཞི་
མ༑ གཡས་རྡོ་རྗེ་དང་ཁབ། གཡོན་མྱ་ངན་མེད་པའི་ཤིང་དང་སྡིགས་མཛུབ་དང་བཅས་པས་ཞགས་པ་འཛིན་པ། ཤ་འགག་སེར་པོ་དང། སྟག་གི་པགས་པའི་ཤམ་ཐབས་ཅན། རིན་པོ་ཆེའི་
རྒྱན་གྱིས་བརྒྱན་པ། རྡོ་རྗེའི་སྐྱིལ་ཀྲུང་གིས་བཞུགས་པ་གཉིས་ཀ་ལ་རྣམ་པར་སྣང་མཛད་ཀྱིས་དབུ་བརྒྱན། རྡོ་རྗེ་ཐལ་མོ་སྦྱར་བ་ལ་གུང་མོ་མཉམ་པར་བཀུག་སྟེ། མཐེབ་ཆེན་གཉིས་སྐྱིལ་མོ་
ཀྲུང་བྱས། རྩེ་མོའི་ཚིགས་ནི་ཅུང་ཟད་བཀུག་པ་དམ་རྒྱའོ་།ཨོཾ་མཱ་རི་ཙྱཻ་ཨོཾ་མཾ་ཧཱུཾ་ཧཱུཾ་སེར་པོས། ཕཊ་ཕཊ་སཱཧཱ། ཕྱག་རྒྱ་ནི། མཚན་སྔགས། ཨོཾ་མཱ་རི་ཙྱཻ། གང་གི་མཚན་ཙམ་འཛིན་ཅིང་དྲན་པས་

[018B] ༑བར་དུ་གཅོད་པ་ཀུན་ལས་གྲོལ་མཛད་ཅིང། །དྲི་མེད་བདེ་བ་ཆེན་པོ་སྩོལ་མཛད་མ། །ལྷ་མོ་འོད་ཟེར་ཅན་ལ་ཕྱག་འཚལ་ལོ། །ཞེས་སོ།། །རྟོག་པ་ནས་བྱུང་བའི་འོད་ཟེར་ཅན་མ་
སེར་མོ་གོང་འོག་གཉིས་ནི། ཚོགས་ཞིང་ལ་མཆོད་བསྟོད། སྡིག་བཤགས། ཡི་རངས། བསྔོ་བ། གསོལ་གདབ། སྐྱབས་འགྲོ། སེམས་བསྐྱེད། ལམ་བརྟེན་བ། ཚད་མེད་བཞི་རྣམས་བྱས་
ཤཱུ་ནྱ་ཏས་སྦྱངས། མཆོད་རྟེན་གྱི་བུམ་པའི་ནང་དུ་ཉི་མ་ལ་ཨོཾ་ལས་རྣམ་པར་སྣང་མཛད་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། ཞི་བའི་རྒྱན་གྱིས་བརྒྱན་ཅིང། སེང་གེའི་ཁྲི་ལ་བཞུགས་པ། དེའི་ཐུགས་
ཀར་ཕག་བདུན་གྱིས་དྲངས་པའི་ཤིང་རྟ་ལ་ཡཾ་ལས་རླུང། ཧཾ་ལས་སྒྲ་གཅན་ཟླ་བ་དང་ཉི་མ་འཛིན་པས་བྱིན་གྱིས་བརླབས་པའི་ཤིང་རྟའི་སྟེང་དུ་པདྨ་དང་ཟླ་བ་མཾ་ཡིག་ལས་འོད་ཟེར་ཅན་སྐུ་མདོག་སེར་པོ་ཞལ་
གསུམ་ཕྱག་བརྒྱད་མ། རྩ་ཞལ་སེར། གཡས་དམར། གཡོན་ཕག་པའི་ཞལ་སྔོན་པོ་ཞལ་རེ་རེ་ལ་སྤྱན་གསུམ་གསུམ་དང་ལྡན་པ་ཕྱག་གཡས་བཞི་ན། རྡོ་རྗེ། ལྕགས་ཀྱུ། མདའ། ཁབ། གཡོན་
བཞིན། མྱ་ངན་མེད་པའི་ཡལ་ག། གཞུ། སྐུད་པ། སྡིགས་མཛུབ་གོས་དམར་པོའི་ཤ་འགག་དང་སྟོང་གཡོགས་དམར་པོ་སྒབ་ཅིང་རིན་པོ་ཆེའི་རྒྱན་དང་གཡེར་ཁའི་ཕྲེང་བའི་རྐང་རྒྱན་ཅན་

[019A]༄༅། །དེའི་ཤར་དུ་བེཏྟ་ལི་དམར་མོ་ཕག་གི་གདོང་བ་ཅན་ཕྱག་བཞི་མ་ཕྱག་གཡས་ཁབ་དང་ལྕགས་ཀྱུ། གཡོན་ཞགས་པ་དང་མྱ་ངན་མེད་པའི་ཤིང་འཛིན་པ། ཤ་འགག་དམར་པོ་
ཅན༑ ལྷོར་བད་ལི་སེར་མོ་ཕྱག་བཞི་མ། གཡས་མྱ་ངན་མེད་པའི་ཡལ་ག་དང་ཁབ། གཡོན་རྡོ་རྗེ་དང་ཞགས་པ། ནུབ་ཏུ་བ་ར་ལི་དཀར་མོ་ཕྱག་བཞི་མ། གཡས་རྡོ་རྗེ་དང་ཁབ། གཡོན་ཞགས་པ་
དང་མྱ་ངན་མེད་པའི་ཡལ་ག། བྱང་དུ་བ་ར་ཧ་མུ་ཁི་དམར་མོ་སྤྱན་གསུམ་མ། གཡས་རྡོ་རྗེ་དང་མདའ། གཡོན་ཞགས་པ་དང་མྱ་ངན་མེད་པའི་ཡལ་ག་འཛིན་པ། ཐམས་ཅད་ཀྱང་ལང་ཚོ་དང་ལ་བབས་པ་
རྒྱན་ཐམས་ཅད་ཀྱིས་བརྒྱན་པ། གཡོན་བརྐྱང་གི་སྟབས་ཀྱིས་བཞུགས་པ། རྣམ་པར་སྣང་མཛད་ཀྱིས་དབུ་བརྒྱན། ཨོཾ་མཱ་རི་ཙྱཻ་མཱཾ་ཧཱུཾ་ཧཱུཾ་ཕཊ་ཕཊ་སཱཧཱ། མཚན་སྔགས་དང་བསྟོད་པ་འདྲའོ།།
།རྟོག་པ་ལས་གསུངས་པའི་འོད་ཟེར་ཅན་དཀར་མོ་ནི། ཤཱུ་ནྱ་ཏས་སྦྱངས། མཆོད་རྟེན་གྱི་ནང་དུ་པད་ཟླ་ལ་མཾ་ལས་འོད་ཟེར་ཅན་དཀར་མོ་ཞལ་ལྔ། ཕྱག་བཅུ། ཞབས་བཞི་མ། རྩ་ཞལ་
དཀར། གཡས་ནག། གཡོན་ཚོགས་ཞིང་ལ་མཆོད་པ་སོགས། གྱི་ཕག་གི་གདོང་བ་དམར་པོ་ཅན། རྒྱབ་ཞལ་ལྗང། སྟེང་ཞལ་སེར་པ་ཕྱག་གཡས་ལྔ་ན་ཉི་མའི་དཀྱིལ་འཁོར། རྡོ་རྗེ་སྔོན་པོ་

[019B] ལྕགས་ཀྱུ། ཁབ། གཡོན་ལྡན་ཟླ་བའི་དཀྱིལ་འཁོར་གཞུ། མྱ་ངན་མེད་པའི་ཡལ་ག། སྡིགས་མཛུབ་དང་བཅས་པའི་ཞགས་པ་སྐུད་པ་རྣམས་འཛིན་པ། རིན་པོ་ཆེའི་རྒྱན་དང་དྲིལ་བུ་གཡེར་
གའི་ཕྲེང་བས་རྐེད་བརྒྱན་ཅིང། ཤ་འགག་དང་སྟོང་གཡོགས་དཀར་པོ་ཅན། ཕག་བདུན་གྱིས་དྲངས་པའི་ཤིང་རྟའི་སྟེང་ན་གཡོན་བརྐྱང་གི་སྟབས་ཀྱིས་ཞབས་བཞིས་ཁྱབ་འཇུག་དང། དབང་པོ་དང། བདེ་
བྱེད་དང། ཚངས་པ་རྣམས་མནན་པ། དེའི་མདུན་དུ་ཤིང་རྟ་དེ་ཉིད་ལ་གནས་པའི་ཆུ་སྲིན་གྱི་སྟེང་དུ་ལྷ་མོ་ཕག་ཞལ་ཅན་ནག་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་སྡིགས་མཛུབ་གཡས་ཕྱོགས་སུ་ལྷ་མོ་ཕག་
ཞལ་ཅན་དམར་མོ་ཕྱག་བཞིའི་གཡས་ལྕགས་ཀྱུ་དང་ཁབ། གཡོན་སྡིགས་མཛུབ་དང་བཅས་པས་ཞགས་པ་དང་སྐུད་པ་འཛིན་པ་གཡོན་ཕྱོགས་སུ་ལྷ་མོ་ཕག་ཞལ་ཅན་དམར་མོ་ཕྱག་བཞིའི་དང་པོ་གཉིས་
ཀྱིས་མདའ་གཞུ་རྣ་བའི་དྲུང་དུ་འགེངས་པ། འོག་མ་གཉིས་རྡོ་རྗེ་དང། མྱ་ངན་མེད་པའི་ཡལ་ག་འཛིན་པ། གསུམ་ཀའང་རིན་པོ་ཆེའི་རྒྱན་དང་དར་གྱི་ན་བཟའ་ཅན། གཡོན་བརྐྱང་གི་སྟབས་ཀྱིས་བཞུགས་
པ༑ ཤིང་རྟ་འདྲེན་པའི་ཕག་གི་འོག་ན་ཉི་མ་ལ་སོགས་པའི་གཟའ་དགུ་དང། ཉེར་འཚེ་བྱེད་པའི་བགེགས་ཀྱི་ཚོགས་མིའི་གཟུགས་ཀྱིས་གནས་པ། རྣམ་པར་སྣང་མཛད་ཀྱིས་དབུ་བརྒྱན། སྔགས་

[020A]༄༅། །མཚན་སྔགས་བསྟོད་པ་འདྲ།། །མྱ་ངན་མེད་པའི་འོད་ཟེར་ཅན་ནི། ཕག་སེར་པོའི་རྒྱབ་ཏུ་པདྨ་དང་ཟླ་བ་ལ་མཾ་ལས་འོད་ཟེར་ཅན་སེར་མེ་ཞལ་གཅིག་ཕྱག་གཉིས་
མ༑ གཡས་མཆོག་སྦྱིན་དང་གཡོན་མྱ་ངན་མེད་པའི་ཤིང་གི་ཡལ་ག་འཛིན་པ། རིན་པོ་ཆེའི་རྒྱན་དང་དར་གྱི་ན་བཟའ་ཅན་མཉམ་པའི་སྟབས་ཀྱིས་བཞེངས་པ། རིགས་བདག་འདྲ། ཨོཾ་མཱ་རི་ཙྱཻ་
མཾ་སཱཧཱ། མཚན་སྔགས་དང་བསྟོད་པ་འདྲ།། །ཨོ་ཌི་ཡ་ནའི་རིམ་པའི་འོད་ཟེར་ཅན་ནི། སྣ་ཚོགས་རྡོ་རྗེ་ཡོངས་སུ་གྱུར་པ་ལས་རྡོ་རྗེའི་ས་གཞི། རྭ་བ། རྣམ་པར་སྣང་མཛད། གུར་བླ་རེ་
ཡེ་ཤེས་ཀྱི་མེ་འབར་བ་དང་བཅས་པའི་བསྲུང་བའི་འཁོར་ལོའི་ནང་དུ་ཤིན་ཏུ་འཇིགས་པའི་དུར་ཁྲོད་ཆེན་པོ་བརྒྱད་ཀྱིས་བསྐོར་བའི་དབུས་སུ་ཨོ་ཌི་ཡ་ནའི་ངོ་བོ་ཆོས་ཀྱི་འབྱུང་གནས་གྲུ་གསུམ་དཀར་ལ་དམར་
བའི་ནང་དུ་ཉི་མ་ལ་ཧཱུཾ་ཡིག་ཡོངས་སུ་གྱུར་པ་ལས་ལྷ་མོ་འོད་ཟེར་ཅན་སྐུ་མདོག་དམར་མོ། ཞལ་དྲུག་ཕྱག་བཅུ་གཉིས་མ་རྩ་བའི་ཞལ་དམར་མོ། གཡས་སུ་སེར་པོ་དང་ནག་པོའི་ཞལ་གཉིས། གཡོན་དུ་
དཀར་པོ་དང་ནག་པོའི་ཞལ་གཉིས། སྟེང་དུ་ཕག་པའི་ཞལ་ནག་པོ་རེ་རེའང་སྤྱན་གསུམ་གསུམ་དང་ལྡན་ཞིང་མཆེ་བ་གཙིགས་ཕྱག་བཅུ་གཉིས་ཀྱི་གཡས་པ་དྲུག་ན། རལ་གྲི། སྣ་ཚོགས་རྡོ་རྗེ་

[020B] དགྲ་སྟ། མདའ། གཏུན་ཤིང། གཡོན་པ་དྲུག་གིས་སྡིགས་མཛུབ་དང་བཅས་པས་ཁབ། རྩེ་གསུམ། མྱ་ངན་མེད་པའི་ཡལ་ག། གཞུ། ཞགས་པ། ཚངས་པའི་མགོ་བོ་རྣམས་འཛིན་
པ༑ དབུ་སྐྲ་ཁམ་སེར་གྱེན་དུ་བརྫེས་པ། མི་མགོའི་ཕྲེང་བ་དང། སྦྲུལ་དང་རུས་པའི་རྒྱན་གྱིས་བརྒྱན་པ། སྟག་གི་པགས་པའི་སྟོད་གཡོགས་ཅན། ཧ་ཧ་ཞེས་དྲག་ཏུ་རྒོད་ཅིང་བདུད་བཞི་མནན་པའི་སྟེང་
ན་ཞབས་གཡོན་བརྐྱང་གི་སྟབས་ཀྱིས་བཞུགས་པ། རྣམ་པར་སྣང་མཛད་ཀྱིས་དབུ་བརྒྱན། ཨོཾ་བཛྲ་དྷཱ་ཏཱི་ཤཱ་རི་སརྦ་དུཥྚན་ཧ་ན་ཧ་ན། ད་ཧ་ད་ཧ། པ་ཙ་པ་ཙ། ཨོཾ་མཱ་རི་ཙྱཻ་མཱཾ་ཧཱུཾ་ཧཱུཾ་ཕཊ་ཕཊ་སཱཧཱ། ཨོཾ་
བཛྲ་བེ་ཏཱ་ལི་ཧཱུཾ་ཕཊ། ཨོཾ་མཱ་རི་ཙྱཻ། ཨོཾ་མཱཾ་ཧཱུཾ་ཧཱུཾ་ཕཊ། མཚན་སྔགས། བསྟོད་པ་འདྲ།། །ཙུནྡ་ནི་ཚོགས་ཞིང་ལ་ཕྱག་འཚལ། མཆོད་པ། དཀོན་མཆོག་གསུམ་ལ་བདག་སྐྱབས་
སོགས་ཀྱིས་སེམས་བསྐྱེད། ཤཱུ་ནྱ་ཏ་དང་སྭ་བྷཱ་ཝས་སྦྱངས་པད་ཟླ་ལ་ཙུཾ་ལས་ལྷ་མོ་བསྐུལ་བྱེད་མ། ཞལ་གཅིག་ཕྱག་བཞི་མ། གཡས་དང་པོ་མཆོག་སྦྱིན། གཡོན་དང་པོས་པད་དཀར་གྱི་སྟེང་ན་
ཤེར་ཕྱིན་གྱི་པོ་ཏི། འོག་མ་གཉིས་མཉམ་གཞག་གི་སྟེང་ན་ལྷུང་བཟེད་བསྣམས་པ། རིན་པོ་ཆེའི་རྒྱན་དང་དར་གྱི་ན་བཟའ་ཅན། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། རྣམ་པར་སྣང་མཛད་
[021A]༄༅། །ཀྱིས་དབུ་བརྒྱན། དེ་ནས་ཕྱག་རྒྱས། སྙིང་ག། སྨིན་མཚམས། མགྲིན་པ། སྦྱི་བོ་རྣམས་སུ་སྲུང་བ་བྱ། ཕྱག་རྒྱ་ནི། ལག་པ་གཉིས་ཐལ་མོ་སྦྱར་བ་ལས། སྡིགས་
མཛུབ་གཉིས་ཀྱི་གུང་མོ་དཀྱིལ་དུ་འཁྱིལ་བའི་ཚུལ་དུ་སྦྱར་ཞིང་མཐེབ་ཆེན་གཉིས་ལོགས་སུ་བཅེར་བའོ། །ཨོཾ་ཙ་ལེ་ཙུ་ལེ་ཙུནྡེ་སཱཧཱ། མཚན་སྔགས་ཨཱརྱ་ཙནྡ། དུས་གསུམ་སངས་རྒྱས་ཐམས་ཅད་ཀྱི། །
མཁྱེན་བརྩེ་ནུས་པའི་ངོ་བོ་ཉིད། །སྒྲུབ་ལ་དངོས་གྲུབ་མཆོག་སྩོལ་པའི། །ཡི་དམ་ལྷ་ལ་ཕྱག་འཚལ་ལོ། །བསྟོད་པ་དམིགས་བསལ་མེད་པ་རྣམས་ལ་སྤྱི་བསྟོད་འདིས་བསྟོད་དོ།། །ཤྲཱི་ཛམྦྷ་ལ་
ནི༑ པད་ཟླ་ལ་ཛཾ་ཡིག་ཡོངས་སུ་གྱུར་པ་ལས་ཛམྦྷ་ལ་སེར་པོ་ཞལ་གཅིག་ཕྱག་གཉིས་པ་གཡས་བའི་ཛ་པཱུ་ར་དང་གཡོན་རིན་པོ་ཆེའི་ཆར་འབེབས་པའི་ནེའུ་ལེ་འཛིན་པ། ཞབས་གཉིས་ཀྱིས་དུང་དང་པདྨའི་གཏེར་
མནན་པ། ཨུཏྤལ་སྔོན་པོའི་ཕྲེང་བ་དང། རིན་པོ་ཆེའི་རྒྱན་གྱིས་བརྒྱན་པ། རིན་ཆེན་འབྱུང་ལྡན་གཙོ་བོར་གྱུར་པའི་རིགས་ལྔས་དབུ་བརྒྱན། ཕྱག་རྒྱ་ནི་ལག་པ་གཉིས་ཁུ་ཚུར་བཅིངས་གུང་མོ་དགས་
དབུས་མའི་ཚིགས་གསུམ་པ་བཀུག་པ་ནི་ཛམྦྷ་ལའི་ཕྱག་རྒྱའོ་།ཨོཾ་ཛམྦྷ་ལ་ཛ་ལེནྡྲ་ཡ་སཱཧཱ། མཚན་སྔགས། ཨཱརྱ་ཛམྦྷ་ལ། ནོར་གྱི་དབང་ཕྱུག་སོགས།། །ཛམྦྷ་ལ་ཨུ་ཙུཥྨ་ནི། པད་ཟླ་

[021B]གཟུགས་ཅན། གསུས་པ་འཕྱང་བ། གཅེར་བུ་རྣ་བ་མ་ཕུག་པ། སྐྲ་ཁམ་པ་གྱེན་དུ་བརྫེས་ཤིང་མཆེ་བ་གཙིགས་པ། ཀླུ་ཆེན་པོ་བརྒྱད་ཀྱིས་བརྒྱན་པ། གཡས་
ཐོད་པ་ཁྲག་གིས་གང་བ་དང། གཡོན་ན་རིན་པོ་ཆེ་སྣ་ཚོགས་སྐྱུག་པའི་ནེའུ་ལེ་འཛིན་པ། གཡས་བརྐྱང་གི་སྟབས་ཀྱིས་ནོར་བདག་སེར་པོའི་ཁ་ནས་རིན་པོ་ཆེ་སྐྱུགས་པ་མནན་པ། རིན་ཆེན་འབྱུང་ལྡན་
གྱིས་དབུ་བརྒྱན། མཚན་སྔགས་བསྟོད་པ་འདྲ།། །ནོར་རྒྱུན་མ་ནི། པད་ཟླ་ལ་པཾ་ལས་ལྷ་མོ་ནོར་རྒྱུན་མ་སེར་མོ་ཞལ་གཅིག་ཕྱག་གཉིས་མ། གཡས་མཆོག་སྦྱིན་གྱི་ཕྱག་རྒྱ་དང། གཡོན་
འབྲས་ཀྱི་སྙེ་མ་དང་རིན་པོ་ཆེ་སྣ་ཚོགས་ཀྱིས་ཆར་འབེབས་པའི་བུམ་པ་འཛིན་པ། རིན་པོ་ཆེའི་རྒྱན་དང་དར་གྱི་ན་བཟའ་ཅན། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཛའ་བའི་སྐྱེ་འགྲོ་རྣམས་ཀྱིས་
ཡོངས་སུ་བསྐོར་བ། རིན་ཆེན་འབྱུང་ལྡན་གྱིས་དབུ་བརྒྱན། ལག་པ་གཉིས་ཁུ་ཚུར་བཅིངས་ཏེ་གུང་མོ་གཉིས་ཀྱི་ཚིགས་གསུམ་པ་བཅག་པ་ནི་ནི་ནོར་རྒྱུན་མའི་ཕྱག་རྒྱའོ། །ཨོཾ་ཤྲཱི་བ་སུ་དྷ་ན་ཀྵེ་ཏྲེ་སཱཧཱ། མཚན་
སྔགས། བ་སུ་དྷ་རཱི། ཕུན་ཚོགས་དགེ་ལེགས་ཀུན་འབྱུང་བཅོམ་ལྡན་མ། །དཔལ་དང་འབྱོར་པའི་དབང་ཕྱུག་ནོར་རྒྱུན་མ། །ཡིད་ལ་རེ་བའི་བཀྲ་ཤིས་སྩོལ་མཛད་མ། །བསམ་འཕེལ་དཀྱིལ་འཁོར་

[022A]༄༅། །དབང་ཕྱུག་མ་ལ་འདུད། །ཅེས་སོ།། །ཁྲོ་གཉེར་ཅན་ནི། པད་ཟླ་ལ་བཧྲིཾ་ལས་ལྷ་མོ་ཁྲོ་གཉེར་ཅན། སྐུ་མདོག་སེར་མོ་ཞལ་གཅིག་ཕྱག་བཞིམ། གཡས་མཆོག་
སྦྱིན་དང་ཕྲེང་བ། གཡོན་དབྱུག་པ་དང་རིལ་བ་སྤྱི་བླུགས་འཛིན་པ། རལ་པའི་ཅོད་པན་ཅན་ཅུང་ཟད་ཁྲོ་ཞིང་ཞི་བ་སེམས་དཔའི་སྐྱིལ་ཀྲུང་གིས་བཞུགས་པ། མི་བསྐྱོད་པས་དབུ་བརྒྱན། ལག་པ་
གཉིས་བརྐྱང་སྟེ་མཐེབ་ཆེན་གྱིས་མཐེའུ་ཆུང་གི་སེན་མོ་ལྷག་མ་སོ་སོར་བྱ་བ་ནི་རྡོ་རྗེའི་མཚན་ཉིད་དོ། །ཁྲོ་གཉེར་ཅན་གྱི་དམ་རྒྱ། ཨོཾ་བཧྲིཾ་སཱཧཱ། མཚན་སྔགས། ཨཱརྱ་བཧྲིཾ་ཀུ་ཌི། དུས་གསུམ་སངས་རྒྱས་
སོགས་སྤྱི་བསྟོད་བྱའོ།། །བྱམས་མགོན་ནི། པད་ཟླ་ལ་མེཾ་ལས་རྗེ་བཙུན་བྱམས་པ་མགོན་པོ་ཞལ་གསུམ་ཕྱག་བཞི་པ། གུར་ཀུམ་གྱི་མདོག་ཅན། ཕྱག་དང་པོ་ཆོས་འཆད་ཀྱི་ཕྱག་རྒྱ་
མཛད་པ། གཡས་འོག་མས་མཆོག་སྦྱིན་དང། གཡོན་འོག་མས་ཀླུ་ཤིང་གི་ཡལ་ག་མེ་ཏོག་དང་བཅས་པ་བསྣམས་པ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། ཞི་བའི་རྒྱན་དང་ན་བཟའ་ཅན་
སངས་རྒྱས་བྱང་སེམས་ཀྱི་སྤྲུལ་པ་དུ་མ་འཕྲོ་བ། སེམས་དཔའི་སྐྱིལ་ཀྲུང་གིས་བཞུགས་པ། རྡོ་རྗེ་སེམས་དཔས་དབུ་བརྒྱན། ལག་གཉིས་སོ་སོ་དག་ཏུ་བྱ། །ཁུ་ཚུར་བཅིངས་ཏེ་སྡིགས་མཛུབ་

[022B] །མཐེ་བོའི་དབུས་སུ་བཞག་བྱ་སྟེ། །མེ་ཏོག་རྣམ་པར་མཆོད་པར་བྱ། །ཕྱག་རྒྱའོ། །ཨོཾ་མེཾ་མེ་ཏྲི་ཡེ་སཱཧཱ་མཚན་སྔགས། ཨཱརྱ་མཻ་ཏྲི། བྱམས་ཆེན་མེ་ཡིས་སོགས།། །།གུར་གྱི་
ཤེར་ཕྱིན་ནི། པད་ཟླ་ལ་ཨོཾ་ལས་ཤེས་རབ་ཀྱི་ཕ་རོལ་ཏུ་ཕྱིན་པ་དཀར་མོ་ཞལ་གཅིག་ཕྱག་གཉིས་མ། གཡས་པདྨ་དང་གཡོན་པོ་ཏི་འཛིན་པ། དབུ་སྐྲ་ཕྱེད་དུ་ལི་བ། རྒྱན་དང་ན་བཟའ་བཞུགས་ཚུལ་
འདྲ༑ མི་བསྐྱོད་པས་དབུ་བརྒྱན། ཨོཾ་པི་ཙུ་པི་ཙུ་པྲཛྙཱ་བརྡྷ་ནི་ཛྭ་ལ་ཛྭ་ལ་མེ་རྡ་བརྡྷ་ནི། དཧི་རི་དཧི་རི་བུདྡྷ་བརྡྷ་ནི་སཱཧཱ། མཚན་སྔགས། ཨཱརྱ་པྲཛྙཱ་པ་ར་མི་ཏ། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །སོགས།།།
གདན་བཞི་དང་སམྦྷོ་ཊ་ལས་གསུངས་པའི་ཤེར་ཕྱིན་ནི། པད་དཀར་དང་ཟླ་བ་ལ་པྲཾ་ལས་ཤེར་ཕྱིན་དཀར་མོ་ཞལ་གཅིག་ཕྱག་གཉིས་ཀྱིས་པདྨ་གཉིས་ཀྱི་སྟེང་ན་ཤེར་ཕྱིན་གྱི་པོ་ཏི་རེ་རེ་འཛིན་པ། རྒྱན་དང་ན་
བཟའ་རིགས་བདག་འདྲ། རྡོ་རྗེའི་སྐྱིལ་ཀྲུང་གིས་བཞུགས་པ། ཨོཾ་པྲཾ་སཱཧཱ། ཨོཾ་པྲཛྙཱེ་མཧཱ་པྲཛྙཱེ་ཧཱུཾ་ཕཊ་ཧཱུཾ་སཱཧཱ། ཨོཾ་པྲཛྙཱེ་མཧཱ་པྲཛྙཱེ་ཧཱུཾ་སཱཧཱ། མཚན་སྔགས་དང་བསྟོད་པ་འདྲ།། །ཤེར་ཐམས་ཅད་ཀྱི་
སྣ་ཚོགས། ཕྱིན་མ་སེར་མོའི་སྒྲུབ་ཐབས་གཉིས་ལས། ཤཱུ་ནྱ་ཏ་ལན་གསུམ་གྱིས་སྦྱངས། རྒྱ་གཞུང་ན་སྔགས་འདི་གཉིས་མི་འདུག། པད་ཟླའི་སྟེང་དུ་དྷཱི་ལས་ཤེར་ཕྱིན་སེར་མོ་ཞལ་གཅིག་ཕྱག་གཉིས་ཀྱི་གཡས་

[023A]༄༅། །ཆོས་འཆད་ཀྱི་ཕྱག་རྒྱ། གཡོན་པས་པད་སྔོན་གྱི་སྟེང་དུ་ཤེར་ཕྱིན་གྱི་པོ་ཏི་བསྣམས་པ། རྒྱན་དང་ན་བཟའ་རིགས་བདག་འདྲ། རྡོ་རྗེའི་སྐྱིལ་ཀྲུང་གིས་བཞུགས་པ། ཨོཾ་པྲཛྙཱེ་མཧཱ་
པྲཛྙཱེ་ཤཱུ་ཏི་སྨྲི་ཏི་བི་ཛ་ཡ་དྷཱིསཱཧཱ། ཨོཾ་བྷིཤུ་ཏི་སྨྲི་ཏི་བི་ཛ་ཡ་སཱཧཱ། མཚན་སྔགས་བསྟོད་པ་འདྲ།།།ཡང་སྣ་ཚོགས། ཤེར་ཕྱིན་སེར་མོ་དང་འོག་ནས་འབྱུང་བའི་གསེར་མདོག་ཅན་གྱི་ཤེར་
ཕྱིན་གཉིས་ལ། གཞན་ཐམས་ཅད་དེ་དང་འདྲ་པ་ལས། ཕྱག་གཉིས་ཀས་ཨུཏྤ་ལའི་སྟེང་ན་ཤེར་ཕྱིན་གྱི་པོ་ཏི་རེ་རེ་འཛིན་པ། ཨོཾ་ཨཱདྷཱིཧཱུཾ་སཱཧཱ།། །བར་འདིར་ཤེར་ཕྱིན་མ་སེར་མོ་སྔོན་མ་
དང་འདྲ་བ་ལ། སྔགས། ཨོཾ་དཧི་ཤཱུ་ཏི་སྨྲི་ཏི་བི་ཛ་ཡེ་སཱཧཱ། ཞེས་པ་ཅན། མདོར་བསྡུས་པའི་ཤེར་ཕྱིན་མ་ཞེས་པ་གཅིག་ཡོད། རྒྱ་གཞུང་ལས།། །མི་གཡོ་བ་སྔོན་པོའི་སྒྲུབ་ཐབས་གསུམ་
ལས༑ གཟུངས་མཆོག་དང་བཅས་པ་ལ། ཚོགས་ཞིང། མཆོད་བསྟོད་ལུས་དབུལ་བ། སྡིག་བཤགས། ཡི་རངས། ཚད་མེད་བཞི། པདྨ་དཀར་པོ་དང་ཉི་མ་ལ་ཧཱུཾ་ལས་རྗེ་བཙུན་མི་གཡོ་བ་
སྔོན་པོ་ཞལ་གཅིག་ཕྱག་གཉིས་པ། གཡས་རལ་གྲི་ནམ་མཁར་འཕྱར་ཞིང། གཡོན་ཐུགས་ཀར་སྡིགས་མཛུབ་དང་བཅས་པའི་ཞགས་པ་འཛིན་པ། དམར་ཞིང་ཟླུམ་པའི་སྤྱན་གཉིས་དང་ལྡན་བ། ཡ་

[023B] དབུ་སྐྲ་ནག་པོའི་ཐོར་ཚུགས་ཅན་མགོ་བོའི་ཕྲེང་བས་དབུ་བརྒྱན། རིན་པོ་ཆེའི་རྒྱན་དང་སྤྲུལ་དཀར་པོའི་མཆོད་ཕྱིར་ཐོགས་ཀྱིས་བརྒྱན་པ། སྟག་གི་པགས་པའི་ཤམ་ཐབས་
ཅན༑ ཞབས་གཡོན་པའི་བུས་མོ་དང་གཡས་པའི་རྟིང་བ་གདན་ལ་བཙུགས་ཏེ་བཞེངས་མ་སྟབས་ཀྱིས་བཞུགས་པ། སྐུ་ལས་འོད་ཟེར་དམར་པོའི་འཕྲེང་བ་འཕྲོ་བ། མི་བསྐྱོད་པས་དབུ་བརྒྱན། ཨོཾ་ཙནྜ་
མཧཱ་རོ་ཥ་ཎ་ཧཱུཾ་ཕཊ། མཚན་སྔགས། ཨརྱ་ཨ་ཙ་ལ། ཀྱེ་མཐའ་གཉིས་རྣམ་པར་མ་གཡོས་ཀྱང། །སོགས།། །རྡོ་རྗེ་ཧཱུཾ་མཛད་ནི། པདྨ་དང་ཉི་མ་ལ་ཧཱུཾ་མཛད་ནག་པོ་ཞལ་གཅིག་ཕྱག་
གཉིས་ཀྱིས་རྡོ་རྗེ་དང་དྲིལ་བུ་རང་གི་ཕྱག་རྒྱས་ཐུགས་ཀར་འཛིན་པ། ཞལ་མཆེ་བ་གཙིགས་ཤིང་སྤྱན་གསུམ་དང་ལྡན་པ་དབུ་སྐྲ་རལ་པ་གྱེན་དུ་བརྫེས་པ། རིན་པོ་ཆེ་དང་སྦྲུལ་གྱིས་བརྒྱན་པ། སྟག་གི་
པགས་པའི་ཤམ་ཐབས་ཅན། གཡོན་བརྐྱང་གི་སྟབས་ཀྱིས་འཇིགས་བྱེད་མནན་པ། མི་བསྐྱོད་པས་དབུ་བརྒྱན། ཨོཾ་ཨཱཧཱུཾ་ཧཱུཾ་ཕཊ་སཱཧཱ། མཚན་སྔགས། ཀྲོ་དྷ་རཱ་ཛཱ་ཧཱུཾ་ཀཱ་ར། འཇིགས་པའི་ཧཱུཾ་སྒྲ་
སོགས།། །རི་ཁྲོད་ལོ་མ་ཅན་ནི། པད་དཀར་ཟླ་བ་ལ་པཾ་ལས་ལྷ་མོ་རི་ཁྲོད་མ་སེར་མོ་ཞལ་གསུམ་ཕྱག་དྲུག་མ། རྩ་ཞལ་སེར། གཡས་དཀར། གཡོན་དམར། རེ་རེ་ལའང་སྤྱན་གསུམ་དང་

[024A]༄༅། །ལྡན་པ། འགྱིང་ཞིང་བཞད་པ། ཕྱག་གཡས་གསུམ་ན་རྡོ་རྗེ། དགྲ་སྟ། མདའ། གཡོན་གསུམ་ན་སྡིགས་མཛུབ་དང་བཅས་པའི་ཞགས་པ། ཤིང་ལོ་གསར་བའི་སྤྲང་ཡང་
གཞུ་རྣམས་འཛིན་པ། མེ་ཏོག་གིས་བཅིངས་པའི་རལ་པའི་ཅོད་པན་རིན་པོ་ཆེའི་རྒྱན་གྱིས་བརྒྱན་ཅིང། ཤིང་ལོ་གསར་བའི་ཤམ་ཐབས་གསོལ་བ། ཞབས་གཡས་པའི་རྟིང་བས་འོག་སྒོ་བཀག་
ཅིང༑ གཡོན་པའི་ཞབས་མཐིལ་སྟན་ལ་བཙུགས་ཏེ་བགེགས་ཀྱི་སྟེང་ན་བཞུགས་པ། སྐུ་ལ་ཉི་མའི་དཀྱིལ་འཁོར་ལྟ་བུའི་འོད་ཟེར་འཕྲོ་བ། མི་བསྐྱོད་པས་དབུ་བརྒྱན། ཨོཾ་བི་ཤཱ་ཙི་པརྞ་ཤ་པ་རི་སརྦ་
མཱ་ར་པྲ་ཤ་མ་ནི་སཱཧཱ། མཚན་སྔགས། ཨཱརྱ་པརྞ་ཤ་པ་རི། རྒྱལ་བ་ཀུན་གྱི་ཡེ་ཤེས་སྒྱུ་མ་ཡི། །ཞེས་སོགས།། །།དགྲ་ནག་ནས་གསུངས་པའི་རྡོ་རྗེ་དབྱངས་ཅན་མ་ནི། ཚོགས་ཞིང་ལ་
མཆོད་ཕྱག། བཤགས་པ། ཡི་རངས། སྐྱབས་འགྲོ། སྨོན་ལམ་རྣམས་བྱ། ཤཱུ་ནྱ་ཏས་སྦྱངས། པད་ཟླ་ལ་དོ་ཡིག་ལས་རྡོ་རྗེ་དབྱངས་ཅན་མ་ཞལ་གསུམ་ཕྱག་དྲུག་མ། རྩ་ཞལ་དམར་སེར་གཡས་
སྔོན་པོ། གཡོན་དཀར་པོ། ཕྱག་གཡས་གསུམ་ན་པདྨ། རལ་གྲི་གྲི་གུག། གཡོན་འཁོར་ལོ། རིན་པོ་ཆེ། ཐོད་པ་འཛིན་པ། རིན་པོ་ཆེའི་རྒྱན་དང་དར་གྱི་ན་བཟའ་ཅན། ཞབས་གཡོན་བརྐྱང་

[024B] འོད་དཔག་མེད་ཀྱིས་དབུ་བརྒྱན། ཨོཾ་པི་ཙུ་པི་ཙུ་པྲཛྙཱ་བརྡྷ་ནི། ཛྭ་ལ་ཛྭ་ལ་མེ་དྷ་བརྡྷ་ནི། དཧི་རི་དཧི་རི་བུདྡྷི་བརྡྷ་ནི་སཱཧཱ་མཚན་སྔགས། བཛྲ་ས་ར་སྭ་སྟི་
རྒྱལ་བ་ཀུན་གྱི་གསུང་རབ་རྒྱ་མཚོ་ཡིས། །རྣམ་པར་འཕྲུལ་བས་དཔལ་ལས་ལེགས་འོངས་ཤིང། །སྒྲུབ་པ་པོ་ལ་དངོས་གྲུབ་མཆོག་སྟེར་མ། །ལྷ་མ་དབྱངས་ཅན་མ་ལ་ཕྱག་འཚལ་ལོ། །ཞེས་སོགས།།
།བགེགས་མཐར་བྱེད་ནི། ཚོགས་ཞིང་ལ། མཆོད། ཕྱག་སྡིགས་བཤགས། སྐྱབས་འགྲོ་སོགས་བྱ། ཤཱུ་ནྱ་ཏས་སྦྱངས། པཾ་ལས་པདྨ་དང་ཨཾ་ལས་ཉི་མ་ལ་ཧཱུཾ་ལས་བགེགས་མཐར་བྱེད་སྐུ་
མདོག་སྔོན་པོ་ཞལ་གཅིག་ཕྱག་གཉིས་པ་གཡས་རྡོ་རྗེ་འཕྱར་བའི་ཚུལ་གྱིས་འཛིན་ཅིང། གཡོན་ཐུགས་ཀར་སྡིགས་མཛུབ་དང་བཅས་པའི་ཞགས་པ་འཛིན་པ། མཆེ་བ་གཙིགས་ཤིང་སྤྱན་གསུམ་དང་ལྡན་པ་
སྐྲ་ཁམ་པ་གྱེན་དུ་བརྫེས་པ། རིན་པོ་ཆེ་དང་སྦྲུལ་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན། གཡོན་བརྐྱང་གི་སྟབས་ཀྱིས་བཞུགས་པ། མི་བསྐྱོད་པས་དབུ་བརྒྱན། ཨོཾ་ཨཱབིགྷཱནྟ་ཀྲིཏ་
ཧཱུཾ༑ མཚན་སྔགས། བཛྲ་ཀྲོདྷ་རཱ་ཛ་བིགྷྣཱནྟ་ཀྲིཏ་འཇིགས་པའི་ཧཱུཾ་སྒྲ་སོགས།། །རལ་གཅིག་མ་ནི། པད་ཉི་ལ་ཊཾ་ངཾ་ཧཱུཾ་ལས་ལ་མོ་རལ་གཅིག་མ་སྐུ་མདོག་ནག་མོ་ཞལ་གཅིག་ཕྱག་བཞི་མ། དང་པོ་

[025A]༄༅། །གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་པ་གཡས་འོག་མས་རལ་གྲི། གཡོན་འོག་མས་ཨུཏྤལ་འཛིན་པ། སྤྱན་གསུམ་དང་ལྡན་ཞིང་མཆེ་བ་གཙིགས་པ། དབུ་སྐྲ་
ཁམ་པ་གྱེན་དུ་བརྫེས་པ། ནུ་འབུར་རྒྱས་ཤིང་གསུས་པ་འཕྱང་བ། སྟག་གི་པགས་པའི་ཤམ་ཐབས་ཅན། ཐོད་པ་དང་མེ་ཏོག་གི་ཕྲེང་བ་དང། སྦྲུལ་སྔོན་པོ་དང་གཡེར་ཁ་ལ་སོགས་པའི་རྒྱན་གྱིས་བརྒྱན་པ། གཡོན་
བརྐྱང་གི་སྟབས་ཀྱིས་བཞུགས་པ། མི་བསྐྱོད་པས་དབུ་བརྒྱན། ཨོཾ་ཧྲཱིཏྲཱཾ་ཧཱུཾ་ཕཊ། མཚན་སྔགས། ཨཱརྱ་ཨེ་ཀ་ཛ་ཊི། དུས་གསུམ་སངས་རྒྱས་སོགས་སྤྱི་བསྟོད་བྱ།། །དུག་སེལ་མ་ནི། པད་ཉི་ལ་ཛི་ལས་
འཕགས་མ་དུག་སེལ་མ་སེར་མོ་ཞལ་གསུམ་མ། སྦྲུལ་མགོ་སེར་པོའི་གདེངས་ཀ་བདུན་དང་ལྡན་ཞིང། སྤྱན་གསུམ་མངའ་བ། ཞལ་འཛུམ་ཞིང་ཁྲོ་བ། ཕྱག་དྲུག་གི་གཡས་ན་རྡོ་རྗེ། རལ་གྲི། གར་གྱི་ཚུལ་གྱི་
མདའ། གཡོན་སྡིགས་མཛུབ་དང་བཅས་པའི་ཞགས་པ། དུག་གི་མེ་ཏོག་སྔོན་པོ། གཞུ་རྣམས་འཛིན་པ། མེ་ཏོག་དང་སྤྲུལ་གྱིས་བརྒྱན་པ་རོལ་པའི་སྟབས་ཀྱིས་བཞུགས་པ། མི་བསྐྱོང་པས་དབུ་བརྒྱན་
ཕྱག་རྒྱ་ནི། ལག་པ་གཉིས་ཀྱིས་སྤྲུལ་གྱི་གདེངས་ཀའི་རྣམ་པའི་སྤྱི་བོར་གདེངས་ཀ་གདུགས་ལྟ་བུར་བྱང་པ་དུག་སེལ་བའི་ཕྱག་རྒྱའོ། །གཡོན་པའི་སོར་མོ་ལྔ་ཁ་ཐུར་བསྟན་པའི་སྟེང་དུ་གཡས་ཁུ་ཚུར་བྱས་པའི་མཐེ་བོང་

[025B]ཏེ། རང་གི་སྤྱི་བོར་བཞག་པའོ། །ཨོཾ་ན་མཤ་ར་བ་ར་ཀུ་མཱ་རཱི་ཙཎྞ་རི་ཙ་ཧི་ཙ་ལ་ཡ། ཙུ་ལ་ཡ། སི་གྷ་ཊ་ནི། མཧཱ་མཱ་ཏིངྒི། ཨ་ཧ། བདྡྷེ་ཨདྡྷེ། ཨོཾ་ཛི་
སཱཧཱ༑ མཚན་སྔགས། ཨཱརྱ་ཛཾ་གུ་ལི། སྤྱི་བསྟོད་བྱ།། །།རིགས་བྱེད་དཀར་དམར་ནི། ཚོགས་ཞིང་ལ་མཆོད་བསྟོད་སོགས། པད་ཉི་ལ་ཏཱཾ་ལས་རྗེ་བཙུན་མ་ཀུ་རུ་ཀུལླེ་སྐུ་མདོག་དཀར་དམར་ཞལ་
གཅིག་ཕྱག་བཞིའི་དང་པོ་གཉིས་ཀྱིས་ཨུཏྤ་ལའི་མདའ་གཞུ་རྣ་བའི་དྲུང་དུ་འགེངས་ཤིང། གཡས་འོག་མ་མི་འཇིགས་པ་སྦྱིན་པའི་ཕྱག་རྒྱ་དང། གཡོན་འོག་མས་ཨུཏྤལ་འཛིན་པ། རིན་པོ་ཆེའི་རྒྱན་གྱིས་བརྒྱན་ཅིང། དར་
དམར་པོའི་སྟོང་གཡོགས་དང་ཤམ་ཐབས་ཅན། འདོད་པའི་ལྷ་ཆུང་མ་དང་བཅས་པའི་སྟེང་དུ་རྡོ་རྗེའི་སྐྱིལ་ཀྲུང་གིས་བཞུགས་པ་འོད་དཔག་མེད་ཀྱིས་དབུ་བརྒྱན། ཨོཾ་ཀུ་རུ་ཀུལླེ་སཱཧཱ། མཚན་སྔགས། ཨཱརྱ་
ཀུ་རུ་ཀུལླེ། བརྩེ་བའི་རྗེས་ཆགས་པདྨ་རཱ་གའི་མདོག་ཞལ་གཅིག་ཕྱག་བཞི་ཞབས་གཉིས་མཛེས་པའི་སྐུ། །མདའ་གཞུ་ཨུཏྤལ་མི་འཇིགས་ཕྱག་རྒྱ་ཅན། །བཅོམ་ལྡན་རིག་བྱེད་མ་ལ་ཕྱག་འཚལ་ལོ།།།
རྟོག་པ་ལས་གསུངས་པའི་ཀུ་རུ་ཀུལླེ་ནི། ཚོགས་ཞིང་ལ། མཆོད་པ། ཕྱག་འཚལ་བ། བཤགས་པ། ཡི་རངས། བསྔོ་བ། སྐྱབས་འགྲོ་སེམས་བསྐྱེད། ཚད་མེད་རྣམས་བྱ། ཤཱུ་ནྱ་ཏས་སྦྱངས་

[026A]༄༅། །པད་དམར་དང་ཟླ་བ་ལ་ཧྲཱིལས་རིག་བྱེད་མ་སྐུ་མདོག་དམར་མོ་ཞལ་གཅིག་ཕྱག་བཞིའི་དང་པོ་གཉིས་ཀྱིས་མདའ་གཞུ་འགེངས་པ། གཡས་འོག་མ་མི་འཇིགས་པའི་ཕྱག་རྒྱ། གཡོན་
འོག་མས་ཨུཏྤལ་དམར་པོ་འཛིན་པ། རིན་པོ་ཆེའི་རྒྱན་དང་དར་དམར་པོའི་ན་བཟའ་ཅན། འོད་ཟེར་དམར་པོ་འཕྲོ་བ། རིག་བྱེད་ཀྱི་ཕུག་ན། སྒྲ་གཅན་མགོ་བོ་ལ་གནས་པའི་འདོད་པའི་ལྷ་ཆུང་མ་དང་བཅས་
པའི་སྟེང་ན་གཡོན་བརྐྱང་བའི་སྐྱིལ་ཀྲུང་ཕྱེད་པའི་སྟབས་ཀྱིས་བཞུགས་པ། ཕྱག་རྒྱ་འདིས་ཡེ་ཤེས་པ་བཅུག། ཕྱག་རྒྱ་ནི་ཐལ་མོ་སྦྱར་ལ། གུང་མོ་གཉིས་རྩེ་མོར་བྱས་ལ། སྲིན་ལག་གཉིས་ནང་དུ་བཅུག་
མཛུབ་མོ་གཉིས་གུང་མོའི་རྒྱབ་ཏུ་སྦྱར། མཐེ་བོང་གཉིས་ཕྱེད་འོག་ཏུ་བྱས་པ་ནི་ཨུཏྤ་ལའི་ཕྱག་རྒྱའོ། །འོད་དཔག་མེད་ཀྱིས་དབུ་བརྒྱན། ཨོཾ་ཀུ་རུ་ཀུལླེ་ཧྲཱིཧཱུཾ་སཱཧཱ། མཚན་སྔགས་དང་བསྟོད་པ་འདྲ།།
།སྒྲོལ་མ་མངོན་འབྱུང་ནས་འབྱུང་བའི་ལྷ་མོ་རིག་བྱེད་མ་ནི། གཞན་རྣམས་གོང་བཞིན་ལས། ཕྱག་དང་པོ་གཉིས་ཨུཏྤ་ལའི་མདའ་གཞུ། གཡས་འོག་མས་མཆོག་སྦྱིན། ཨོཾ་ཀུ་རུ་ཀུལླེ་ཧྲཱིཧཱུཾ་སཱཧཱ་
བསྟོད་ཚིག་རྐང་པ་གསུམ་པ། མདའ་གཞུ་ཨུཏྤལ་མཆོག་སྦྱིན་ཕྱག་རྒྱ་ཅན། །ཞེས་སོགས་བརྗོད།། །ཨོཾ་ཌི་ཡ་ནའི་རིག་བྱེད་མ་དང། འོག་ནས་བྱུང་བའི་རིག་བྱེད་མ་ནི། ཚོགས་ཞིང་ལ་

[026B] ཕྱག་འཚལ། བཤགས་པ། སེམས་བསྐྱེད། ཚད་མེད་ཤཱུ་ནྱ་ཏས་སྦྱངས། པད་ཉི་ལ་ཧཱུཾ་ལས་སྣ་ཚོགས་རྡོ་རྗེ་ཧཱུཾ་གིས་མཚན་པ། དེ་ལས་འོད་ཟེར་འཕྲོས་པས་རྡོ་རྗེའི་ས་གཞི་མེ་རི་དང་
བཅས་པའི་བསྲུང་བའི་འཁོར་ལོའི་དབུས་སུ་ཨེའི་རྣམ་པའི་ཆོས་འབྱུང་དཀར་དམར་གྱི་ནང་དུ་ཧྲཱིལས་བྱུང་བའི་པདྨ་དམར་པོ་འདབ་མ་བརྒྱད་པའི་ལྟེ་བར། རཾ་ལས་ཉི་མ་དང་རོའི་གདན་ལ་ཧྲཱིལས་རྗེ་བཙུན་མ་ཀུ་
རུ་ཀུལླེ་སྐུ་མདོག་དམར་མོ་ཞལ་གཅིག་ཕྱག་བཞི་པའི་དང་པོ་གཉིས་ཀྱིས་ཨུཏྤ་ལའི་མདའ་གཞུ། གཡས་འོག་མས་ཨུཏྤལ་དམར་པོ་ལ་བྱས་པའི་ལྕགས་ཀྱུ་དང། གཡོན་འོག་མས་ཨུཏྤལ་དམར་པོའི་སྟེང་ན་ཐོད་པ་
ཁྲག་གིས་གང་བ་འཛིན་པ། སྤྱན་གསུམ་དང་ལྡན་ཞིང་མཆེ་བ་གཙིགས་བ། དབུ་སྐྲ་ཁམ་པ་གྱེན་དུ་བརྫེས་པ། མི་མགོ་སྐམ་པོས་དབུ་བརྒྱན། རློན་པས་དོ་ཤལ་ཅན། རུས་བའི་རྒྱན་གྱིས་བརྒྱན་ཅིང་
སྟག་གི་པགས་པའི་ཤམ་ཐབས་གསོལ་བ། གཡོན་བརྐྱང་བའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། འོད་དཔག་མེད་ཀྱིས་དབུ་བརྒྱན། ཨོཾ་ཀུ་རུ་ཀུལླེ་ཧྲཱིསཱཧཱ། མཚན་སྔགས། ཨཱརྱ་ཀུ་རུ་ཀུལླེ་
བསྟོད་པའི་ཚིག་རྐང་གསུམ་པ། མདའ་གཞུ་ཨུཏྤལ་དབང་གི་ལྕགས་ཀྱུ་བསྣམས། །ཞེས་བརྗོད། གཞན་འདྲ།། །ཁམས་གསུམ་དབང་དུ་བྱེད་པའི་སྤྱན་རས་གཟིགས་ནི། ལུག་གཉིས་ཞགས་

[027A]༄༅། །བས་སྦྲེལ་བའི་སྟེང་དུ་པད་ཉི་ལ་ཧྲཱིལས་ཁམས་གསུམ་དབང་དུ་བྱེད་པའི་སྤྱན་རས་གཟིགས་སྐུ་མདོག་དམར་པོ་ཞལ་གཅིག་ཕྱག་གཉིས་པ། གཡས་རྡོ་རྗེས་མཚན་པའི་ཞགས་པ་དང། གཡོན་
ལྕགས་ཀྱུ་འཛིན་པ། རལ་པའི་ཅོད་པན་ཅན། སྣ་ཚོགས་རྒྱན་གྱིས་བརྒྱན་པ། སྤྲུལ་པ་སྣ་ཚོགས་འཕྲོ་ཞིང། རྡོ་རྗེའི་སྐྱིལ་ཀྲུང་གིས་བཞུགས་པ། རྡོ་རྗེ་རྣལ་འབྱོར་མ་རྣམས་ཀྱིས་དབང་བསྐུར་བ་བྱང་
ཆུབ་སེམས་དཔའ་རྣམས་ཀྱིས་མཆོད་པ་བྱེད་པ། རིག་པ་འཛིན་པ་དང་ཁྱབ་འཇུག་དང། བདེ་བྱེད་དང། རྣལ་འབྱོར་མའི་ཚོགས་ཀྱིས་གར་དང། སིལ་སྙན་བརྡུང་འཁྲོལ་བྱེད། འབྱུང་པོའི་ཚོགས་མིའི་
མགོ་བོ་དང་ཀེང་རུས་ལ་སོགས་པས་བརྒྱན་པ་དུ་མས་གདུགས་དང་རྔ་ཡབ་ལ་སོགས་པས་བཀུར་སྟིར་བྱེད་པའི་འཁོར་གྱི་ཚོགས་དུ་མས་བསྐོར་བ། འོད་དཔག་མེད་ཀྱིས་དབུ་བརྒྱན། ཧྲཱིཧཱུཾ་ཨཱ་མཚན་སྔགས་
ཏྲཻ་ལོཀྱ་བ་ཤཾ་ཀ་ར་ལོ་ཀི་ཤྭ་ར་ས་པ་རི་ཝཱ་ར། དུས་གསུམ་སངས་རྒྱས་སོགས་སྤྱི་བསྟོད་བྱ།། །གང་བ་བཟང་པོའི་རྒྱུད་ནས་བཤད་པའི་དཔལ་གནོད་གནས་འཁོར་བཅས་ནི། ཐབས་དང་ཤེས་རབ་
ཀྱི་ངོ་བོ་ཟླ་བ་དཀར་དམར་ཡོངས་སུ་གྱུར་པ་ལས་བྱུང་བའི་པདྨ་འདབ་མ་བརྒྱད་པའི་ལྟེ་བ་ལ་བཾ་ཡིག་ལས་ལྷ་མོ་ནོར་རྒྱུན་མ། ཤར་དུ་བཟང་མོ། ལྷོར་རབ་ཏུ་བཟང་མོ། ནུབ་ཏུ་སྦས་མ་བྱང་དུ་རབ་ཏུ་སྦས་མ། ཤར་

[027B] ལྷོ་ནུབ་ཏུ་དབྱངས་ཅན་མ། ནུབ་བྱང་དུ་འཕགས་མ། བྱང་ཤར་དུ་ཟླ་ཤེལ་ཅན་མ་རྣམས་སྐུ་མདོག་སེར་མོ་གཡས་མཆོག་སྦྱིན། གཡོན་འབྲས་ཀྱི་སྙེམ་འཛིན་པ། རིན་པོ་ཆེའི་རྒྱན་དང་དར་
སྣ་ཚོགས་ཀྱི་ན་བཟའ་ཅན། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། གཙོ་མོའི་བྷ་གའི་ནང་དུ་གཞལ་ཡས་ཁང་གི་དབུས་སུ་ཛཾ་ལས་དཔལ་གནོད་གནས་སྐུ་མདོག་སེར་པོ་ཞལ་གཅིག་ཕྱག་གཉིས་པ། གཡས་
བི་ཛ་པཱུ་ར་ཀ་དང། གཡོན་ནེའུ་ལེ་འཛིན་པ། ཞབས་གཉིས་ཀྱིས་དུང་དང་པདྨའི་ཚོགས་ཀྱི་གཏེར་མནན་ཞིང། རིན་པོ་ཆེའི་ཆར་འབེབས་པ། ཨུཏྤལ་སྔོན་པོའི་ཕྲེང་བ་ཅན། ནོར་རྒྱུན་མ་སེར་མོ་འབྲས་
ཀྱི་སྙེ་མ་འཛིན་པ་ལ་འཁྱུད་པ། ཡབ་ཡུམ་སྙོམས་བར་ཞུགས་པའི་བྱང་ཆུབ་ཀྱི་སེམས་ཕྱིར་འཕྲོས་པ། རིན་པོ་ཆེའི་ཚོགས་ནམ་མཁའི་ཁམས་ཐམས་ཅད་ཁྱབ་པར་གྱུར་ཏེ་སེམས་ཅན་གྱི་དོན་བྱས་སླར་
འདུས་ཤིང་ཡོངས་སུ་གྱུར་པ་ལས་གནོད་སྦྱིན་ཆེན་པོ་བཅུ་དྲུག་ཏུ་གྱུར་ཏེ། ཤར་དུ་གང་བ་བཟང་པོ་སྔོན་པོ། ལྷོར་རྣམ་ཐོས་སྲས་སེར་པོ། ནུབ་ཏུ་གནོད་སྦྱིན་དམར་པོ། བྱང་དུ་ནོར་བུ་བཟང་པོ་སེར་པོ་
ཤར་ལྷོར་ཙི་པི་ཀུཎྜ་ལི་དམར་པོ། ལྷོ་ནུབ་ཏུ་རོལ་པའི་ཕྲེང་བ་སྔོན་པོ། ནུབ་བྱང་དུ་སྤྱོད་པའི་དབང་པོ་སེར་པོ། བྱང་ཤར་དུ་སྒེའི་དབང་པོ་སེར་པོ་སྟེ་ཐམས་ཅད་ཀྱང་པི་ཛ་པཱུ་ར་ཀ་དང་ནེའུ་ལེ་འཛིན་པ་

[028A]༄༅། །ཤར་སྒོར་གནོད་སྦྱིན་དང་གནོད་སྦྱིན་ཆེན་པོ། ལྷོ་སྒོར་པདྨ་དང་པདྨ་ཆེན་པོ། ནུབ་སྒོར་ཀི་ལི་དང་ཀི་ལི་ཆེན་པོ་བྱང་སྒོར་གང་བ་དང་གང་བ་བཟང་པོ་སྟེ་ཐམས་ཅད་ཀྱང་སྐུ་
མདོག་སེར་པོ། གཅེར་བུ་དབང་པོ་འཕྱང་བ། རིན་པོ་ཆེ་སྣ་ཚོགས་ཀྱི་ཆར་འབེབས་པ། རིན་ཆེན་འབྱུང་ལྡན་གཙོ་བོར་གྱུར་པའི་རིགས་ལྔས་དབུ་བརྒྱན། ཨོཾ་ཛམྦྷ་ལ་ཛ་ལེནྟ་ཡ་སཱཧཱ། ཨོཾ་བ་སུ་དྷ་
རི་དྷྱཻ་སཱཧཱ། མཚན་སྔགས། ཨོཾ་ཛམྦྷ་ལས་པ་རི་ཝཱ་ར་གང་སྔོན་སྦྱིན་པ་རྒྱ་མཚོའི་དགེ་བསགས་པས། །ཚེ་དང་ནོར་དང་མཐུ་ཡི་དཔལ་རྙེད་ནས། སྒྲུབ་པ་པོ་ལ་དབྱིག་གི་ཆེར་འབེབས་པ། །ནོད་
སྦྱིན་རྣམས་ལ་བསྟོད་ཅིང་ཕྱག་འཚལ་ལོ།། །རྒྱ་ནག་རིམ་པའི་སྒྲོལ་མ་ནི། གོང་གིར་ལ་གཅིག་མ་དང་གཅིག་པར་སྣང་ཡང་རྗེས་གནང་ཟུར་ཏུ་མཛད་པས། ཤཱུ་ནྱ་ཏས་སྦྱངས། པད་ཉི་ལ་
ཊཾ་ལས་རྗེ་བཙུན་མ་སྒྲོལ་མ་ནག་མོ་ཞལ་གཅིག་ཕྱག་བཞི་མ་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་པ་གཡས་འོག་མས་རལ་གྲི། གཡོན་འོག་མས་ཨུཏྤལ། སྤྱན་གསུམ་དང་
ལྡན་ཞིང་མཆེ་བ་གཙིགས་པ། དབུ་སྐྲ་ཁམ་སེར་གྱེན་དུ་བརྗེས་པ། ནུ་འབུར་རྒྱས་ཤིང་གསུས་པ་འཕྱད་བ། སྟག་གི་པགས་པའི་ཤམ་ཐབས་ཅན། །ཐོད་པ་དང་སྦྲུལ་གྱིས་བརྒྱན་པ། རོའི་གདན་ལ་

[028B] མི་བསྐྱོད་པས་དབུ་བརྒྱན། ཨོཾ་ཧྲཱིཏྲིཾ་ཧཱུཾ་ཕཊ། མཚན་སྔགས། ཨཱརྱ་ཏཱ་ར་འགྲོ་པའི་འཇིགས་པའི་ཉེས་པ་བསྐྱབ་པའི་ཕྱིར། །བརྩེ་བས་འཇིགས་བྱེད་ལྷ་
མོའི་སྐུར་བསྟན་པ། །དབུགས་འབྱིན་མཛད་ཅིང་དངོས་གྲུབ་མཆོག་སྩོལ་མ། །སྒྲོལ་མ་དྲག་མོས་འདུལ་ལ་ཕྱག་འཚལ་ལོ། །ཞེས་སོ།།།གུར་ནས་བྱུང་བའི་རྡོ་རྗེ་སྒྲོལ་མ་ནི། པདྨ་དང་ཉི་མའི་
སྟེང་དུ་ཧཱུཾ་ཡིག་ལས་སྣ་ཚོགས་རྡོ་རྗེའི་ལྟེ་བར་ཧཱུཾ་གིས་མཚན་པ། དེ་ལས་འོད་ཟེར་འཕྲོས་པས་རྡོ་རྗེའི་ས་གཞི། རྭ་བ། གུར་བླ་རེ། ཡེ་ཤེས་ཀྱི་མེ་འབར་བ་དང་བཅས་པའི་བསྲུང་པའི་འཁོར་ལོའི་ནང་
དུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཟླ་པ་ལ་ཏཾ་ལས་རྡོ་རྗེ་སྒྲོལ་མ་སེར་མོ་ཞལ་བཞི་ཕྱག་བརྒྱད་མ། རྩ་ཞལ་སེར། གཡས་ནག། གཡོན་དམར། རྒྱབ་དཀར་བ། ཞལ་རེ་རེ་ལ་སྤྱན་གསུམ་གསུམ་
དང་ལྡན་པ། ཕྱག་གཡས་བཞིན། རྡོ་རྗེ། མདའ། དུང། མཆོག་སྦྱིན། གཡོན་བཞིན་ཨུཏྤལ། གཞུ། ལྕགས་ཀྱུ། སྡིགས་མཛུབ་དང་བཅས་པའི་ཞགས་པ་རྣམས་འཛིན་པ། ཤར་དུ་ཨོཾ་
ལས་མེ་ཏོག་སྒྲོལ་མ་དཀར་མོ་མེ་ཏོག། ལྷོར་ཏཱ་ལས་བདུག་སྤོས་སྒྲོལ་མ་ནག་མོ་སྦོས་སྣོད། ནུབ་ཏུ་རེ་ལས་མར་མེ་སྒྲོལ་མ་སེར་མོ་མར་མེ། བྱང་དུ་ཏུ་ཏ་ལས་དྲིའི་སྒྲོལ་མ་དམར་མོ་དུང་ཆོས། མཚམས་ཀྱི་
[029A]༄༅། །འདབ་མ་བཞི་ལ་ཤར་ལྷོར་འཁོར་ལེ། ལྷོ་ནུབ་ཏུ་རིན་པོ་ཆེ། ནུབ་བྱང་དུ་པདྨ། བྱང་ཤར་དུ་རལ་གྲི། ཤར་སྒོར་ཏཱ་ལས་ལྕགས་ཀྱུ་མ་དཀར་མོ་ལྕགས་ཀྱུ། ལྷོ་སྒོར་རེ་ལས་
ཞགས་པ་མ་ནག་མོ་ཞགས་པ། ནུབ་སྒོར་ཏུ་ལས་ལྕགས་སྒྲོག་མ་སེར་མོ་ལྕགས་སྒྲོག། བྱང་སྒོར་རེ་ལས་དྲིལ་བུ་མ་དམར་མོ་དྲིལ་བུ་སྟེང་དུ་སཱ་ལས་གཙུག་ཏོར་རྣམ་རྒྱལ་མ་སེར་མོ་འཁོར་ལོ། འོག་ཏུ་ཧཱ་ལས་
གནོད་མཛེས་མ་ནག་མོ་སྦྲུལ་ཞགས་འཛིན་པ། ཐམས་ཅད་ཕྱག་གཡོན་པས་སྡིགས་མཛུབ་མཛད་པ། སྤྱན་གསུམ་དང་ལྡན་པ། ཞལ་འཛུམ་ཞིང་ཁྲོ་བ། རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟའ་ཅན། རྡོ་
རྗེའི་སྐྱིལ་ཀྲུང་གིས་བཞུགས་པ། གཙོ་བོ་ལ་མི་བསྐྱོད་པ་གཙོ་བོར་གྱུར་པའི་རིགས་ལྔ་དང། ཤར་ཕྱོགས་པ་རྣམས་ལ་རྣམ་སྣང། ལྷོ་ཕྱོགས་པ་ལ་རིན་འབྱུང། ནུབ་ཕྱོགས་པ་ལ་འོད་དཔག་མེད་
བྱང་ཕྱོགས་པ་ལ་དོན་གྲུབ། སྟེང་ཕྱོགས་པ་ལ་རྣམ་སྣང། འོག་གི་ཕྱོགས་ལ་འོད་དཔག་མེད་ཀྱིས་དབུ་བརྒྱན། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་ཝ་ལོ་ཀི་ཏེ་ཤྭ་ར་ཡ། བོ་དཧི་སཏ་ཡ་མཧཱ་སཏ་ཡ་
མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཏཱ་རེ་ཏུཏྟ་རེ་ཏུ་བིད་གཅི་བདུན་སྣང། རེ་སརྦ་དུཥྚ་མ་མཱ་ཀྲྀ་ཏེ་ཛམྦྷ་ཡ། སྟམ་བྷ་ཡ། བནྡྷ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། སརྦ་དུཥྚཾ་སྟམྦྷ་ནི་ཏ་ར་ཡ་སཱཧཱ། ཨོཾ་ཏཱ་

[029B] མཚན་སྔགས། བཛྲ་ཏཱ་རེ་ས་པ་རི་ཝཱ་ར། བསྟོད་པ། དུས་གསུམ་སངས་རྒྱས་སོགས་ཀྱིས་སྤྱི་བསྟོད་བྱ།། །གཤེད་དམར་ནི། ཚོགས་ཞིང་ལ་བཤགས་པ་བྱ་རུང་པཾ་ལས་
པདྨ་དང་ཨཾ་ལས་ཉི་མ་ལ་ཧཱུཾ་ལས་གཤིན་རྗེའི་གཤེད་དམར་པོ་ཞལ་གཅིག་ཕྱག་གཉིས་པ། གཡས་མི་མགོ་རློན་པ་སེར་པོས་མཚན་པའི་དབྱུག་པ་དཀར་པོ་འཕྱར་བའི་ཚུལ་གྱིས་འཛིན་ཅིང། གཡོན་ཐོད་པ་ཁྲག་
གིས་བཀང་བ་འཛིན་པས་རང་འོད་ཀྱི་ཡུམ་ལ་འཁྱུད་པ། ཞལ་མཆེ་བ་གཙིགས་ཤིང་ལྗགས་འདྲིལ་བ། དམར་ལ་ཟླུམ་པའི་སྤྱན་གསུམ་དང་ལྡན་པ། དབུ་སྐྲ་སེར་པོ་གྱེན་དུ་བརྫེས་པ། སྟག་གི་པགས་
པའི་ཤམ་ཐབས་ཅན། ཀླུ་ཆེན་པོ་བརྒྱད་ཀྱིས་བརྒྱན་ཅིང། ཁྲག་འཛག་པའི་མགོ་བོ་བརྒྱ་ཕྱེད་ཀྱི་དོ་ཤལ་དང། སྐམ་པོ་ལྔའི་དབུ་རྒྱན། མ་ཧེ་དམར་པོའི་སྟེང་ན་གཡོན་བརྐྱང་གི་སྟབས་ཀྱིས་བཞུགས་པ་
མི་བསྐྱོད་པས་དབུ་བརྒྱན། ཨོཾ་ཧྲཱིཥྚྲཱིཝི་ཀྲི་ཏཱ་ན་ན་ཧཱུཾ་ཧཱུཾ་ཕཊ་ཕཊ་སཱཧཱ། ཨོཾ་ཡ་མཱནྟ་ཀ་ཧཱུཾ་ཕཊ། མཚན་སྔགས། ཤྲཱི་རཀྟ་ཡ་མ་རི། སངས་རྒྱས་ཀུན་གྱི་རང་བཞིན་ཁྱོད། །ཅེས་སོགས།།
།འོག་གི་གཙུག་ཏོར་རྣམ་རྒྱལ་ནི། མཆོད་རྟེན་གྱི་བུམ་པའི་ནང་དུ་པད་ཟླ་ལ་བཧྲུཾ་ལས་གཙུག་ཏོར་རྣམ་པར་རྒྱལ་མ་སྐུ་མདོག་དཀར་པོ་ཞལ་གསུམ་ཕྱག་བརྒྱད་མ། རྩ་ཞལ་དཀར། གཡས་སེར་

[030A]༄༅། །གཡོན་དམར་པ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། ཕྱག་གཡས་བཞི་ན་སྣ་ཚོགས་རྡོ་རྗེ། པད་དཀར་ལ་གནས་པའི་འོད་དཔག་མེད། མདའ། མཆོག་སྦྱིན་གྱི་
ཕྱག་རྒྱ། གཡོན་བཞི་ན་སྡིགས་མཛུབ་དང་བཅས་པའི་ཞགས་པ་གཞུ། མི་འཇིགས་པའི་ཕྱག་རྒྱ། བདུད་རྩིས་གང་པའི་བུམ་པ་རྣམས་འཛིན་པ། རིན་པོ་ཆེའི་རྒྱན་དང་དར་གྱི་ན་བཟའ་ཅན། རྡོ་རྗེའི་
སྐྱིལ་ཀྲུང་གིས་བཞུགས་པ། རྣམ་པར་སྣང་མཛད་ཀྱིས་དབུ་བརྒྱན་ཨོཾ་བཧྲུཾ་སཱཧཱ། མཚན་སྔགས། བྷ་ག་ཝ་ཏི་ཨུཥྞི་ཥ་བི་ཛ་ཡ། དཔལ་ལྡན་ལྷ་མོ་སོགས།། །རྣམ་སྣང་སྒྱུ་དྲ་ནས་བྱུང་བའི་སྲུང་བ་
ལྔའི་གཙོ་རྐྱང་རྣམས་ལས། སོར་འབྲང་ནི་པད་ཟླ་ལ་པྲཾ་ལས་སོ་སོར་འབྲང་མ་ཆེན་མོ་སྐུ་མདོག་སེར་མོ་ཞལ་བཞི་ཕྱག་བརྒྱད་མ། རྩ་ཞལ་སེར། གཡས་དཀར། གཡོན་དམར། རྒྱབ་སྔོ། ཞལ་རེ་རེ་
ཡང་ཞི་བའི་སྤྱན་གསུམ་དང་ལྡན་པ། ཕྱག་གཡས་བཞིན། རལ་གྲི། འཁོར་ལོ། རྩེ་གསུམ། མདའ། གཡོན་བཞི་ན། རྡོ་རྗེ། ཞགས་པ། དགྲ་སྟ། གཞུ་འཛིན་པ། ཞི་བའི་རྒྱན་དང་
དར་སྣ་ཚོགས་ཀྱི་ན་བཟའ། གོས་ཀྱི་སྟོད་གཡོགས། གཡོན་བརྐྱང་བའི་རོལ་སྟབས་ཀྱིས་བཞུག་པ། རྡོ་རྗེ་སེམས་དཔས་དབུ་བརྒྱན། ཨོཾ་མ་ནི་དྷ་རི་བཛྲི་ཎི་མཧཱ་པྲ་ཏི་ས་རེ་སཱཧཱ། མཚན་སྔགས་

[030B] དུས་གསུམ་སངས་རྒྱས་ཐམས་ཅད་ཀྱི། སོགས་སྤྱི་བསྟོད་བྱ།། །རྨ་བྱ་ཆེན་མོ་ནི། པད་ཟླ་ལ་མཾ་ལས་རྨ་བྱ་ཆེན་མོ་སྐུ་མདོག་ལྗང་གུ་ཞལ་གསུམ་ཕྱག་དྲུག་མ། རྩ་
ཞལ་ལྗང། གཡས་ནག། གཡོན་དཀར། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། གཡས་གསུམ་ན་རྨ་བྱའི་མཇུག་སྒྲོ། མདའ། མཆོག་སྦྱིན། གཡོན་གསུམ་ན་རིན་པོ་ཆེའི་རྔ་ཡབ། གཞུ་
དགྲ་གཡོན་དུ་བུམ་པ་རྣམས་འཛིན་པ། ཟླ་བའི་རྒྱབ་ཡོལ་ཅན། ཞི་བའི་རྒྱན་དང་ན་བཟའ་འཆང་བ། ཕྱེད་སྐྱིལ་ཀྲུང་གིས་བཞུགས་པ། དོན་ཡོད་གྲུབ་པས་དབུ་བརྒྱན། ཨོཾ་མཧཱ་མ་ཡུ་རཱི་བིདྱཱ་རཛྙཱི་ཧཱུཾ་ཧཱུཾ་
ཕཊ་ཕཊ། མཚན་སྔགས། མཧཱ་མ་ཡུ་རི་བིདྱཱ་རཛྙཱི། དུས་གསུམ་སྣ་ཚོགས་པའི། སངས་སོགས་སྤྱི་བསྟོད་བྱ།། །སྟོང་ཆེན་རབ་འཇོམས་ནི། པད་ཟླ་ལ་བཧྲུཾ་ལས་སྟོང་ཆེན་མོ་རབ་ཏུ་འཇོམས་མ་
དཀར་མོ་ཞལ་གཅིག་ཕྱག་དྲུག་མ། གཡས་ན་རལ་གྲི། མདའ། མཆོག་སྦྱིན། གཡོན་ན་གཞུ། ཞགས་པ། དགྲ་སྟ་རྣམས་འཛིན་པ། ཟླ་བའི་རྒྱབ་རྟེན་དང་ཞི་བའི་རྒྱན་དང་ཆ་ལུགས་ཅན། རོལ་
པའི་སྟབས་ཀྱིས་བཞུགས་པ། རྣམ་སྣང་གིས་དབུ་བརྒྱན། ཨོཾ་བཧྲུཾ་སཱཧཱ། ཨོཾ་མཧཱ་སཧཱ་སྲ་པྲ་མརྡྷ་ན་བ་ར་སིདྡྷི་ད་མི་གེ་མ་ཎི་བཛྲ་ཧཱུཾ་ཕཊ་སཱཧཱ། མཚན་སྔགས། མཧཱ་སྣ་ཚོགས་པའི། ས་ཧཱ་སྲ་པྲ་མཛྙན། སྤྱི་

[031A]༄༅། །བསྟོད་བྱ།། །གསང་སྔགས་རྗེས་འཛིན་ནི། པད་ཉི་ལ་ཧཱུཾ་ལས་གསང་སྔགས་རྗེས་སུ་འཛིན་མ་སྐུ་མདོག་མཐིང་ནག་ཞལ་གཅིག་ཕྱག་བཞི་མ། གཡས་རྡོ་རྗེ་དང་མཆོག་སྦྱིན་
གཡོན་དགྲ་སྟ་དང་སྡིགས་མཛུབ་དང་བཅས་པའི་ཞགས་པ་འཛིན་པ། ཉི་མའི་རྒྱབ་ཡོལ་ཅན། རྒྱན་དང་བཞུགས་ཚུལ་འདྲ། མི་བསྐྱོད་པས་དབུ་བརྒྱན། ཨོཾ་ཧཱུཾ་སཱཧཱ། མཚན་སྔགས། མཧཱ་མནྟྲ་མ་
ནུ་པ་རེ། སྤྱི་བསྟོད་བྱ།། །བསིལ་བའི་ཚལ་ནི། པད་ཉི་ལ་ཛྲིཾ་ལས་བསིལ་ཚལ་ཆེན་མོ་སྐུ་མདོག་དམར་མོ་ཞལ་གཅིག་ཕྱག་བཞིམ། གཡས་འཕྲེང་བ་དང་མཆོག་སྦྱིན། གཡོན་ལྕགས་ཀྱུ་དང་
ཐུགས་ཀར་པོ་ཏི་འཛིན་པ། གཞན་གོང་དང་འདྲ། འོད་དཔག་མེད་ཀྱིས་དབུ་བརྒྱན། ཨོཾ་ཛྲིཾ་སཱཧཱ། མཚན་སྔགས། མཧཱ་སཱི་ཏ་བ་ནི། སྤྱི་བསྟོད་བྱ།། །ཕྱིར་བཟློག་མ་ནི། པད་ཉི་ལ་ཧཱུཾ་
ལས་ཕྱིར་བཟློག་མ་ཆེན་མོ་སྐུ་མདོག་ནག་མོ་ཞལ་གཅིག་ཕྱག་དྲུག་མ། གཡས་རལ་གྲི། ལྕགས་ཀྱུ། མཆོག་སྦྱིན། གཡོན་པད་དམར། རྩེ་གསུམ། ཐུགས་ཀར་སྡིགས་མཛུབ་དང་བཅས་པའི་
ཞགས་པ་འཛིན་པ། ཞལ་མཆེ་བ་གཙིགས་ཤིང། སྤྱན་གསུམ་དང་ལྡན་པ། རིན་པོ་ཆེའི་རྒྱན་དང་དར་གྱི་ན་བཟའ་ཅན། གཡོན་བརྐྱང་གི་སྟབས་ཀྱིས་བཞུགས་པ། མི་བསྐྱོད་པས་དབུ་བརྒྱན། ཨོཾ་

[031B] མཚན་སྔགས། མཧཱ་པྲ་ཏིདྒི་ར། སྤྱི་བསྟོད་བྱ།། །རྒྱལ་མཚན་རྩེ་མོའི་དཔུང་རྒྱན་ནི། པད་ཉི་ལ་ཧཱུཾ་ལས་ལྷ་མོ་རྒྱལ་མཚན་རྩེ་མོའི་དཔུང་རྒྱན་ཞལ་གསུམ་ཕྱག་བཞིམ། སྐུ་དང་རྩ་ཞལ་
ནག༑ གཡས་དམར། གཡོན་ལྗང། མཆེ་བ་གཙིགས་ཤིང་སྤྱན་གསུམ་དང་ལྡན་པ། ཕྱག་གཡས་གཉིས་ན་རལ་གྲི། ཞགས་པ། གཡོན་གཉིས་ན་ཁ་ཊཱཾ་ག་དང་འཁོར་ལོ་འཛིན་པ། དབུ་སྐྲ་སེར་པོ་གྱེན་དུ་
བརྫེས་པ། ཐོད་པའི་ཕྲེང་བས་བརྒྱན་ཅིང། སྟག་གི་པགས་པའི་ཤམ་ཐབས་ཅན། ན་བཟའ་སེར་པོའི་ཤ་འགག་ཅན། ལྟོ་བ་འཕྱང་བ། གཡོན་བརྐྱང་གིས་བཞུགས་པའོ། །མི་བསྐྱོད་པས་དབུ་བརྒྱན་ཨོཾ་ཧཱུཾ་
ཧཱུཾ་སཱཧཱ། མཚན་སྔགས། བྷ་ག་ཝ་ཏཱི་དཧྭ་ཛཱ་གྲ་ཀེ་ཡཱུ་རཱ། སྤྱི་བསྟོད་བྱ།། །གཞན་གྱིས་མི་ཐུབ་མ་ནི། པད་ཉི་ལ་ཚོགས་བདག་གླང་སྣ་བསྒྱེལ་བའི་སྟེང་དུ་ཨཾ་ལས་འཕགས་མ་གཞན་གྱིས་མི་ཐུབ་མ་སྐུ་
མདོག་སེར་མོ་གཡས་ཐལ་མོ་བརྐྱང་སྟེ་འཕྱར་ཞིང། གཡོན་སྡིགས་མཛུབ་དང་བཅས་པའི་ཞགས་པ་ཐུགས་ཀར་འཛིན་པ། སྤྱན་གསུམ་དང་ལྡན་ཞིང་མཆེ་བ་གཙིགས་པ། རིན་པོ་ཆེའི་རྒྱན་དང་དར་གྱི་ན་བཟའ་
ཅན༑ ཞབས་གཡོན་བརྐྱང་གི་སྟབས་ཀྱིས་བཞུགས་པ། ཚངས་པ་ལ་སོགས་པའི་ལྷའི་ཚོགས་ཀྱིས་གདུགས་བཟུང་ནས་བསྐོར་བ། རྣམ་པར་སྣང་མཛད་ཀྱིས་དབུ་བརྒྱན། ཨོཾ་ཨཾ་སཱཧཱ། ཨཱརྱ་ཨ་པ་ར་ཛི་ཏ་

[032A]༄༅། །སྤྱི་བསྟོད་བྱ།། །རྡོ་རྗེ་གནྡྷ་རི་ནི། པད་ཉི་ལ་ཧཱུཾ་ལས་རྡོ་རྗེ་གནྡྷ་རི་སྐུ་མདོག་ནག་མོ་ཞལ་དྲུག་ཕྱག་བཅུ་གཉིས་མ། རྩ་ཞལ་ནག། གཡས་དཀར། གཡོན་དམར། རྒྱབ་
ལྗང༑ སྟེང་དུ་སེར་པོ་དང་སྔོན་པོ་བརྩེགས་པའི་ཞལ་ཅན། སྐྲ་ཁམ་པ་གྱེན་དུ་བརྫེས་པ། ཕྱག་གཡས་པ་རྣམས་ན་རྡོ་རྗེ། དྲིལ་བུ། རལ་གྲི། རྩེ་གསུམ། མདའ། འཁོར་ལོ། གཡོན་པ་རྣམས་
ན་ཁ་ཊཱཾ་ག། ལྕགས་ཀྱུ། གཞུ། དགྲ་སྟ། ཞགས་པ། ཐུགས་ཀར་སྡིགས་མཛུབ་མཛད་པ། ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་མཆེ་བ་གཙིགས་པ། རྒྱན་སྣ་ཚོགས་ཀྱིས་བརྒྱན་ཅིང་
གཡོན་བརྐྱང་གི་སྟབས་ཀྱིས་བཞུགས་པ། མི་བསྐྱོད་པས་དབུ་བརྒྱན་སྔགས། ཨོཾ་ཧཱུཾ་ཧཱུཾ་སཱཧཱ། ཞེས་པའམ། ན་མོ་རཏྣ་ཏྲ་ཡཱ་ཡ། ན་མཙཎྜ་བཛྲ་པཱ་ན་ཡེ། མཧཱ་ཡཀྵ་སེ་ན་པ་ཏ་ཡེ་ན་མོ་བྷ་ག་
ཝ་ཏཱི༑ བཛྲ་གནྡྷ་རི། ཨ་ནེ་ཀ་ཤ་ཧ་ས་ཧ་སྲ། པྲ་ཛྭ་ལི་ཏ། ཏཱི་པ་ཏེ་ཛཱ་ཡེ། ཨུ་གྲ་བི་མ་བྷ་ནི་ཀ་ཡེ། ཡོ་གི་ནི་ཡཻ་བྷིཥྨ་བྷ་གི་ནེ་ཡཻ། དྭ་ད་ཤ་བཧུ་ཛ་ཡཻ། བི་ཀཱིཧྣ་ཀཻ་ཤི་ཡེ། ཨ་ནེ་ཀ་རུ་པ་བི་བཧི་དྷ་
ཝེ་པ་ར་དྷཱ་རི་ཎི་ཡེ། ཨེ་ཧྱེ་ཧི། བྷ་ག་ཝ་ཏཱི་མཧཱ་བཛྲ་གནྡྷ་རི། སད་དྷ་རི། ཏྲ་ཡ་ཎི། རཏྣ་ནཾ། ས་ཧྱེ་ན། ཨཱ་ཀཊྚ། ཨཱ་ཀཊྚ། བཱ་དེ་ནཱ་དེ་ཀཾ། ཡེ་ཙ་ནྱེ་ས་མ་ཡེ་ནི་ཏིཥྛ། ན་ཏཱི་ཏཱ་ན་ས། ད་ཡེ་ཥྡྱ་

[032B] སཾ་གྷྲི་གྲི་ཧྣ་གྲེ་ཧྣ། ཨོཾ་ཨ་ལ་ཨ་ལ། ཧུ་ལུ་ཧུ་ལུ། མུ་ལུ་མུ་ལུ། ཙུ་ལུ་ཙུ་ལུ། དྷ་མ་དྷ་མ། རདྒ་རདྒ་རདྒ་པ་ཡ་རདྒ་པ་ཡ། པཱུ་ར་ཡ་པཱུ་ར་ཡ། ཨཱ་བི་ཤ་ཨཱ་བི་ཤ། བྷ་ག་ཝ་ཧཱི། མཧཱ་བཛྲ་གནྡྷ་
རཱི༑ སིད་དྷ་ཙནྟ་ཙནྟ་བཛྲ་པཱ་ཎི། རཛྙི་ས་མ་ཏི་ཧྲཱིཧཱ་ཨཱཧཱུཾ་ཕཊ་སཱཧཱ། མཚན་སྔགས། ཨཱརྱ་བཛྲ་གནྡྷ་རི། སྤྱི་བསྟོད་བྱ།། །ནག་པོ་ཆེན་པོ་ནི། པད་ཉི་དང་རོ་དམར་སེར་མགོ་གཡས་སུ་བསྟན་
པའི་སྟེང་དུ་ཧཱུཾ་ལས་དཔལ་རྡོ་རྗེ་ནག་པོ་ཞལ་གཅིག་ཕྱག་གཉིས་པ། གཡས་གྲི་གུག་དང། གཡོན་ཐོད་པ་ཐུགས་ཀར་འཛིན་པ། ཞལ་ནས་ཁྲག་འཛག་ཅིང་མཆེ་བ་གཙིགས་པ། སྤྱན་གསུམ་དང་ལྡན་པ་
སྐྲ་ཁམ་པ་གྱེན་དུ་འགྲེང་བ། མི་མགོ་སྐམ་པོ་ལྔའི་དབུ་རྒྱན་དང། རློན་པ་ལྔ་བཅུའི་དོ་ཤལ་འཕྱང་བ། རུས་པའི་རྒྱན་དྲུག་དང། སྦྲུལ་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན་སྐུ་ལུས་སྦོམ་
ཞིང་ཐུང་ལ་གཟི་བརྗིད་ཆེ་བ། མེ་རི་འབར་བའི་དབུས་ན་བཞུགས་པ། མི་བསྐྱོད་པས་དབུ་བརྒྱན། ཨོཾ་མཧཱ་ཀཱ་ལཱ་ཡ་ཧཱུཾ་ཧཱུཾ་ཕཊ་ཕཊ་སཱཧཱ། མཚན་སྔགས། ཤྲཱི་མཧཱ་ཀཱ་ལཱ། འདི་ལ་དུག་ཁྲག། སྒོག་པ། ཉུངས་
དཀར་རྣམས་ཀྱིས་སྤོས་བྱ། སྲིན་པོའི་གཟུགས་ཀྱིས་གདུག་པ་ཅན་།ཚར་གཅོད་བྱང་ཆུབ་སེམས་དཔའ་ཆེ། །གྲོང་ཁྱེར་སུམ་བརྩེགས་འཇིགས་མཛད་པ། །གཏུམ་པོ་ཁྱོད་ལ་བདག་བསྟོད་དོ། །རྡོ་
[033A]༄༅། །རྗེ་ལྕགས་སྒྲོག་མ་ནི། པད་ཟླ་ལ་ཧཱུཾ་ལས་རྡོ་རྗེ་ལྕགས་སྒྲོག་མ་ལྗང་གུ་ཞལ་གསུམ་ཕྱག་དྲུག་མ། རྩ་ཞལ་ལྗང། གཡས་སྔོན་པོ། གཡོན་དཀར། ཞལ་རེ་རེ་ལ་སྤྱན་གསུམ་
གསུམ་དང་ལྡན་ཞིང་ཞལ་ཅུང་ཟད་བཞད་པ། ཕྱག་གཡས་གསུམ་ན་རྡོ་རྗེ། ལྕགས་སྒྲོག། མདའ། གཡོན་གསུམ་ན། སྡིགས་མཛུབ། ཞགས་པ། གཞུ་རྣམས་འཛིན་པ། རྒྱན་ཐམས་ཅད་ཀྱིས་བརྒྱན་
ཅིང་ཞབས་གཡོན་བརྐྱང་གིས་བཞུགས་པ། ལག་པ་གཉིས་ཁུ་ཚུར་སོ་སོར་བཅིངས་ཏེ་མཐེབ་ཆུང་དང་སྡིགས་མཛུབ་གཉིས་ལྕགས་སྒྲོག་གི་རྣམ་པ་ཅན་དུ་བཅིངས་པ་ནི་རྡོ་རྗེ་ལྕགས་སྒྲོག་གི་ཕྱག་རྒྱའོ་།རྡོ་རྗེ་སེམས་
དཔས་དབུ་བརྒྱན། ཨོཾ་བཛྲ་ཤྲཱི་ཁ་ལེ་ཧཱུཾ་ཕཊ་སཱཧཱ་མཚན་སྔགས། བཛྲ་ཤྲཱིཾ་ཁ་ལ། སྤྱི་བསྟོད་བྱ།། །།སྟོབས་པོ་ཆེ་ནི། པད་དཀར་དང་ཉི་མ་ལ་ཧཱུཾ་ལས་སྲིད་པའི་ཁྲོ་བོ་སྟོབས་པོ་ཆེ། སྐུ་
མདོག་དམར་པོ་ཞལ་གཅིག་ཕྱག་བཞི་པ། གཡས་གཉིས་ན་དབྱུག་པ་དཀར་པོ་དང་རྔ་ཡབ་དཀར་པོ། གཡོན་གཉིས་ན་ཕྱག་འཚལ་བའི་ཚུལ་དང། སྡིགས་མཛུབ་དང་བཅས་པའི་ཞགས་པ་འཛིན་
པ༑ སྤྱན་གསུམ་དང་ལྡན་ཞིང་མཆེ་བ་གཙིགས་པ། དབུ་སྐྲ་ཁམ་པ་གྱེན་དུ་བརྫེས་པ། སྦྲུལ་གྱིས་བརྒྱན་ཅིང། སྟག་གི་པགས་པའི་ཤམ་ཐབས་ཅན། འོད་ཟེར་དམར་པོའི་དབུས་ན་གཡོན་

[033B] འོད་དཔག་མེད་ཀྱིས་དབུ་བརྒྱན། ཨོཾ་མཧཱ་བ་ལ་སཱཧཱ། མཚན་སྔགས། མཧཱ་བ་ལ་བསྟོད་པ། གང་གི་རང་བཞིན་ཁྲོ་བྲལ་ཡང། །སོགས།། །།གདུགས་དཀར་
ནི༑ པད་དཀར་ལ་ཨོཾ་ལས་འཕགས་མ་གཞན་གྱིས་མི་ཐུབ་མ་ཞལ་གསུམ་ཕྱག་དྲུག་མ། རྩ་ཞལ་དཀར། གཡས་དམར། གཡོན་སྔོ་ཕྱག་དང་པོ་གཉིས་རྡོ་རྗེ་དང་འཁོར་ལོ། བར་པ་གཉིས་མདའ་དང་གཞུ། འོག་མ་
གཉིས་ལྕགས་ཀྱུ་སྡིགས་མཛུབ་དང་བཅས་པའི་ཞགས་པ་འཛིན་པ། ་གཡས་གསུམ་ན་འཁོར་ལོ། ལྕགས་ཀྱུ། གཞུ། གཡོན་གསུམ་ན་རྡོ་རྗེ་དཀར་པོ། མདའ། ཞགས་པ་དང་བཅས་པའི་སྡིགས་མཛུབ་ཅེས་རྒྱ་གཞུང་གཅིག་ལ་འདུག་ཀྱང་མི་དག་བ་འདྲ། མཆེ་བ་
གཙིགས་ཤིང་སྤྱན་གསུམ་དང་ལྡན་པ། ཁྲོ་བོའི་ལྟ་སྟངས་དང་བཅས་པས་གཟའ་ཐམས་ཅད་འཇོམས་པར་བྱེད་མ། རིན་པོ་ཆེའི་རྒྱན་དང་དར་གྱི་ན་བཟའ་ཅན། གཡོན་བརྐྱང་གི་སྟབས་ཀྱིས་བཞུགས་པ་རྣམ་སྣང་
གིས་དབུ་བརྒྱན། ཕྱག་རྒྱ་ནི། གཡས་པའི་ཁུ་ཚུར་དང་སྡིགས་མཛུབ་སྙིང་གར་བཞག་ལ། གཡོན་པའི་ཁུ་ཚུར་སྟེང་དུ་འཕྱར་བའི་ཕྱག་རྒྱ། ཨོཾ་སི་ཏཱ་ཏ་པ་ཏྲེ་ཨཱ་པ་ར་ཛི་ཏ། སརྦ་གྲ་ཧཱ་ཨེ་ནུ་ཏྲ་ས་ཡ། ཧ་ན་ཧ་ན། དྲུཾ་དྲུཾ་
ཧཱུཾ་ཧཱུཾ་ཕཊ་ཕཊ་སཱཧཱ། མཚན་སྔགས། ཨཱརྱ་སི་ཏཱི་ཏ་པ་ཏྲཻ། སྤྱི་བསྟོད་བྱ།། །རྟ་མགྲིན་ནི། པད་ཉི་ལ་ཧཱུཾ་ལས་དཔལ་རྟ་མགྲིན་སྐུ་མདོག་དམར་པོ་ཞལ་གསུམ་ཕྱག་བརྒྱད་་ཨ་ནུར་ར་ཤ་ཡ། ཏྲ་ཤ་ཡ་ཟེར་སྣང། པ། རྩ་ཞལ་

[034A]༄༅། །དམར་པོ་བཞད་པ། གཡས་སྔོན་པོ་ལྗགས་འདྲིལ་པ། གཡོན་དམར་པོ་མཆེ་བསམ་མཆུ་མནན་པ། ཞལ་རེ་རེ་ཡང་སྤྱན་གསུམ་གསུམ་དང་ལྡན་པ། ཕྱག་གཡས་བཞི། རྡོ་རྗེ། དབྱུག་པ་
པདྨ་ཁ་འབྱེད་པའི་ཚུལ། མདའ། གཡོན་བཞི་སྡིགས་མཛུབ། རང་གི་ནུ་མ་གཡོན་པ། པདྨ། གཞུ་རྣམས་འཛིན་པ། དབུ་སྐྲ་སེར་པོ་གྱེན་དུ་བརྫེས་པ། སྦྲུལ་གྱིས་བརྒྱན་ཅིང། སྟག་གི་པགས་པའི་ཤམ་
ཐབས་ཅན། གཡོན་བརྐྱང་གི་སྟབས་ཀྱིས་བཞུགས་པ། མི་བསྐྱོད་པས་དབུ་བརྒྱན། ཨོཾ་ཧ་ཡ་གྷྲི་ཝ་སཱཧཱ། མཚན་སྔགས། ཧཱ་ཡ་གྷྲི་ཝ། གང་གི་རང་བཞིན་ཁྲོ་བྲལ། སོགས་ཀྱིས་བསྟོད།། །ཀྱཻ་
རྡོ་རྗེ་ནི། དུར་ཁྲོད་ཀྱི་དབུས་སུ་པད་ཉི་ལ་ཧཱུཾ་ལས་དཔལ་ཧེ་རུ་ཀ་སྐུ་མདོག་སྔོན་པོ། ཞལ་གཅིག་ཕྱག་གཉིས་པ། གཡས་འབར་བའི་རྡོ་རྗེ་འཕྱར་ཞིང་གཡོན་ཐོད་པ་ཁྲག་གིས་བཀང་བ་ཐུགས་ཀར་འཛིན་པ། གྲུ་མོ་
ན་ཁ་ཊཱཾ་ཀ་བ་དན་རྩེ་གསུམ་པས་བརྒྱན་པ་འཆང་བ། དམར་ལ་ཟླུམ་པའི་སྤྱན་གསུམ་དང་ལྡན་ཞིང། མཆེ་བ་ཅུང་ཟད་གཙིགས་པ། དབུ་སྐྲ་ཁམ་པ་གྱེན་དུ་བརྫེས་པ། ཐོད་སྐམ་ལྔའི་དབུ་རྒྱན་དང་མི་མགོ་ལྔ་
བཅུའི་འཕྲེང་བ་དང། རུས་པའི་རྒྱན་གྱིས་བརྒྱན་པ། མི་ལྤགས་ཀྱི་ན་བཟའ་མནབས་ཤིང། ཐལ་ཆེན་གྱིས་ལུས་ལ་བྱུགས་པ། ཞབས་གཡས་བརྐྱང་བའི་སྐྱིལ་ཀྲུང་ཕྱེད་པའི་གར་སྟབས་ཀྱིས་རོའི་གདན་ལ་བཞུགས་

[034B] མི་བསྐྱོད་པས་དབུ་བརྒྱན། ཨོཾ་ཧཱུཾ་ཕཊ་སཱཧཱ། མཚན་སྔགས། ཤྲཱི་བཛྲ་ཧེ་རུ་ཀ། ཐམས་ཅད་དངོས་པོའི་རང་བཞིན་མཆོག་གདོད་ནས་ཐམས་ཅད་བདག་ཉིད་གནས། །ཐབས་དང་ཤེས་རབ་གཉིས་མེད་པ། །ཀྱཻ་རྡོ་
རྗེར་ཕྱག་འཚལ་བསྟོད།། །བདག་མེད་མ་གཉིས་ནི། པད་ཟླ་ལ་ཨོཾ་ལས་རྡོ་རྗེ་བདག་མེད་མ། སྐུ་མདོག་ནག་མོ། ཞལ་གཅིག་ཕྱག་གཉིས་མ། གཡས་གྲི་གུག་འཕྱར་ཞིང། གཡོན་ཐོད་པ་ཐུགས་ཀར་འཛིན་
པ༑ གྲུ་མོ་ན་ཁ་ཊཱཾ་ཀ་བསྣམས་པ། སྤྱན་གསུམ་དང་ལྡན་ཞིང་མཆེ་བ་གཙིགས་པ། དབུ་སྐྲ་སེར་པོ་གྱེན་དུ་བརྫེས་པ། མི་མགོ་སྐམ་པོ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་དང་རུས་པའི་རྒྱན་ལྔས་
བརྒྱན་པ། སྟག་གི་པགས་པའི་ཤམ་ཐབས་ཅན། ཞབས་གཡོན་བརྐྱང་བའི་སྐྱིལ་ཀྲུང་ཕྱེད་པའི་གར་སྟབས་ཀྱིས་རོའི་སྟེང་ན་བཞུགས་པ། མི་བསྐྱོད་པས་དབུ་བརྒྱན། ཨོཾ་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ་
ལྀ་ལཱྀ། ཨེ་ཨཻ། ཨོ་ཨཽ། ཨཾ་སཱཧཱ། མཚན་སྔགས། བྷ་ག་ཝ་ཏཱི་བཛྲ་ནེ་ཏརྨཱ། འགྲོ་བ་བུད་མེད་འདུལ་གཟིགས་ནས། །བདག་མེད་རྣལ་འབྱོར་མར་གྱུར་གང། །ཕྱག་འཚལ་ཕ་རོལ་ཕྱིན་ཐུབ་ལ། །སྒྱུ་མའི་
ཕྱག་རྒྱ་ཕྱག་འཚལ་བསྟོད།། །རྡོ་རྗེ་ཕག་མོ་ནི། ཆོས་འབྱུང་གྲུ་གསུམ་དམར་པོའི་ལྟེ་བར་ཡི་དྭགས་ཀྱི་གདན་ལ་ཧྲཱིཧཾ་ལས་རྡོ་རྗེ་ཕག་མོ་སྐུ་མདོག་དམར་མོ། ཞལ་གཅིག་ཕྱག་གཉིས་མ་གཡས་རྡོ་རྗེ་

[035A]༄༅། །གྲི་གུག་འཕྱར་བའི་ཚུལ། གཡོན་ཐོད་པ་ཁྲག་གིས་བཀང་བ་ཐུགས་ཀར་འཛིན་པ། གྲུ་མོ་ན་ཁ་ཊཱཾ་ག་བསྣམས་པ་སྤྱན་གསུམ་དང་ལྡན་ཞིང་མཆེ་བ་གཙིགས་པ། མི་མགོ་སྐམ་པོ་ལྔའི་
དབུ་རྒྱན་དང། རློན་པ་ལྔ་བཅུའི་དོ་ཤལ་ཅན། མེ་ཏོག་གི་ཕྲེང་བས་བརྒྱན་པ། སྟག་གི་པགས་པའི་ཤམ་ཐབས་ཅན། ཞབས་གཡོན་བརྐྱང་བ་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། རྣམ་སྣང་
གིས་དབུ་བརྒྱན། ཨོཾ་བཛྲ་ཝཱ་ར་ཧི་ཨཱ་ཝེ་ཤ་ཡ། སརྦ་ཛ་ར་ཎ་ཧྲཱི་སཱཧཱ། མཚན་སྔགས། བྷ་ག་ཝ་ཏི་བཛྲ་ཝཱ་ར་ཧི་དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་བསྒྱུར། །ཡེ་ཤེས་
ལྔ་དང་སྐུ་གསུམ་ཉིད། །འགྲོ་བ་སྐྱོབ་ལ་ཕྱག་འཚལ་ལོ། །རྡོ་རྗེ་ཕག་མོའི་སྔགས་ལ། རྒྱ་གཞུང་གཅིག་ན། ཨོཾ་བཛྲ་བཱ་ར་ཧཱི། ཨ་བེ་ཤ་ཡ། ཨ་བེ་ཤ་ཡ། སརྦྦཱ་ཛྭ་ར་ན་ཧྲཱི་སཱཧཱ། ཨོཾ་ཧྲིཧཱུཾ་ཧ་སཱཧཱ། ཞེས་པ་སྣང།། །
དཀར་པོའི་ལས་སྟོན་པའི་སྒྲོལ་མ་ནི་ཚོགས་ཞིང་ལ། མཆོད་པ་བཤགས་པ། ཡི་རངས། སྐྱབས་འགྲོ། ཚད་མེད་རྣམས་བསྒོམ། ཤཱུ་ནྱ་ཏས་སྦྱངས། པད་ཉི་ལ་ཧཱུཾ་ལས་རྡོ་རྗེའི་ས་གཞི། རྭ་བ་
གུར༑ བླ་རེ། ཡེ་ཤེས་ཀྱི་མེ་འབར་བ་དང་བཅས་པའི་བསྲུང་བའི་འཁོར་ལོའི་ནང་དུ་དུར་ཁྲོད་བརྒྱད་ཀྱིས་ཉེ་བར་བརྒྱན་བའི་དབུས་སུ། པཾ་ལས་པདྨ་དང། ཨ་ལས་ཟླ་བ་ལ་ཧཱུཾ་ལས་དཀར་བའི་ལས་ཉེ་བར་

[035B] ཞལ་གསུམ་ཕྱག་དྲུག་མ། རྩ་ཞལ་དཀར། གཡས་སེར། གཡོན་ནག་པ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། མཆེ་བ་གཙིགས་པ། ཕྱག་གཡས་གསུམ་
ན་མཆོག་སྦྱིན། འཕྲེང་བ། མདའ། གཡོན་གསུམ་ན། ཨུཏྤལ། པདྨ་གཞུ་རྣམས་འཛིན་པ། རལ་པའི་ཅོད་པན་ཅན། མི་མགོ་སྐམ་པོ་ལྔའི་དབུ་རྒྱན་དང། ཟླ་བ་ཕྱེད་པས་ཐོད་བྱས་པ། རྒྱན་ཐམས་ཅད་
ཀྱིས་བརྒྱན་ཅིང། སྟག་གི་པགས་པའི་ཤམ་ཐབས་ཅན། ཟླ་བ་ལ་རྒྱབ་བརྟེན་ཅིང། སྐྱིལ་ཀྲུང་ཕྱེད་བའི་གར་སྟབས་ཀྱིས་བཞུགས་པ། དེ་བཞིན་གཤེགས་པ་རྣམ་པ་ལྔ་འཕྲོ་བའོ། རྡོ་རྗེ་སེམས་དཔས་དབུ་བརྒྱན། ཨོཾ་ཨ་ཙ་ལེ། ཨཱ་ནི་མིཏྟ་
ས་ཝ་ཏྟེཾ་ཧཱུཾ་ཧཱུཾ་ཕཊ་ཕཊ་སཱཧཱ། མཚན་སྔགས། ཨཱརྱ་ཏཱ་རེ། ལྷ་དང་ལྷ་མིན། སོགས་ཀྱིས་བསྟད།། །ཐུབ་དབང་ཏོག་གི་ལེགས་སྨོན་སྒྱུ་འཕྲུལ་གྱིས། །གདུལ་བྱའི་དུག་ལྔ་ལམ་དུ་བྱད་པའི་སྨན། །ཡི་
དམ་ལྷ་ཚོགས་སྒྲུབ་ཐབས་རིན་ཆེན་ཆར། །ལོ་པཎ་སྤྲིན་བཟང་བཅུད་ལས་འབབ་འདི་བསྔགས། །འདི་བསྐྲུན་དགེ་བསམ་ལུས་ཡིད་ཅན་འགྲོ་།རྡོ་རྗེ་ཐེག་པའི་གསང་ལམ་ཐབས་མཁས་ཀྱིས། །རིང་མིན་ཕུན་
ཚོགས་བཞི་ལྡན་རྒྱལ་བའི་སྐུར། །མངོན་སུམ་རྟག་ཏུ་སྤྱོད་པའི་རྒྱུར་གྱུར་ཅིག་ཅེས་པ་རི་བརྒྱ་རྩའི་རྗེས་གནང་གི་ལྷན་ཐབས་དངོས་གྲུབ་རིན་པོ་ཆེ་འདྲེན་པའི་གྲུ་ཆེན་ཀླགས་པས་དོན་གྲུབ་ཅེས་པ་འདི་ཡང། འཇམ་

[036A]༄༅། །མགོན་བླ་མ་རྡོ་རྗེ་འཆང་ངག་དབང་བློ་གྲོས་རྒྱ་མཚོས་གསུང་བཤད་རྒྱས་པར་སྩལ་པའི་སྙིང་པོ་ཙམ་རྒྱལ་བ་བློ་བཟང་དོན་གྲུབ་ཀྱི་ལྷན་ཐབས་སོགས་རང་གཞན་གྱི་ཡིག་ཆ་དང། རྒྱ་གཞུང་
གསུམ་སོགས་ལ་ཞུས་གཏུགས་བྱས་ཏེ་སྔ་སོར་ཟིན་བྲིས་བྱས་པ་སླད་ནས་དཔལ་ལྡན་བཀྲ་ཤིས་སྒོ་མང་གི་བླ་བྲང་མི་ཕམ་འདུན་ས་ཐེག་ཆེན་ཆོས་མཛོད་དུ་སུག་བྲིས་བྱས་པ་ཀུན་ལ་ཕན་གྱུར་ཅིག་།།

[036B][BLANK PAGE]﻿༄༅། །ཆོས་ཀྱི་རྗེ་ཐམས་ཅད་འཁྱེན་པ་འཇམ་དབྱངས་བཞད་པའི་རྡོ་རྗེའི་གསུང་འབུམ་ཐོར་བུ་རྣམས་ཁྲིགས་ཆགས་སུ་བསྡེབས་པ་ལས་ཡི་དམ་སྒྲུབ་སྐོར་ཀྱི་རིམ་པ་བཞུགས་སོ།།

[001] །ན་མོ་གུ་རུ་མཉྫུ་གྷོ་ཥཱ་ཡ། དངོས་གྲུབ་འབྱུང་གནས་རྩ་རྒྱུད་བླ་མ་དང། །དངོས་གྲུབ་གཉིས་ཀུན་སྟེར་མཛད་ཡི་དམ་ལྷ། །དངོས་གྲུབ་འགུག་པའི་ལས་མཛད་ཆོས་སྐྱོང་
ཚོགས། །དངོས་གྲུབ་ཆེད་དུ་གུས་པས་ཕྱག་བགྱིའོ། །མཆོག་དང་ཐུན་མོང་དོན་ཀུན་སྐད་ཅིག་གིས། །སྩོལ་མཛད་བླ་མའི་རྣལ་འབྱོར་ཆེས་ཟབ་པ། །ཡིད་ཆེས་གསུམ་ལྡན་ཅིནྷ་མཎིའི་ཕྲེང།།སྐལ་
ལྡན་ཡོངས་ཀྱི་མགུལ་རྒྱན་མཆོག་ཡིན་ལོངས། །དེ་ལ་འདིར་ཐབ་མོའི་བྱིན་རླབས་ཉེ་བརྒྱུད་ཀྱི་བླ་མའི་རྣལ་འབྱོར་ལ་ལྟ་བ་གཙོ་བོར་བྱེད་ཅིང་རྒྱུན་པའི་ཉམས་ལེན་ཏུ་འཇམ་དབྱངས་ཨར་བ་ཙནའི་རྣམ་པ་ཅན་ལ་
རྩ་བའི་བླ་མ་དང་རྗེ་བླ་མ་དབྱེར་མེད་དུ་བསྒོམ་པ་དང། རྫོགས་རིམ་ལ་གཙོ་བོར་བྱེད་ན་འཇམ་དབྱངས་གསང་སྒྲུབ་ལ་བྱེད་པ་དང། ཕྱི་རྗེ་བླ་མའི་རྣམ་པ་ཅན། ནང་ཐུབ་དབང་གི་རྣམ་པ་ཅན། གསང་བ་རྡོ་རྗེ་འཆང་

[002A]༄༅། །གི་རྣམ་པ་ཅན་གསུམ་དང། ཕྱི་ནང་གསང་གསུམ་རེ་རེ་ལའང་གསུམ་གསུམ་སྟེ་ནོར་བུ་དགུ་སྐོར་ཞེས་གྲུབ་མཆོག་དྷརྨཱ་བཛྲ་དང། རྒྱལ་བ་དབེ་ནས་བ་ཆེན་པོའི་ཐུགས་དམ་གྱི་ཉིང་ཁུ་སོགས་
ལས་དང་པོ་བའི་དབང་དུ་བྱས་ནས་བྱིན་རླབས་ཀྱི་ངད་ཆེ་བའི་ཕྱིར་གོང་མའི་གསུང་མ་ཉམས་པར་བཀོད་ན། དེ་ལ་འདིར་བླ་མའི་རྣལ་འབྱོར་སྒོམ་པར་བྱེད་པ་ལ་སྐྱབས་འགྲོ་སེམས་བསྐྱེད་ཚད་མེད་པ་རྣམས་སྔོན་
དུ་བཏང་ནས། རང་གི་སྤྱི་བོར་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲིམ་ཐོ་ཞིང་ཡངས་པའི་སྟེང་དུ་པདྨ་དང་ཉི་མའི་གདན་ལ་ངོ་བོ་དྲིན་ཅན་རྩ་པའི་བླ་མ་ཆོས་ཀྱི་རྒྱལ་པོ་བཙོང་ཁ་པ་ཆེན་པོ་ཡིན་པ་
ལ༑ རྣམ་པ་རྗེ་བཙུན་འཇམ་པའི་དབྱངས་སྐུ་མདོག་དམར་སེར་ཞལ་གཅིག་ཕྱག་གཉིས་པ། ཕྱག་གཡས་རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་འཛིན་པ། ཞབས་རྡོ་རྗེ་སྐྱིལ་ཀྲུང་གིས་

[002B] དང་དང་རིན་པོ་ཆེའི་རྒྱན་སྣ་ཚོགས་པས་སྤྲས་པ། མཚན་དཔེས་བརྒྱན་པའི་ལྷའི་སྐུ་སྣང་ལ་རང་བཞིན་མེད་པ་ནམ་མཁའི་འཇའ་ཚོན་ལྟ་བུ་འོད་ཟེར་གྱི་ཕུང་པོའི་དབུས་ན་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་
པོ༑ ཐུགས་ཀར་ཧཱུཾ་སྔོན་པོས་མཚན་པ། ཐུགས་ཀའི་ཧཱུཾ་ལས་འོད་ཟེར་འཕྲོས། ཟབ་མོ་ལྟ་བརྒྱུད། རྒྱ་ཆེན་སྤྱོད་བརྒྱུད། ཉམས་ལེན་བྱིན་རླབས་བརྒྱུད་པའི་བླ་མ་རྣམས་དང། རང་ལ་ཆོས་འབྲེལ་ཡོད་པའི་བླ་མ་དང། གཞན་ཡང་ཡིད་དམ་དཀྱིལ་
འཁོར་གྱི་ལྷ་ཚོགས་སངས་རྒྱས་བྱང་སེམས་བཀའ་སྡོད་ཆོས་སྐྱོང་སྲུང་མའི་ཚོགས་དང་བཅས་པ་སྤྱན་དྲངས། སྤྱི་བོའི་བླ་མ་རྗེ་བཙུན་འཇམ་པའི་དབྱངས་ཀྱི་རྣམ་པ་ཅན་ལ་ཐིམ་པས་དེ་ཉིད་སྐྱབས་གསུམ་ཀུན་འདུས་ཀྱི་བདག་ཉིད་དུ་བསམས་ནས་
ཨོཾ་གུ་རུ་བུ་དྷ་བོ་དཧིས་ཏྭ་ས་པ་རི་ཝཱ་ར་ཨརྒྷཾ་ནས་ཤཔྟའི་བར་དང། འདོད་ཡོན་ལྔ་རྒྱལ་སྲིད་སྣ་བདུན་ཕུལ། དམིགས་མེད་བརྩེ་པའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་པའི་དབྱངས། །གངས་ཅན་མཁས་པའི་གཙུག་རྒྱན་
བཙོང་ཁ་བ། །བློ་བཟང་གྲགས་པའི་ཞབས་ལ་གསོལ་བ་འདེབས། ། ཞེས་གདུང་ཤུགས་དྲག་བོས་གསོལ་བ་བཏབ་པས་བླ་མའི་ཐུགས་ཁ་ནས་ཡེ་ཤེས་ཀྱི་བདུང་རྩིའི་རྒྱུན་ཕྱག་གཡས་པའི་རལ་གྲིའི་རྩེ་མོ་རང་གི་སྤྱི་བོའི་ཚངས་བུག་ལ་གཏད་པ་ནམ་
ཏེ་ལུས་ཡེ་ཤེས་ཀྱི་བདུད་རྩིས་མེར་ཏེ་གང། སྒོ་གསུམ་གྱི་སྒོ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་སོལ་ཁུ་དང་དུད་ཁུའི་རྣམ་པ་བཞིན་དུ་དབང་པོའི་སྒོ་དང་བ་སྤུའི་བུག་ཐམས་ཅད་ནས་བཏོན། ལུས་ཤེལ་སྒོང་གཡའ་དག་པ་

[003A]༄༅། །བཞིན་དུ་གྱུར་པར་བསམ་ལ། དམིགས་མེད་བརྩེ་པའི་གཏེར་ཆེན་སྤྱན་རས་གཟིགས། །ཞེས་སོགས་ཅི་མང་འདྲེན། དེ་ནས་ཏིང་ངེ་འཛིན་གྱི་དབང་བཞི་ལེན་ཚུལ་ནི། བླ་མའི་སྤྱི་བོའི་ཨོཾ་ལས་འོད་དང་བདུད་རྩི་དཀར་པོ་དཔག་
ཏུ་མེད་པ་བྱུང། རང་གི་དཔྲལ་བ་ནས་ཐིམ། ལུས་ཀྱི་ནང་ཐམས་ཅད་གང། འཁོར་བ་ཐོག་མ་མེད་པ་ནས་ལུས་ཀྱི་སྒོ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་དག་བུམ་པའི་དབང་ཐོབ་སྐུའི་བྱིན་རླབས་ཞུགས། སྐུ་རྡོ་རྗེ་
འགྲུབ་པའི་ནུས་པ་བཞག་བྱུང་སྙམ་དུ་མོས་ནས་ཡང་དམིགས་བརྩེ་མ་འདྲེན། དེ་བཞིན་ཏུ་གཞན་རྣམས་སྔར་དང་འདྲ་བ་ལགས་དབང། ཤེས་རབ་ཀྱི་དབང། དབང་བཞི་པ་ཚིག་དབང་རིན་པོ་ཆེ་རྣམས་རིམ་བཞིན་ཐོབ་པར་བསམ་པ་རྣམས་རིགས་
འགྲེའོ། །དེ་ནས་རང་གི་སྤྱི་བོ་ནས་སྙིང་ཁའི་བར་དུ་རྩ་དབུ་མ་ཕྱི་དཀར་ལ་ནང་དམར་པ་ཡར་སྣ་སྤྱི་བོ་ལ་ཟུག་པ་རྒྱ་མཐོང་ཁ་ཕྱེ་བ་བཞིན་བུ་ག་སྐྱ་ཐལ་ལེ་ཡོད་པ་མར་སྣང་གདུང་གི་ཞབས་ཀྱི་རྣམ་པ་སྙིང་ཁར་གནས་པ་དེའི་ནང་ཙམ་དུ་རང་གི་སྙིང་པདྨ་
དམར་པོ་འདང་མ་བརྒྱད་པ་ཁ་གྱེན་ཏུ་ཤག་སྟེ་ཕྱེ་བ། དེའི་དབུས་སུ་ཟླ་པའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ངོ་བོ་དམར་སེར་དུ་བསམ། སྤྱི་བོའི་བླ་མ་ལ་དམིགས་ནས་གདུང་ཤུགས་དྲག་པོས། བླ་མ་རིན་པོ་ཆེ་བདག་གི་བློ་ཆོས་སུ་
འགྲོ་བར་བྱིན་གྱིས་རློབས། ཆོས་ལམ་དུ་འགྲོ་བར་བྱིན་གྱིས་རློབས། ཆོས་ལ་བར་ཆད་མེད་པར་བྱིན་གྱིས་རློབས། ཕྱིན་ཅི་ལོག་གི་བློ་སྣ་མཐའ་དག་འགག་པར་བྱིན་ཀྱིས་རློབས། ཕྱེན་ཅི་མ་ལོག་པའི་བློ་སྣ་མཐའ་དག་བདག་གི་རྒྱུད་ལ་མྱུར་དུ་སྐྱེ་པར་བྱིན་

[003B] བྱམས་སྙིང་རྗེ་བྱང་ཆུབ་ཀྱི་སེམས་ཁྱད་པར་ཅན་བདག་གི་རྒྱུད་ལ་སྐྱེ་བར་བྱིན་གྱིས་རློབས། བདག་མེད་རྟོགས་པའི་ཤེས་རབ་ཁྱད་པར་ཅན་སྐྱེ་བར་བྱིན་གྱིས་རློབས། ལམ་རིམ་པ་གཉིས་ཀྱི་རྟོགས་པ་ཁྱད་པར་ཅན་སྐྱེ་བར་བྱིན་གྱིས་རློབས་
ཞེས་གསོལ་པ་བཏབ་པས། བླ་མ་རང་གི་སྤྱི་བོའི་ཚངས་བུ་གནས་མར་ཞུགས། རྩ་དབུ་མའི་ནང་ནས་མར་བྱོན། སྙིང་ཀའི་རང་སེམས་དྷཱི་ར་གསལ་བ་ལ་ཐིམ་པས། བླ་མ་དང་རང་སེམས་རྗེ་བཙུན་གསུམ་དབྱེར་མི་ཕྱེད་པ་ལ་ཅུང་ཟང་བཞག་གོ་དེ་ནས་སྙིང་ཀའི་
པདྨ་འུབས་ཏེ་འདུས་པའི་རྩེ་དང་རྗེ་བཙུན་གྱི་རལ་བའི་རྩེ་མོ་མཉམ་པོ་ཡོད་པ་མཚམས་དེར་ཨར་པ་ཙ་ནའི་སྔགས་ཀྱིས་བསྐོར་པར་བསམ་ལ། ཐུན་མཚམས་སུ། ཚེ་རབས་ཀུན་ཏུ་རྒྱལ་བ་བཙོང་ཁ་པས། ཞེས་སོགས་དང། རྣམ་དག་བསམ་པས་ཞེས་སོགས་དང་
འཇམ་དཔལ་དཔའ་བོས་ཞེས་སོགས་ཀྱི་སྨོན་ལམ་དང་ཤིས་བརྗོད་བྱའོ། །སྨྲས་པ། རབ་འབྱམས་མདོ་དང་རྒྱུད་སྡེ་མཐའ་དག་ལས། །གང་གི་རྣལ་འབྱོར་བསྔགས་པའི་བླ་མ་ལྷའི། །སྒྲུབ་ཐབས་འདོད་འཇོ་རིན་ཆེན་དབང་གི་རྒྱལ། །གང་གི་གཙུག་
བརྟེན་དངོས་གྲུབ་ཞལ་མཛེས་གྲུབ། །དགེ་ཚོགས་ཆེས་དཀར་མཁའ་ཁྱབ་འགྲོ་བ་ཀུན། །བཤེས་གཉེན་དམ་པའི་མགོན་གྱིས་ལེགས་ཟིན་པའི། །དངོས་གྲུབ་གཉིས་གྱི་དགའ་སྟོན་ལ་སྤྱོད་ཅིང། །སྐྱེ་དགུའི་དོན་གཉིས་མྱུར་དུ་མཐར་ཕྱིན་ཤོག། ཅེས་
བླ་མའི་རྣལ་འབྱོར་ཙིནྟ་མ་ཎིའི་ཕྲེང་མཛེས་འདི་ཡང་རིགས་རུས་དང་འཕགས་པའི་ནོར་གྱིས་འཕགས་པ་ཀུན་དགའ་བོ་དང་མཚུངས་པའི་དབོན་པོ་བློ་བཟང་ཕུན་ཚོགས་ཀྱིས་ཉིན་བདེ་དང་སུ་ཝརྞ་དང་བཅས་ཡང་ཡང་བསྐུལ་བའི་ངོར། རྗེ་བླ་མས་མཁས་

[004A]༄༅། །གྲུབ་ཐམས་ཅད་མཁྱེན་པ་ལ་ཆིག་བརྒྱུད་དུ་གནང་བ་ལུགས་འདི་དམ་པ་ཀུན་གྱི་ཐུགས་དམ་གྱི་མཐིལ་མཛད་པ་དེ་མགོ་མཇུག་གི་ཚིགས་བཅད་ཙམ་གསར་དུ་བྱས་ཏེ་དབེན་ས་སྔ་ཕྱི་སོགས་འདིའི་སྐོར་དུ་མཐོབ་པའི་ཤཱཀྱའི་དགེ་སློང་
འཇམ་དབྱངས་བཞད་པའི་རྡོ་རྗེས་སྲོང་བཙན་སྒྲུབ་གནས་ཕ་བོང་ཁར་བྲིས་པ་ཀུན་ལ་དགེ་པར་གྱུར་ཅིག།    ༈   །། ན་མཿ་ཤྲཱི་ཀ་ལ་ཙ་ཀྲ་ཡ་ནམ། བཅོམ་ལྡན་འདས་མཆོག་གི་དང་པོའི་སངས་རྒྱས་དཔལ་དུས་ཀྱི་འཁོར་ལོ་དང་དབྱེར་མ་མཆིས་པའི་རྗེ་བཙུན་
བླ་མ་རིན་པོ་ཆེའི་ཞབས་ཀྱི་པདྨོ་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །སྐྱེ་བ་ཀུན་དུ་རྗེས་སུ་བཟུང་དུ་གསོལ། རྣམ་ཀུན་མཆོག་ལྡན་སྟོང་ཉིད་ཕྱག་རྒྱ་ཆེ། །མི་འགྱུར་བདེ་བ་ཆེན་པོའི་རོས་གང་ཞིང། །སྣ་ཚོགས་འཁོར་ལོའི་བཀོད་པས་རྣམ་
རོལ་པ། །དང་པོའི་སངས་རྒྱས་དཔལ་ལྡན་བླ་མར་འདུད། །མགོན་དེའི་ཞལ་གྱི་བུམ་བཟང་ལས་འོངས་པའི། །རྒྱུད་རྒྱལ་གདམས་པས་རྡོ་རྗེ་ཚེར་མ་སོགས། །ཞི་བྱེད་སྣ་ཚོགས་ཡུམ་གྱི་སྒྲུབ་འཕྲིན་རྣམས། །སྐྱེ་དགུ་བདེ་དང་འགྲོལ་བརྩེབས་འཆད། །སོ་དྲུག་
རྣལ་འབྱོར་མ་སོགས་དཔའ་བོ་དང། །ཆོས་བདག་སྲུང་མའི་ཚོགས་ཀྱིས་གྲོགས་མཛོང་ཅིག་དེ་ལ་འདིར་བཅོམ་ལྡན་འདས་དུས་ཀྱི་འཁོར་ལོ་ནས་གསུངས་པའི་ལས་ཀྱི་ལྷ་ལ་ཁྲོ་བོ་བཅུ་དང། སྣ་ཚོགས་ཡུན་དང། རྡོ་རྗེ་ཤུགས་དང། རྡོར་རྗེ་ཁྱུང་ཁྲ་
སོགས་སེམས་ཅན་གྱི་ཕན་བདེ་སྒྲུབ་ཚུལ་གསུངས་པ་ལས། སྣ་ཚོགས་ཡུམ་ལ་བརྟེན་པའི་སྒྲུབ་ཐབས་དང། ལས་སྦྱོར་གཉིས། དང་པོ་ནི། སྐྱབས་འགྲོ་སེམས་བསྐྱེད་དང། ཚོགས་ཞིང་སྤྱན་དྲངས་ནས་མཆོད། དཀོན་མཆོག་གསུམ་ལ་སོགས་

[004B] ཚད་མེད་བཞི་བསྒོམ། ཤཱུ་ནྱ་ཚྶས་སྟོང་པར་སྦྱངས། སྟོང་པའི་དང་ལས་ཀཱ་ལི་ལས་ཉི་མའི་དཀྱིལ་འཁོར་དང། ཨཱ་ལི་ལས་ཟླ་བའི་དཀྱིལ་འཁོར་གྱི་སྟེང་དུ་ཝ་ལས་འོད་ཟེར་འཕྲོས། འཕགས་པ་མཆོད། སེམས་ཅན་
གྱི་ནང་གདོན་ཞི་བར་བྱས། སླར་ཡང་དུས་ཡོངས་སུ་གྱུར་པ་ལས་རང་ཉིད་ལྷ་མོ་སྣ་ཚོགས་ཡུམ་སྐུ་མདོག་སྟོན་ཀའི་ཟླ་བ་ལྟར་དཀར་པ་ཞལ་གཅིག་ཕྱག་གཉིས་མ། གཡས་མི་འཇིགས་པ་སྦྱིན་པའི་ཕྱག་རྒྱ་དང། གཡོན་ཆུ་སྐྱེས་དཀར་པོ་བསྣམས་པ་
ཞལ་ཤིན་ཏུ་འཛུམ་པ། རིན་པོ་ཆེའི་རྒྱན་དཀར་པོ་ ཞབས་གཉིས་པདྨའི་འདུག་སྟངས་ཀྱིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ལྟེ་བར་ཧོ། གཙུག་ཏོར་དུ་ཧཾ། གསང་བར་ཀྵ་
རྣམས་བསམ་དགོས་ཏེ་རྒྱུད་ལས། དེ་བཞིན་དེ་དག་རྣམས་ཀྱི་མགོ་བོ་མགྲིན་པ། ལྟེ་བ་གསང་གནས་ ཞེས་དང། འགྲོ་ལ་ཆེན་ལས། ཞེས་པས་སོགས་པའི་སྒྲས་སྦྱི་པོ་རུ་སྟེ་གནས་དྲུག་པོ་དེ་རྣམས་ཐུན་གསུམ་
དུ་བསྲུང་པར་བྱ་བ་ནི་ངེས་བའོ། །ཞེས་གསུངས་སོ། །ཐུགས་ཀའི་ཧཱུཾ་ལས་འོད་ཟེར་འཕྲོས། བསྒོམ་པ་དང་འདྲ་པའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོ༑ ཧི་རོ་མཉམ་དུ་གྱུར། སླར་ཡང་ཐུགས་ཀའི་ཧཱུཾ་ལས་འོད་འཕྲོས། དབང་གི་ལྷ་སྤྱན་དྲངས་
ཡུམ་རྣམས་ཀྱིས་དབང་བསྐུར། རྡོ་རྗེ་སེམས་དཔས་དབུ་བརྒྱན་པར་གྱུར། ཆུ་གཉིས་ཉེར་སྤྱོད་རོལ་མོ་རྣམས་དང། ནང་མཆོད་གྱིས་མཆོད། རྣམ་ཀུན་མཆོག་ལྡན་སྟོང་ཉིད་ཕྱག་རྒྱ་ཆེ། །ལི་འགྱུར་བདེ་བ་ཆེན་པོའི་རོས་གང་ཞིང། །སྣ་ཚོགས་འཁོར་

[005A]༄༅། །ལོའི་བསྐོད་པས་རྣམ་རོལ་པ། །དང་པོའི་སངས་རྒྱས་སྣ་ཚོགས་ཡུམ་ལ་འདུད། །ཅེས་པས་བསྟོད། ལྷའི་སྐུ་ལང་རྒྱལ་དང་གསལ་སྣང་བཞག་སྙིང་ཀའི་པདྨ་ར་ཟླ་བའི་སྟེང་དུ་ཕྲེཾ་ཡིག་གི་མཐར་སྐོར་དུ་སྔགས་ཀྱི་ཕྲེང་བ་བདུད་རྩི་བྱེ་
བའི་འོད་ཟེར་ཅན་གྱིས་བསྐོར་བ་ལས་འོད་ཟེར་འགྲོས་རང་གཞན་གྱི་ནང་གདོན་སྡིག་སྒྲིབ་དང་རྡོ་རྗེའི་ཚེར་མ་ཞི་བར་བྱས། སངས་རྒྱས་བྱང་སེམས་ཐམས་ཅད་ཀྱི་ཐུགས་རྗེ་ནུས་མཐུ་ཐམས་ཅད་བདུད་རྩིའི་རྣམ་པར་བསྟིམ་པའི་མོས་པ་བྱས་ལ། ཨོཾ་ཕྲཾ་བི་ཤྭ་
མཱ་ཏར་ཧཱུཾ་ཧཱུཾ་ཕཊ་སཱ་ཧཱ་དང། ལས་སྦྱོར་གྱི་དུས་བཟླ་བའི་སྔགས་དང་བཟླ་ཚུལ་ནི། འགྲེལ་ཆེན་ལས། ཨོཾ་ཕྲཾ་བི་ཤྭ་མཱ་ཏར་བཛྲ་ཀ་ཎ་་ཀཱན་ན་ཤ་ཡ་མམ་ཤིནྟཾ་ཀུ་རུ་ཀུ་རུས་སཱ་ཧཱ། གཞན་བསྲུང་བའི་དོན་དུ་ལྷ་སྦྱིན་ཤནྟི་ཀུཾ་རུ་ཀུ་རུ་སཱཧཱ། ཞེས་པ་ངེས་པའོ་
ཞེས་སོ། དེ་ལ་དམིགས་པ་འཇོག་ཚུལ་ནི། ཨ་བྷྱ་ཀ་རའི་སྒྲུབ་ཐབས་ལས། བསྒྲུབ་བྱའི་ཁྱིམ་དུ་རབ་ཏུ་སྤྲིངས་ནས་ནི། །དེ་ནས་བསྒྲུབ་བྱ་བླངས་ནས་སླར་ཡང་གཙོ་བོའི་དཀྱིལ་འཁོར་ལ་ནི་ཡང་དག་རབ་ཏུ་ཞུགས་གྱུར་ནས། །གཙོ་བོའི་བཀའ་ཡིས་རབ་ཏུ་ཐོབ་
པའི་སླར་མང་བདུད་རྩིའི་བུམ་པས་སྤྱན་མ་ལ་སོགས་རབ་དགྱེས་པས། །ཞེས་པ་ནས། ས་སྟེང་མཐའ་དག་རྒྱས་པར་བྱ་བའི་རྒྱུའི་དོན་གྱི་ཕྱིར། ཞེས་གསུངས་པ་ལྟར་བསྒྲུབ་བྱ་འགུགས་པ་དང་དབང་བསྐུར་པའི་དམིགས་པ་བྱ། ཐུན་མཚམས་སུ་གཏོར་མ་རྒྱུད་
ལྟར་རམ་སྤྱི་ལྟར་བརླབས་ལམ་དུན་དུ་སྣ་ཚོགས་ཡུམ་བསྐྱེད་པ་ལ་འབུལ་ལ། འདོད་དོན་ལ་གསོལ་བ་དང། སྲུང་མ་དྲུག་ཅུ་ལའང་བྱུང་ན་ལེགས་པར་སམས། མ་བྱུང་ན་སྒྲུབ་ཐབས་རྒྱ་མཚོའི་ལྷན་ཐབས་ལྟར་བྱས་ཀྱང་རུང་ངོ། །གཉིས་པ་ལས་ཚོགས་

[005B] སྲན་མའི་ལས་སྦྱོར་དང། བརྒྱད་ཐོད་ཀྱི་དང། མི་སྐྱོང་པ་ལ་ཚབ་གསུམ་བཏགས་པའི་ལས་སྦྱོར་དང། རླུང་བུམ་པ་ཅན་གྱི་ལས་སྦྱོར་སོགས་འགྲེལ་ཆེན་ལས་ཤེས་པར་བྱའོ། །སྨྲས་པ། རིགས་རུས་སྐྱེ་བས་དྲེགས་དང་འབྱོར་པས་དྲེགས། །མཐུ་སྟོབས་
རློམ་པས་དྲེགས་དང་གོས་ས་དྲེགས། །གཡོ་སྒྱུ་རྫུན་གྱིས་དྲེགས་ཀྱང་མ་རིག་པའི། །དབང་ཕྱུག་རྡོ་རྗེའི་སྣ་ལྡན་ཡུལ་འདི་མིན། །ལ་ལས་སྐུ་མདོག་ཕྱག་མཚན་མུན་པའི་མདའ། །གཞན་གྱིས་ཆོག་སྒྲིག་སྨྱོན་པས་རྨ་བྱར་བཞིན། །ཕལ་ཆེར་རྒྱུད་
འགལ་བྱིན་རླབས་དྲུག་སྐོར་གྱི། །ཡིད་བཞིན་ནོར་བསྐྱུར་སྒྲུབ་ཐབས་འཆིང་བུས་བྲེལ། །ལྷག་བསམ་མཁའ་ངོས་ཁྱབ་པའི་དགེ་ལེགས་སྤྲིན། །དཔལ་ལྡན་སྣ་ཚོགས་ཡུམ་གྱི་བདུད་རྩིའི་ཆར། །ལེགས་ཕབས་སྡིག་ནད་ས་རྡུལ་ཀུན་མནན་ཏེ། །བདེ་
སྐྱིད་རླན་གྱིས་སྐྱེ་དགུ་ཚིམ་གྱུར་ཅིག་སྣ་ཚོགས་ཡུམ་གྱི་སྒྲུབ་འཕྲིན་རིགས་ལྡན་གྱི། །ཞལ་ལུང་འཁྲུལ་བྲལ་འདི་ནི་སྡིག་པའི་ནང། །མ་ལུས་ཞི་ཕྱིར་སྲོང་བཙན་སྒྲུབ་པའི་གནས། །འཁོར་ལོ་སྔོམ་པའི་ཕོ་བྲང་ཕ་བོང་ཁར། །མདོ་རྒྱུད་མན་ངག་
འཛིན་པའི་སྙོམས་ལས་པ། །འཇམ་དབྱངས་བཞད་པས་བྲིས་པ་དགེ་ལེགས་འཕེལ།།    ༈   །།ན་མ་སྭ་ར་སྭ་སྟྱེ། དྲན་པས་འཇིགས་པ་ཀུན་སྒྲོལ་འདོད་པའི་དོན། །མ་ལུས་སྒྲུབ་བྱེད་རྒྱལ་བ་ཀུན་གྱི་ཡུམ། །འཕགས་མ་སྒྲོལ་མའི་ཞབས་ལ་
ཕྱག་བྱས་ཏེ། །རྗེ་དང་སྙིམ་ཏོག་ལུགས་བཞིན་འདིར་བརྗོད་བྱ། །དེ་ལ་རྗེ་བཙུན་སྒྲེལ་མ་ལ་སྡེ་བཞིའི་ལུགས་ཡོད་པ་ལས། འདིར་གསང་འདུས་རྩ་རྒྱུད་ལས་གསུངས་པའི་སྒྲོལ་མ་རྗེ་རིན་པོ་ཆེའི་མཐའ་དཔྱོད་མྱུ་གུ་དང། རྩོད་དུས་ཀྱི་ཀུན་མཁྱེན་

[006A]༄༅། །ཤནྟི་བའི་སྙི་མཏོག་གི་མན་ངག་བཞིན་གཙོ་རྐྱང་གི་སྒྲུབ་ཚུལ་ནི། གནས་ཡིད་དང་མཐུན་པར་གདན་ལ་འཁོད་དེ། སྐྱབས་འགྲོ་སེམས་བསྐྱེད་བྱས། དེ་ནས་རང་སྒྲོལ་མར་གསལ་བའི་ཐུགས་ཀར་པདྨ་དང་ཟླ་བ་ལ་གནས་བའི་ས་
བོན་ཀྱི་འོད་ཟེར་གྱིས་རང་བཞིན་གྱི་གནས་ནས་རྗེ་བཙུན་མལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྦྱན་དྲངས་ཏེ་མདུན་གྱི་ནམ་མཁར་བཞུགས་བར་དམིགས་ལ། ཨོཾ་སརྦ་ཏ་ཐཱ་ག་ཏས་ཨིརྒྷ་པཱུ་ཇོ་མེ་གྷས་མུ་ཏྲ་སྦར་ཎས་མ་ཡ་ཤྲཱི་ཡེ་ཧཱུཾ། དེ་
བཞིན་དུ། བཱ་དྱཾ། བུཥྦེ། དཧུ་བེ། ཨཱ་ལོ་ཀེ་བ་དཉེ། ནཻ་ཝི་དྱ། ཤ་བྟ་རྣམས་ཨ་རྒྷཾ་གྱི་གནས་སུ་བཅུག་པས་མཆོད། དཀོན་མཆོག་གསུམ་ལ་བདག་སྐྱབས་མཆི། །སོགས་ཀྱིས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམས་ལ། ཨོཾ་ཤཱནྟ་ཏཱ་རྫྙ་ན་བྲྫྲ་
སྭ་བྷཝལ་ཨཏྨ་ཀོ་འདྲཾ། འཁོར་འདས་ཀྱི་ཆོས་ཐམས་ཅད་རང་བཞིན་མིད་མིགས་བའི་སྟོང་བ་ཉིད་དུ་གྱུར་བར་བསམ། སྟོང་བའི་དང་ལས་བཾ་ལས་པདྨ། ཨ་ལས་ཟླ་པའི་སྟེང་དུ་ཏཾ་ལས་ཨུཏླ་ཏཾ་གྱིས་མཆོན་བ་ལས་འོད་འཕྲོས། དོན་གཉིས་བྱས་
འདུས་ཡོངས་སུ་གྱུར་པ་ལས། རང་ཉིད་རྗེ་བཙུན་མ་སྒྲོལ་མ་ལྗང་ཁུ། ལྗང་ཁུ་དང། དཀར་བོ་དང། དམར་བོའི་ཞལ་གསུམ་ཕྱག་དྲུག་གི་གཡས་སྣ་ཚོགས་རྡོ་རྗེ། འཁོར་ལོ། རྔོ་རྗེས་མཚན་བའི་ཨུཏྤླ། གཡོན་དྲིལ་བུ། རིན་ཆེན། རལ་གྲི་འཛིན་པ་
དབུ་སྐྲར་ལབ་ཕྱེད་བཅིངས་སུ་བྱས་པ། ཤིན་ཏུ་སྒེག་ཅིང་བཞིན་འཛུམ་བག་དང་ལྡན་བ། ཟུར་གྱིས་ལྷ་བ་ལ་སོགས་བའི་རྣམ་འགྱུར་གྱིས་མཛེས་བ། རིན་བོ་ཆེའི་དབུ་རྒྱན་གསོལ་བ། རིན་པོ་ཆེའི་སྙན་རྒྱན་དང། སྙན་གོང་ཨུཏྤླ་ལའི་གདེངས་ཀ་དང་

[006B] རིན་པོ་ཆེའི་མགུལ་རྒྱན་དང། མུ་ཏིག་གི་སེ་མོ་དོ་དང། རིན་པོ་ཆེའི་ངོ་ཤལ་དང། ཕྱག་གདུ་བ་དང། ཞབས་གདུ་བ་དང། རིན་བོ་ཆེའི་འོག་བག་སྟེ་རིན་པོ་ཆེའི་རྒྱན་བརྒྱད་ཀྱིས་བརྒྱན་བ། སྐུ་སྟོད་ལྷ་རྫས་ཀྱི་གོས་ཀྱིས་ག་
ཤལ་བྱས་ཤིང། སྐུ་སྨད་ལྷ་རྫས་ཀྱི་དར་གྱི་ཤ་མཐབས་ཅན། ཞི་བ་འོད་ཀྱི་དཀྱིལ་འཁོར་རབ་ཏུ་འབར་བའི་དབུས་ན་རྡོ་རྗེའི་སྐྱིལ་མོ་ཀྲུང་གིས་བཞུགས་བར་གྱུར། དེའི་ཐུགས་ཀར་རང་འདྲའི་ཡེ་ཤེས་སེམས་དཔའ་ཞལ་གཅིག་ཕྱག་གཉིས་ག་དེའི་
ཐུགས་ཀར་ཟླ་བ་ལ་ཏིང་ངེ་འཛིན་སེམས་དཔའ་ཏི་ཡིག་འོད་ཟེར་འབར་བས་མཚན་བ། དེའི་སྦྱི་བོར་ཨོཾ། མགྲིན་བར་ཨཱ་ཐུགས་ཀར་ཧཱུཾ། ཐུགས་གའི་ཧཱུཾ་ལས་འོད་འཕྲོས་བས་རང་བཞིན་གྱི་གནས་ནས་བསྒོམ་བ་དང་འདྲ་བའི་ཡེ་ཤེས་པ་དང། དབང་
གི་ལྟ་སྦྱན་དྲངས། རྫཿ་ཧཱུཾ་བཾ་ཧོཿ་གཉིས་སུ་མེད་པ་གྱུར། དབང་གི་ལྷས་དབང་བསྐུར། དྲི་མ་དག་ཆུའི་ལྷག་མ་སྦྱི་གཙུག་ཏུ་གནས་བ་ལས་དོན་གྲུབ་ཀྱིས་དབུ་བརྒྱན་པར་གྱུར། སྔར་ལྟར་མཆོད། ནང་མཆོད་ཀྱང་ཡོང་ན་ཕུལ། རྒྱལ་པའི་ལྷན་སྐྱེས་དགའ་
བའི་རོལ་བ་ལས། །དུ་མར་སྦྲོ་ཞིང་འགྲོ་བའི་དོན་མཛོད་ཀྱང། །གཉིས་མེད་གཉིས་བྲལ་བདེ་སྟོང་ལྷ་མོའི་སྐུ། །རྗེ་བཙུན་སྒྲོལ་མར་ཤར་བ་ཁྱོད་ལ་འདུད། །ཅེས་སོགས་ཅི་རིགས་ཀྱིས་བསྟོད། ཐུགས་ཀར་ཟླ་སྟེང་དུ་ཏཾ་ཡིག་གི་མཐར་སྙིང་པོ་རང་ཉེ་སྙིང་
དང་རྩ་སྔགས་ཡི་གེ་བཅུ་བས་བསྐོར་བ་ལ་འོད་ཟེར་འབར་བ་དང་ལྷའི་སྒྲོང་སྡུ་དང་བཅས་སྔགས་གསུམ་དང་གཙོ་བོར་ཡི་གེ་ དེ་ནས་ལངས་བ་ན་ཡིག་བརྒྱས་བརྟན་བར་བྱས་ལ། སྨོན་ལམ་བྱ་ཞིང། གཏོར་མ་སྤྱི་བྱ་བ་བམ། གསང་འདུས་ལྟར་

[007A]༄༅། །བྱས་ལ་ཐུན་བཞི་སོགས་སུ་ཏིང་ངེ་འཛིན་དང་བཟླས་བ་འབུམ་མམ། ས་ཡ་འམ། བྱེ་བ་སོང་ན་ལས་ཅི་རིགས་འགྲུབ་གསུངས་སོ། འདི་ནེ་རྩ་རྒྱུད་ལས། གཟི་བརྗིད་ཕུང་བོ་སོགས་ཀྱི་དགོངས་བ་ཤནྟི་པ་དང། རྒྱལ་བའི་བྱིན་གྱིས་བཤད་པ་
མཐའ་དབྱོད་རིན་པོ་ཆེའི་མྱུ་གུ་ལས། དཔའ་པོ་གཅིག་པ་དང། བདག་པོར་བསྒོམ་པ་གཉིས་ལ་བྱང་གོས་བ་འདྲའོ། །ཞེས་གསུངས་བའི་དགོངས་བར་སྲད་རྡོ་རྗེ་འཆད་ཆེན་པོས་གསུངས་བ་དང་ཕྱག་ལེན་ཁྲིད་བ་ལྟར་ཡིན་པས་གཅེས་བར་གྱིས། ལས་
ཚོགས་སོགས་གཞན་དུ་ཤེས་དགོས་སོ། །འདི་ལྟར་བཀོད་བའི་རྨད་བྱུང་ཟླ་ཟེར་གྱིས། །འཇིགས་དང་གདུངས་བའི་མུན་ཚོགས་ཀུན་བསལ་ཏེ། །སྐུ་གསུམ་ཀུནྡའི་འདབ་མར་བ་ཕྱེ་ཞིང། །ལུས་ཅན་ཆོས་སྐུའི་སྣང་བར་རོལ་གྱུར་ཅིག་ཅེས་སྒྲོལ་ལྗང་
རྩ་རྒྱུད་ལྟར་གཙོ་རྐྱང་གི་སྒྲུབ་ཐབས་རྡོ་རྗེ་སེམས་དཔའི་ཞལ་ལུང་གདུངས་བ་ཀུན་སེལ་ཅེས་པ་འདི་ཡང་དང་ངང་རྣམ་དཔྱོད་ལྡན་པའི་རབ་བརྟན་དགེ་སློང་གིས་བླ་མེད་ལུགས་གཅིག་དགོས་ཞེས་ཡང་ཡང་དསྐུལ་བའི་དོར་ཤཱཀྱའི་དགེ་སློང་འཇམ་དབྱངས་
བཞད་བའི་རྡོ་རྗེས་བྲིས་བ་དགེ་ལེགས་སུ་གྱུར་ཅིག། ཨོཾ་ཨཱ་ཏཾ་ཧཱུཾ་སྙིང་པོ་དང། ཨོཾ་ཨཱ་བྲྫྲ་རཱ་ཏི་ཏཾ་ཧཱུཾ་ཉེ་བའི་སྙིང་བོ་དང། ཨོཾ་ཏཱ་རེ་ཏུ་ཏཱ་རེ་ཏུ་རེ་ཝཱ་ཧཱ་རྩ་སྔགས་སོ།།    ༈    །།ནམ་སྶར་སྭ་ཤྱི། གང་གི་ཞབས་བེ་སྟན་ལྟ་ཅི་དྲན་ཙམ་གྱིས། །ནད་གདོན་དགྲ་བགེགས་
འཇིགས་བརྒྱད་ཀུན་སོགས་ཞི། །ལས་བཞི་གྲུབ་ཆེན་བརྒྱད་སོགས་མྱུར་སྕོལ་བའི། །རྒྱལ་ཀུན་ཡུམ་གྱུར་ཏཱ་རེ་སྙིང་དབུས་བཞུགས། །སྒྲོལ་དཀར་བཀའ་བབས་བརྒྱད་དང་ཁྱད་པར་དུ། །དོ་ལུགས་སྒྲེ་དང་བ་རི་སླེན་གནས། །བརྒྱུད་བའི་ཉིད་ཁུ་

[007B] །ཉེ་བརྒྱུད་རྨད་བྱུང་བཤས་རྣམས་ཞབས་ལ་འདུང། །དེ་ལ་འདིར་རྗེ་བཙུན་མ་ཡིད་བཞིན་འཁོར་ལོ་བསྒྲུབ་བར་འདོང་པས་སྐྱེབས་འགྲོ་སེམས་བསྐྱེད་ཚད་མེད་བཞི་ཡིད་འཁུལ་ངེས་བྱས། རང་སྒྲོལ་མར་གསལ་བའི་ཐུགས་
ཀའི་འོད་ཟེར་གྱིས་རྗེ་བཙུན་མལ་སངས་རྒྱས་བྱང་སེམས་ཀྱིས་བསྐོར་བ་སྦྱན་དྲངས་ལ་ཕྱག་འཚལ་བ་དང། མཆོད་བ་སོགས་སྦྲོན་བྱ། བསྡུ་ན། ཨོཾ་སྭ་བྷཱ་ཝ་ནས་ཆོས་ཐམས་ཅད་རང་བཞིན་མི་དམིགས་བའི་སྟོང་བར་གྱུར་བར་བསམ། སྟོང་བའི་དང་ལས་
གི་ལས་པདྨ་དཀར་པོ་དང། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཡི་གེ་ཏཾ་ཡིག་དཀར་བོ་ལས་འོད་ཟེར་འཕྲོས། སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་བ་ལས་རང་ཉིད་ལ་འཕགས་མ་ཡིད་བཞིན་འཁོར་ལོ་སྐུམ་དོག་དཀར་
མཻ་ཝ་ལ་གཅིག་ཕྱག་གཉིས་མ། གཡས་མཆོག་སྦྱིན་གྱི་ཕྱག་རྒྱ་དང། གཡོན་མེ་ཏོག་ཨུཏྤལཱི་ཡུབ་ཐུགས་ཀར་མཐེབ་སྲིན་གྱིས་འཛིན་བ། སྙན་གྱི་ཐད་དུ་ཁ་ཕྱེ་བའི་ཡལ་ག་གསུམ་དུ་གྱིས་བའི་དབུས་མ་ཁ་ཤག་གིས་ཕྱེ་བ། གཡས་སྦུད་ནས་འབྲས་བུ་ཡོད་
བ༑ གཡོན་ཁམ་ཕྱེ་བ། དེ་གསུམ་ཀྱིས་དུས་གསུམ་གྱིས་དང་རྒྱས་མཚོན་པ་རན་པོ་ཆེའི་རྒྱན་དང། དར་སྣ་ཚོགས་ཀྱི་ན་བཟའ་ཅན། ཟླ་བའི་དཀྱིལ་འཁོར་ལ་སྐུ་དྲང་བོར་བརྟེན་བ། ཞབས་རྡོ་རྗེ་སྐྱིལ་གྲུང་གིས་བཞུགས་བ། དེའི་སྐྱི་བོར་ཨོཾ་དཀར་བོ་
མགྲིན་བར་ཨཱ་དམང་པོ། ཐུགས་ཀར་ཧཱུཾ་སྔོན་བོ། སྙིང་ཀར་ཟླ་བའི་དཀྱིལ་འཁོར་གྱི་སྟེང་དུ་ཏ་ཡིག་དཀར་བོད་ལས་འོད་འཕོས། རང་བཞན་གྱི་གནས་ནས་སམ། ལྷོ་ཕྱོགས་བོ་ཏ་ལ་ན་རྗེ་བཙུན་མལ་སངས་རྒྱས་དང་བྱང་ཆུབ་སེམས་དཔའི་ཚོགས་

[008A]༄༅། །ཀྱིས་བསྐོར་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ས་བོན་ལས་འོད་འཕྲོས། དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་བར་དབང་བསྐུར་དུ་གསོལ། ཞེས་གསོལ་
པ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏས་མ་ཡ་ཤྲའི་ཡེ་ཨཱ་ཧཱུཾ། ཞེས་བདུད་རྩིའི་ཆུས་དབང་བསྐུར། ལུས་གང། དྲི་མ་དག། ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་
གྱུར་པ་ལས། འོད་དཔག་མེད་ཀྱིས་དབུ་བརྒྱན་པ་གྱུར་པར་རབ་སམ། མཆོད་པ་ཨྀ་མྲ་ཏས་བསངས། སྭ་བྷཱ་ཝས་སྦྱངས། སྟོང་བའི་ངག་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་རྫས་
ཕུན་སུམ་ཚོགས་པ་ཀུན་ཏུ་བཟང་པོའི་མཆོད་སྒྲིན་དུ་གྱུར་པར་བསམ། ཨོཾ་ཨྲྒྷཾ་ཨཱཧཱུཾ། ནས་ཨོཾ་ཤཔྟ་ཨཱཧཱུཾ་གིས་བྱིན་གྱིས་བརླབས་ལ། རང་གི་ཐུགས་ཀ་ནས་སྤྲོས་པའི་ལྷ་མོ་རྣམས་ཀྱིས་མཆོད་པར་མོས་ནས། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨྲྒྷཾ་པྲ་ཏཱི་
ཙྪ་སཱ་ཧཱ། དེ་བཞིན་དུ་པཱ་ཏྱཾ། པུཥེབ། དཧུ་པེ། ཨ་ལོ་ཀེ། སྣེདྡྷ། ནཻ་ཕྲི་ཧྱཻ། ཤཔྟའི་པར་སྦྱར་བས་མཆོད། འཁོར་བ་ལས་སྒྲོལ་ཏཱ་རེ་མ། །ཞེས་སོགས་དང། རབ་འབྱམས་རྒྱལ་བའི་མཁྱེན་བརྩེ་འཕྲིན་ལས་རྣམས། །རབ་མཛེས་ཡིད་འོང་ལྷ་མོའི་
སྐུར་བསྟན་ནས། །རབ་མང་འགྲོ་ལ་ཚེ་དང་མཆོག་སྩོལ་མ། །རབ་དཀར་ལྷ་མོ་ཨུཏྤལ་བསྣམས་ལ་བསྟོད། །ཅེས་པས་ཀྱང་བསྟོད་ལ། ང་རྒྱལ་དང་གསལ་སྣང་ལ་སེམས་ཅི་ནུས་འཇོག། བཟླས་པ་བྱ་བ་ནི། རང་གི་སྙིང་ཀར་འཁོར་ལོ་རྩིབས་

[008B] མུ་ཁྱུད་རིམ་པ་གསུམ་དང་ལྡན་པ། ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཏཱཾ་ཡིག་དཀར་པོ། དེའི་མཐར། ཨོཾ་བདག་གི་ཚེ་དང་བསོད་ནམས་པུཥིཾཊ་ཀུ་རུ་ཧཱ། ཞེས་པས་བསྐོར་བ་དང། རྩིབས་བརྒྱད་ལ་མདུན་
ནས་གཡས་བསྐོར་དུ། ཏཱ་རེ་ཏུ་ཏྟཱ་རེ་ཏུ་རེ་སཱ། ཞེས་པའི་ཡི་གེ་བརྒྱད་དང། མུ་ཁྱུད་ནང་མ་ལ་ཨཱ་ལི་གཡོན་བསྐོར། བར་མ་ལ་ཀཱ་ལི་གཡས་བསྐོར། ཕྱི་མ་ལ་རྟེན་འབྲེལ་སྙིང་པོས་བསྐོར་བ་སྔགས་ཐམས་ཅད་ཀྱང་བདུད་རྩིའི་འོད་ཟེར་དང་བཅས་པ་གྱེན་འགྲེང་
གི་རྣམ་པ་ཅན་དུ་བསྒོམ། འདི་ནི་ངག་གི་དབང་ཕྱུག་གྲགས་པས། སྒྲོལ་མ་དེ་ཡི་སྙིང་ཀར་བསྒོམ། །འཁོར་ལོ་དཀར་པོ་འོད་ཟེར་ཅན། །རེ་མིག་བརྒྱད་ལ་ཡི་གེ་ནི། །བརྒྱད་ཀྱིས་ཡོངས་སུ་བསྐོར་པའོ། །ཨོཾ་ཧཱ་གསལ་བྱེད་དབུས་གནས་པར། །བསྒྲུང་
བྱའི་མིང་ནི་ལྟེ་པར་བྱ། །ཞེས་པའི་སྔགས་འགོད་ལུགས་མ་ནོར་བའོ། །སྔགས་དེ་རྣམས་ལས་འོད་ཟེར་དཀར་པོའི་ཚོགས་དཀར་ཕྲོམ་གྱིས་འཕྲོས། ལུས་ཀྱི་ནང་ཐམས་ཅད་གང། ནད་གདོན་སྡིག་སྒྲིབ་དང་ཚེའི་བར་ཆད་ཞི་བར་བྱས། འོད་ཟེར་པ་
སྤུའི་སྒོ་ནས་ཕྱིར་འཕྲོས། ལུས་ཀྱི་ཕྱི་ནས་འོད་ཟེར་དཀར་པོའི་གུར་ཁྱིམ་འོད་མ་གང་ཁོར་ཡུག་ཙམ་ཞིག་གིས་བསྐོར་བས་ཞི་བའི་ལས་ཐམས་ཅད་འགྲུབ་པར་བྱས་སོ་སྙམ་དུ་བསམ། དེ་བཞིན་དུ་འོད་ཟེར་སེར་པོའི་ཚོགས་འཕྲོས། ལུས་ཀྱི་ནང་ཐམས་
ཅད་གང། ཚེ་དང་བསོད་ནམས་ཐོས་བསམ་སྒོམ་གསུམ་གྱི་ཤེས་རབ་ལ་སོགས་པ་རྒྱས་པར་བྱས། སྔར་བཞིན་དཀར་པོའི་མཐའ་ནས་འོད་ཟེར་སེར་པོའི་གུར་ཁྱིམ་གྱིས་བསྐོར་པས་རྒྱས་བའི་ལས་ཐམས་ཅད་འགྲུབ་པར་བསམ། ཡང་འོད་ཟེར་དམར་

[009A]༄༅། །པོའི་ཚོགས་འཕྲོས། ཁམས་གསུམ་དབང་དུ་བསྡུད་པའི་མཐུ་དང་ལྡན་པར་གྱུར། ཕྱིར་འཕྲོས་སེར་པོའི་མཐའ་ནས་འོད་ཟེར་དམར་པོའི་གུར་ཁྱིམ་གྱིས་བསྐོར་བས་དབང་གི་ལས་འགྲུབ་པར་བསམ། ཡང་འོད་ཟེར་མཐིང་
ཀའི་ཚོགས་འཕྲོས། མངོན་སྤྱོད་ཀྱི་ལས་ཐམས་ཅད་འགྲུབ་པའི་མཐུ་དང་ལྡན་པར་བྱས། ཕྱིར་འཕྲོས་དམར་པོའི་མཐའ་ནས་འོད་ཟེར་མཐིང་ཀའི་གུར་ཁྱིམ་གྱིས་བསྐོར་བས་དྲག་པོའི་ལས་ཐམས་ཅད་འགྲུབ་པར་བསམ། ཡང་ལྗང་གུའི་གུར་ཁྱིམ་གྱིས་བསྐོར་
བས་ལས་རབ་འབྱམས་ཐམས་ཅད་འགྲུབ་པར་བསམ། མཆིན་ཁའི་ཚོགས་འཕྲོས། ལུས་ཀྱི་ནང་ཐམས་ཅད་གང། ཕྱིར་འཕྲོས་ལྗང་གུའི་མཐའ་ནས་མཆིན་ཁའི་གུར་ཁྱིམ་འདོམ་གང་ཁོར་ཡུག་ཙམ་ཞིག་གིས་བསྐོར་བས་དེ་ཐམས་ཅད་བརྟན་པར་
བྱས་པར་བསམ་ལ། དེ་ཡང་འོད་ཟེར་དྲུག་གི་གུར་ཁྱིམ་གྱི་ནར་ཐམས་ཅད་མེ་ཏོག་ཨུཏྤལ་ཁ་ཕྱེ་ལ་མ་རྙིང་པའི་ཚོགས་ཀྱིས་གང་བར་བསྒོམ་ལ། ཨོཾ་ཏཱ་རེ་ཏུ་ཏྟཱ་རེ་ཏུ་རེ་མ་མཱ་ཨ་ཡུ་པུཥིཾཊ་ཀུ་རུ་སཱཧཱ། ཞེས་སྤེལ་ཚིགས་དང་བཅས་པ་འདོན། གྲངས་རབ་
སྤྱི་རྒྱུད་ལྟར་དང། ཟླ་པ་དྲུག་ཏུ་ཏིང་འཛིན་བརྟན་པོས་བསྒྲུབས་ན་དངོས་གྲུབ་གཞུང་བཞིན་འབྱུང་ལ། འབྲིང་རྨི་ལམ་དུ་སཱ་ཚ་དང། མཆོད་རྟེན་དཀར་པོ་དང། མེ་ཏོག་རྨིན་འགྲུབ་བར་གསུངས་ཏེ། སྤྱན་སྔ་རིན་པོ་ཆེའི་ཞལ་ནས། མཆོད་རྟེན་དང་སཱ་ཆེ་རྨི་
ན་འཆི་ལྟས་དང་བར་ཆད་བཟློག་པ་ཡིན་གསུངས། བཤེས་གཉེན་རིན་པོ་ཆེ་སྒྲེ་པའི་ཞལ་ནས། མེ་ཏོག་དང་སཱ་ཚ་རྨིན་འཆི་བའི་མཚན་མ་དང་བར་ཆད་ཐམས་ཅད་བཟློག་པ་ཡིན་གསུངས། དགེ་བའི་བཤེས་གཉེན་སྤྱན་སྡ་པའི་ཞལ་ནས། འདིའི་བསྙེན་པ་འབུམ་

[009B] དགེ་བཤེས་སྒྲེ་བའི་ཞལ་ནས། འདི་འཕྲིན་ལས་ཀྱི་ལྷ་ཡིན་པས་འགྲུབ་སླ་པ་ཡིན་གསུངས། དགེ་བཤེས་སླེ་ནག་པའི་ཞལ་ནས། འདི་ཟློས་ཤེས་ནམ་གོ་སུག་བྲལ་ཡང་གེགས་མེད་གསུངས་
པས་དེ་ལྟར་བྱས་ན་ལེགས་སོ། །ཐུན་འཇོག་ཁར་རིམ་གྱིས་བསྡུས་ལ་མི་དམིགས་པར་བསམ་ཞིང་ལྟ་ཐོག་ཏུ་བཞག་བསོད་བ་སྨོན་ལམ་བྱ། ཐུན་མཚམས་ལ་མཎྜལ་དང་ཕྱག་དང་སྐོར་བ་བྱེད་གསུངས་པ་ལེགས་ཤིང། གཏོར་མ་གྲུབ་ནའང་བྱ། སན་
ཡོན་ནི། འཆི་བླུ་ལས། ཚངས་དབང་ཁྱབ་འཇུག་ཉི་ཟླ་དང། །དྲག་པོ་འདོད་ལྷ་ཕྱོགས་སྐྱོང་གིས། །བ་སྤུའི་རྩེ་མོ་གཅོད་མི་ནུས། །འཆི་བདག་ལས་རྒྱལ་སྒྲོལ་མ་བཞིན། །སྐྲ་དཀར་གཉེར་མ་རྒས་ནད་དང། །དབུལ་བ་ལ་སོགས་མདོར་བསྡུ།
གེལ་སོགས་འཇིགས་པ་བརྒྱད། །སྡུག་བསྔལ་རབ་ཏུ་འཛོམས་པར་བྱེད། །བསྐུལ་བ་མེད་པར་གོས་བཏུང་བ། །ཁ་ཟས་རིན་ཆེན་ལ་སོགས་འདུ། །རལ་གྲི་དང་ནི་མིག་སྨན་དང། །རྐང་མགྱོགས་བུམ་པ་བཟང་སོགས་འགྲུབ། །ཅེས་བསག་ཡང་
ལྟར་རོ། །རྗེ་བཙུན་ཡིད་བཞིན་འཁོར་ལོ་སྡུབ་པའི་ཐབས། །བདུད་རྩིའི་བུམ་བཟང་ཉེ་བར་བསྒྲུབས་པ་ཡིས། །འཆི་བདག་བདུད་ཀྱི་གཡུལ་ལས་ལེགས་རྒྱལ་བའི། །རྡོ་རྗེ་གསུམ་གྱི་གོ་འཕང་ཐོབ་པར་ཤོག། །སྙིགས་མའི་མུན་ཚོགས་ཀུན་ཞི་མངོན་
མཐོ་དང། །དེས་ལེགས་རྫོགས་ལྡན་དགའ་སྟོན་སུ་མཚོགས་ལ། །སྐྱེ་དགུ་ལྷུན་གྲུབ་སྤྱོད་ཅེས་སྒྲོ་དཀར་ཡིད་བཞིན་འཁོར་ལོའི་སྒྲུབ་ཐབས་ཡིད་བཞིན་དཔག་གི་འཕྲེང་མེད་པར་ཅི་ཆེད་འདུད་རྩི་

[010A]༄༅། །གྲོ་ཚང་དབོན་པོས་ཉིན་བདེ་དངུལ་གྱི་མཎྜལ་དང། གསེར་ཞོ་བཅུ་ལས་གྲུབ་པའི་ལྷའི་རྣ་རྒྱན་ཁྱད་འཕགས་གཡུ་བྱུ་རུའི་ཕྲ་ཅན་སོགས་དང་བཅས་ཏེ་བསྐུལ་བ་དང། རང་གཞན་རྒྱུན་འཁྱེར་དུ་བསམས་ནས། ཆོས་ཚུལ་འདིའི་
སྐོར་མ་ལུས་པ་དྲིན་ཅན་རྩ་བའི་བླ་མ་རྡོ་རྗེ་འཆང་སྨིན་གྲོལ་ཆོས་ཀྱི་རྒྱལ་པོ་སོགས་ཀྱི་བཀའ་དྲིན་ལས་ཐོབ་པའི་ཤཱཀྱའི་དགེ་སློང་འཇམ་དབྱངས་བཞད་པའི་རྡོ་རྗེས་སྦྱར་བ་ཀུན་ལ་དགེ་བར་གྱུར་ཅིག།    ༈    །།པྲ་ན་མ་མི་ཉྤྲ་ཤཱུཀྱ་སྱ་མཉོ་ཇ་ཤཤྲི་ཡེ་ཙ་
ཝ་གི་ཤྭར་དཻ་ཝི་སྭ་ར་སྭ་སྟྱཻ། ཟག་མེད་ཐུགས་དང་རོ་གཅིག་རྡུལ་བྲལ་ཅི་ཡང་འཆར་བསྐུ་ཡི་སྐྱུ་འཕྲུལ་གར། །མཛེས་སྡུག་ཁྲོ་ཆགས་ཉམས་བརྒྱས་དཔེ་ཟླ་སྲིད་ཞིར་མ་རྙེད་ཡང་ཡང་རང་ཉིད་དཔེར། །སྣ་ཚོགས་སྟོན་མཛད་མཁྱེན་པའི་གཏེར་ཆེན་
དཀར་བའི་ཡབ་གཅིག་ཁྱོད་ལ་འདུད་དོ་ཀྱེ། །རྣམ་དཔྱོད་མཁའ་ལ་ཤེས་བྱའི་བརྟན་གཡོ་སྣ་ཚོགས་བཀྲ་བར་མཛོད་ཅིག་འོང་སྟོང་བཞིན། །རྒྱལ་ཀུན་ཡེ་ཤེས་དབང་མོའི་འགྲམ་ཆང་གིས། །བདག་བློའི་སིནྡྷུ་ཝ་རའི་འདབ་མ་བརྒྱར། །
རབ་ཕྱེ་སྙན་ཚིག་གེ་སྲས་བརྒྱ་ཕྲག་ཚོགས། །བསྒྲུན་མཛད་སྨྲ་སྟོན་མཁྱོད་ངག་སྦྱིན་མཛོད། །དྲན་པས་རྨོངས་པ་ཀུན་འཇོམས་ཆོས་ཉིད་ཅན། །ཡེ་ཤེས་དངོས་བརྒྱའི་འོད་འབར་མཁྱེན་པའི་གཏེར། །མངོན་སུམ་སྒྲུབ་ཐབས་ཙིནྟ་མ་ཎིའི་
འཕྲེང། །རྣམས་དབྱེད་པའི་མགུལ་རྒྱན་སྤྱིན་ལ་སྤྲོ། །དེ་ལ་འདིར་རྗེ་བཙུན་འཇམ་པའི་དབྱངས་ཀྱི་སྒྲུབ་ཐབས་རྒྱུད་སྡེ་བཞིར་མཐའ་ཡས་པ་གཅིག་གསུངས་པའི་ནང་ནས། འཇམ་དཔལ་དཔའ་བོ་གཅིག་སྒྲུབ་ནས་བཤད་པའི་

[010B] །གྲུབ་ཆེན་དཔལ་སྡེའི་སྲས་རྫེ་ཏཱ་རི་སྟེ་ཛེ་ཏ་རྒྱལ་བ་དང་ཨ་རི་དགྲ་སྟེ་དགྲ་ལས་རྒྱལ་བས་འཇམ་པའི་དབྱངས་ལ་དངོས་སུ་
གསན་པ་ལ་ལོ་བརྒྱ་དང་བཅུ་ལོན་པའི་ཚེ་འཇམ་དབྱངས་བྱོན་ནས་དཁྱོད་ཀྱི་ལུས་འདིས་ལོ་བཅུ་ལས་མི་ཐུབ་པས། སྣོད་ལྡན་ཅིག་ཚོལ་ལྔའི་སྒྲུབ་སྐོར་བྱིན་ཞེས་བསྐུལ་བས་རྫུ་འཕྲུལ་གྱིས་ལོ་གཉིས་ཀྱི་བར་དུ་ཕྱོགས་ཀུན་ཏུ་བསྐོར་བས་
གཞན་ནས་མ་རྙེད་ཀྱང་མ་གདྷ་ན་སྣོད་ལྡན་མ་ཧེ་རྫི་བོ་རྒས་ཤིང་འཁོགས་པ་འཚོ་བ་དང་བྲལ་བ་ཡི་གེ་ཙམ་ཡང་མི་ཤེས་པ་ཅིག་འདུག་པ་རིའི་ཕུ་གཅིག་ཏུ་ཁྲིད་ནས་སྒྲུབ་ཐབས་འདི་བྱིན་ནས་སྒྲུབ་ཏུ་བཅུག་པས། ཞག་བདུན་ན་རྗེ་བཙུན་གྱི་ཞལ་གཟིགས་
ཆོས་ཐམས་ཅད་རང་གྲོལ་དུ་ཤེས་པའི་མཁས་པ་ཆེན་པོར་གྱུར་ནས་དོན་ཟབ་པའི་བསྟོད་པ་ཡང་རྩོམ་པར་མཛད། དེ་ནས་རྫེ་ཏཱ་རིས་འཇམ་དཔལ་ཞི་ཁྲོའི་དཀྱིལ་འཁོར་དུ་དབང་བསྐུར་ཏེ། གསང་མཚན་སྒེག་པའི་རྡོར་རྗེར་བཏགས། ནཱ་ལེན་ཏྲར་
རབ་ཏུ་བྱུང་བའི་མཚན་མངོན་པར་བྱང་ཆུབ་པའི་སྐལ་པ་ཅན་དུ་བཏགས། ནོར་བུ་གླིང་ཞེས་བྱ་བར་འཁྲུངས་པས་ནོར་བུ་གླིང་པར་གྲགས་པ་དེས་སྒྲུབ་ཐབས་ཚིགས་བཅད་མ་ལས་ཚོགས་དང་བཅས་པ་འདི་དང་བསྟོད་པ་མཛད་དེ་སློབ་མནོར་བུ་ཀླིང་
བ་ཆུང་བ་ལ་བྱིན། དེས་སློབ་མ་འབྱུང་གནས་སྤས་པ་ལ། དེས་པཎ་ཆེན་ཤཱཀྱ་ཤྲཱི་ལ་གནང། འདི་པཎ་ཆེན་ཤཱཀྱ་ཤྲཱིའི་ཐུགས་དམ་ཁྱད་པར་ཅན་བཞིའི་གཅིག་ཡིན་ཞིང། པཎ་ཆེན་དེ་ཉིད་ཁྲི་ཕུལ་ལོ་ཙཚ་བ་བྱམས་པའི་དཔལ་གྱིས་གདན་དྲངས་

[011A]༄༅། །དབུས་ཀྱི་སྲིན་པོ་རིར་དབྱར་གནས་མཛད་དུས་རྒྱ་བོད་ཀྱི་མཁས་པ་རྣམས་ཀྱིས་འབེལ་གཏམ་དང་རྩོད་པ་མཛད་པས་བོད་ཀྱིས་རྒྱ་གར་པའི་ཤེས་རབ་ཀྱི་འགྲན་ཟླར་མ་བྱུང་བས། ལོ་ཆེན་གྱིས་བླ་མ་པཎ་ཆེན་ལ་ཤེས་
རབ་བློ་འཕེལ་གྱི་གདམས་པ་ཞུས་པས། པཎ་ཆེན་གྱི་གསུངས་ནས། ང་ལ་གདམས་པ་བརྒྱ་ཙམ་ཡོད་པའི་ནང་ནས་གདམས་པ་ཁྱད་པར་བ་བཞི་ཡོད་དེ། འདི་འཇམ་དཔལ་དཀར་པོ་ལ་བརྟེན་ནས་བློ་འཕེལ་བ་ཡིན་གསུངས་ནས། བལ་
ཡུལ་དུ་མང་སྐྱལ་བར་དུ་མ་གནང། བལ་ཡུལ་ནས་ནན་ཆེར་ཞུས་པས་གནང་ནས་བསྒྲུབས་པས་ཤེས་རབ་མཆོག་ཏུ་གྱུར་ཏེ། ལོ་རྒྱུས་རྗེས་གནང་དང་བཅས་པ་པཎ་ཆེན་དེའི་ཕྱག་ལེན་ཇི་ལྟ་བ་བཞིན་གྱི་ཟིན་བྲིས་དང། འཇམ་དབྱངས་ཀྱི་བསྙེན་
སྒྲུབ་ལས་གསུམ་གྱི་མན་དག་ཞལ་ཤེས་ཀྱིས་ལེགས་པར་བརྒྱན་པ་ཟབ་རྒྱས་ཅིག་མཛད་དེ། འདི་ལ་ཞལ་ཤེས་དང་མན་དག་ངོ་མཚར་བ་དག་སྣང་ཡང། མཁས་བླུན་སྣ་ཚོགས་ཀྱི་གདམས་པ་ཚང་མ་ཚད་དང་ཞལ་ཤེས་མེད་པའི་ཡིག་ཧྲུལ་སྣ་ཚོགས་
ཤིག་འདུག་གོ་དེས་མཁན་པོ་དབང་ཕྱུག་གྲགས་ལ་གནང། དེས་རྒྱ་སྟོན་ཀུན་དགའ་བརྩོན་འགྲུས་ལ་གནང། མཁྱེན་རབ་ཀྱི་གཏེར་རྔོལ་ཏེ་སྒྲུབ་ཐབས་སོགས་མཛད། ཇོ་གདན་པ་རིན་ཆེན་རྒྱལ་མཚན་གྱིས་ཀྱང་འདི་ལ་བརྟེན་ནས་ཤེས་རབ་
འཕེལ་ཏེ་སྒྲུབ་ཐབས་ལས་ཚོགས་དང་བཅས་བ་མཛད། དེ་བཞིན་དུ་མཁས་པ་མང་བོས་མཛད་དེ། མཁས་གྲུབ་ཆོས་རྗེའི་གསུང་ལ་བློ་གྲོས་ཆོས་སྐྱོང་གིས་ཟིན་བྲིས་མཛད་པ་དང། འཇམ་དབྱངས་པས་འདི་ལ་བརྟེན་ནས་མཁྱེན་རབ་ཀྱི་གཏེར་

[011B] དེ་བཞིན་དུ་འཇམ་དབྱངས་དགའ་བློ་དཔོན་སློབ་ཀྱིས་བསྒྲུབས་ཏེ་མཁྱེན་རབ་ཀྱི་དབང་ཕྱུག་ཆེན་པོར་གྱུར་བའི་ལོ་རྒྱུས་དང། ཐམས་ཅད་མཁྱེན་པ་དགེ་འདུན་རྒྱ་མཚོས་ཞག་བདུན་ཐོག་མཁྱེན་རབ་ཀྱི་གཏེར་རྡོལ་བའི་ཚུལ་བསྟན་པ་དང་
མཁས་ཤིད་གྲུབ་པའི་དབང་ཕྱུག་རྗེ་ནོར་བཟང་པས་ཀྱང་འདིའི་ཞལ་གཟིགས་པ་ལས་གསུང་རབ་མཐའ་དག་མཁྱེན་པའི་ཚུལ་མཛད། གཞན་ཡང་ཀུན་མཁྱེན་བྱམས་པ་གླིང་བས་འདིའི་ཆོས་སྐོར་མཐའ་དག་ཕྱོགས་གཅིག་ཏུ་བསྒྲིགས་ཏེ་
སྒྲུབ་ཐབས་ལས་ཚོགས་སོགས་མཛད། རྒྱལ་པ་འཕགས་པ་ལྷས་ཀྱང་འདི་ལ་བརྟེན་ནས་མཁྱེན་རབ་རྡོལ་བའི་ཚུལ་མཛད། པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས་ཀྱང་འདི་ལ་བརྟེན་ནས་གསུང་རབ་ཆེས་མང་བོའི་
ཚིག་དོན་ཐུགས་སུ་ཆུད་ནས་མི་བསྙེལ་བར་མཛད་ལ། དེ་བཞིན་དུ་གཞན་ཕྱོགས་ལའང་མང་ལ། དམ་པ་དེ་དག་ཏུ་མ་ཟད། དང་པོར་ཤིན་ཏུ་རྨོངས་པས་བསྡུས་གྲྭའི་ཚིག་བཞག་གཅིག་ཟླ་བ་ཕྱེད་དུ་མ་ཟིན་པའི་ལི་ཀྱ་སྒོམ་རྒན་གྱིས་ཀྱང་སླབ་དྲུག་
བསྒྲུངས་པས་གྲུབ་སྟ་ཞལ་གཟིགས་མ་ཡང་ཟེར། དེ་ནས་འཛིན་གྲྭ་ལྔ་ཙམ་གྱི་ཚིག་བཞག་རྒྱུན་དུ་འཛིན་ཐུབ་པ་དང། གསུང་རབ་ལ་གོ་བ་ཆེར་རྡོལ་ཏེ་འཇིགས་བྱེད་ཀྱི་བསྐྱེད་རྫོགས་སོགས་མཛད་པས་སོ། །དེས་ན་དེ་ལྟ་བུ་འདི་ཏིའི་ལུགས་ཀྱི་
འཇམ་དཀར་དཔའ་བོ་གཅིག་སྒྲུབ་མ་འདི་ལ་བསྙེན་པ་དང་ལས་སྦྱོར་གཉིས། དང་པོ་ལ། སྔོན་འགྲོ། དངོས་གཞི། རྗེས་ཀྱི་རིམ་པ་གསུམ། དང་པོ་ནི། ཤ་ཆང་སྒོག་བཙོང་སོགས་རོ་དང་དྲི་ངན་པ་རྣམས་སྤངས་ཤིང། རྫུན་དང་ཁུ་འཁྲིག་བུང་མེད་

[012A]༄༅། །ལ་འཛེམ་པ་དང། ཐུན་གྱི་ངོ་བོ་ལ་གཉིད་སྤངས་ཤིང་ཁྲུས་སོགས་གཙང་སྦྲ་དང་ལྡན་པས་བདེ་བའི་སྟན་ལ་འདུག་སྟེ། ཐོག་མར་སྐྱབས་འགྲོ་བཞི་སྐོར་སྤྱི་དང་མཐུན། སེམས་བསྐྱེད་པ་ནི། བདག་གིས་སེམས་ཅན་ཐམས་ཅད་ཀྱི་དོན་
དུ་མི་ཤེས་པའི་རྨོངས་པའི་མུན་པ་བསལ་ནས། ཤེས་རབ་ཀྱི་སྣང་བ་རྒྱས་པར་བྱས་ཏེ། རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་འཕགས་པ་འཇམ་དཔལ་དབྱངས་དཀར་པོ་ཤེས་རབ་བློ་འཕེལ་ཡི་དམ་གྱི་ལྷར་བཟུང་ཞིང། དེའི་
སྒོམ་བཟླས་ཟབ་མོ་ཉམས་སུ་བླང་བར་བྱའོ། །ཞེས་ལན་གསུམ་བརྗོད། ཚོགས་ཞིང་ནི། རང་ཉིད་སྐད་ཅིག་གིས་རྗེ་བཙུན་འཇམ་པའི་དབྱངས་སུ་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཨ་དཀར་པོ་དེ་ལས་འོད་ཟེར་འཕྲོས་པས་རང་
བཞིན་གྱི་གནས་ནས་བླ་མ་མི་བསྐྱོད་པའི་རྣམ་པ་རིགས་ཀྱི་བདག་པོར་བཞུགས་པའི་རྗེ་བཙུན་འཇམ་པའི་དབྱངས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མྫ་ཞེས་རྡོ་རྗེ་བསྡུ་བའི་ཕྱག་རྒྱས་
སྤྱན་དྲངས། ན་མོ་གུ་རུ་བྷྱ་ན་མ་སྶརྦ་ཏ་ཐཱ་ག་ཏ་ཨཱརྱ་མཉྫུ་ཤཱི་ས་པ་རི་ཝཱ་ར་བྷྱ་ཞེས་པས་ཕྱག་བྱ། གོང་གི་སྔགས་གཤམ་དུ། ཨརྒྷཾ་པྲ་ཏཱི་ཙྪ་ཡེ་སཱ་ཧཱ། པཱ་ཏྱཾ་པྲ་  ྾  བཛྲ་པཥ་ཨཱ་ཧཱུཾ་ནས་ཤཔྟའི་བར་གྱི་ཕྱག་རྒྱ་དང་བཅས་བས་མཆོད་དཀོན་
མཆོག་གསུམ་ལ་བདག་སྐྱབས་མཆི། །ཞེས་སོགས་ལན་གསུམ་དང་ཚད་མེད་བཞི་བསྒོམ། གཉིས་པ་དངོས་གཞི་ནི། ཨོཾ་སྭ་བྷཱ་ཝ་ཤུདྡྷ་སརྦ་དྷ་རྨཱ་སྭ་བྷ་ཝ་ཤུདྡྷོ་ཉཧཾ། སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་རང་བཞིན་

[012B] སྟོང་བའི་ངང་ལས་བཾ་ལས་བདུད་རྩིའོ་མའི་རྒྱ་མཚོ་དཀར་ཞིང་དྭངས་པ་མཐའ་ནེའུ་སིང་གིས་ཁོར་ཁོར་ཡུག་ཏུ་བསྐོར་བར་མཉེན་ལྕུག་འཁྲིལ་སྡེམ་པདྨའི་ཚལ་གྱིས་
ཁྱབ་པ། གླང་བོ་ཆེ་ཐལ་དཀར་མཆེ་བ་དྲུག་ལྡན་དལ་གྱིས་རྒྱུ་ཞིང་པདྨའི་རྩ་བ་ཟ་བ། མཚོའི་སྟེང་ན་མེ་ཏོག་སྣ་ཚོགས་བཀད་པའི་སྟེང་ན་ཆུ་བྱ་སྣ་ཚོགས་སྐད་སྙན་པར་སྒྲོགས་པས་བརྒྱན་པ། དེའི་དབུས་སུ་བཾ་ལྗང་སེར་ལས་པདྨའི་སྡོང་བོ་
ཡལ་གདང་ལོ་མ་གསེར་ལས་བྱས་པ། འདབ་མ་བརྒྱད་པ་གེ་སར་དམར་སེར་ལྟེ་བ་ལྗང་སེར་དུ་མཐོ་བའི་སྟེང་དུ་ཨ་ལས་ཟླ་བའི་དཀྱིལ་འཁོར་ཉ་ཡོངས་སུ་གང་བ། དེའི་སྟེང་དུ་རང་གི་སེམས་ཉིད་ཨ་དཀར་པོ་གསལ་ཞིང་དྭངས་པ་ང་ལས་དཔག་ཏུ་མེད་
པའི་འོད་ཟེར་འཕྲོས། འཕགས་པ་རྣམས་མཆོད། སེམས་ཅན་ཐམས་ཅད་ཀྱི་གཏི་མུག་གི་སྒྲིབ་པ་སྦྱངས། ཤེས་རབ་ཀྱི་སྣང་བ་ལ་བཀོད་དེ། འོད་ཟེར་ཚུར་འདུས་ཡོངས་སུ་གྱུར་པ་ལས། རང་ཉིད་འཕགས་པ་འཇམ་དཔལ་ནོར་བུ་
ཆུ་ཤེལ་དྲི་མ་མེད་པ་ལྟར་དཀར་ཞིང་མཚན་དང་དཔེ་བྱད་འབར་བ། གཞོན་ནུ་བརྒྱད་གཉིས་བཅུ་དྲུག་ལོན་པའི་ན་ཚོད་ཅན། ཞལ་གཅིག་ཕྱག་གཉིས་པ། ཕྱག་གཡས་ལེགས་པར་བརྐྱངས་པའི་མཆོག་སྦྱིན་གྱི་ཕྱག་རྒྱ་དང། གཡོན་ཨུཏྤ་བའི་ཡུབ་
ཐུགས་ཀར་བཟུང་བའི་འདབ་མ་སྙན་གྱི་ཐང་ཀར་ཁ་ཕྱེ་བའི་སྟེང་ན་སྟོང་ཕྲག་བརྒྱ་བའི་གླེགས་བམ་འཛིན་པ། རལ་བའི་ཟུར་ཕུད་ལྔ་དང་ལྡན་ཞིང་ཐོར་ཚུགས་ཀྱི་རྩེ་མོར་རིན་པོ་ཆེའི་ཏོག་དང། སྙན་གོང་ན་དྲི་དང་ཕུན་སུམ་ཚོགས་པའི་

[013A]༄༅། །ཨུཏྤལ་དར་དབྱངས་གཡོ་བ་དང་བཅས་པ། རིན་བོ་ཆེའི་དབུ་རྒྱན། སྙན་རྒྱན། མགུལ་རྒྱན། དབུང་རྒྱན། ཕྱག་གདུབ། ཞབས་གདུབ། སྐ་རགས། དོ་ཤལ་གྱིས་མཛེས་བར་བརྒྱན་བ། དར་སྣ་ཚོགས་ཀྱི་སྟོང་གཡོགས་
དང་སྨད་གཡོག་ས་ཀླུབས་བ། ཞབས་རྡོ་རྗེ་སྐྱིལ་མོ་ཀྲུང་གིས་བཞུགས་པ། དེའི་དཔྲལ་བར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པ། ཐུགས་ཀའི་འཁོར་པོ་དཀར་པོའི་ལྟེ་བའི་ཨལ་ས་འོད་ཟེར་འཕྲེས་བས་རང་བཞིན་གྱི་
གནས་ནས་འཕགས་པ་འཇམ་དཔལ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་བཛྲ་ས་མ་ཛཿ་ས་སྦྱན་དྲངས། གོང་བཞིན་མཆོད་ཡོད་ཉེར་སྤྱོད་རོལ་མོས་མཆོད། ཛཿ་ཧཱུཾ་བཾ་ཧོཿ་ས་གཉིས་སུ་མེད་པར་བསྟིམ་
སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས། དབང་གི་ལྷ་རིགས་ལྔ་འཁོར་དང་བཅས་པ་བཛྲ་ས་མ་ཛཿ་སྦྱན་དྲངས། གོང་ལྟར་མཆོད་ནས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་
བ་སྩལ་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས། ཇི་ལྟར་བ་ལྟམས་པ་ཙམ་གྱིས་ནི། །ཞེས་སོགས་ཀྱིས་བུམ་པའི་ཆུ་རྒྱུན་གྱིས་དབང་བསྐུར་བས་ལུས་ཐམས་ཅད་གང། དྲི་མ་ཐམས་ཅད་དག། ཆུའི་ལྷག་མ་ཡར་
ལུད་པ་ལས་མི་བསྐྱོད་པས་དབུ་བརྒྱན་པར་བསམས་ལ། གོང་བཞིན་མཆོང། བདེ་གཤེགས་ཀུན་གྱི་མཁྱེན་པའི་ཆ་ཤས་ཉ། །ཡོངས་གང་བློ་གྲོས་ག་བུར་ཟེར་འཕྲེང་གིས། །འགྲོ་ཀུན་མི་ཤེས་མུན་སེལ་འཇམ་པའི་དབྱངས་

[013B] །ཅེས་བསྟོང། ལྷའི་སྐུ་སྣང་ལ་རར་བཞིན་མེད་པ་ལ་རྩེ་གཅིག་ཏུ་མཉམ་པར་བཞག་བསྒོམས་པ་ས་སྐྱོན་བཟླས་བ་བྱ་བ་ནི། རང་གི་སྙིང་རྩེ་མོ་གྱེན་དུ་བསྟན་པའི་ནད་དུ་ཟླ་པའི་སྟེང་དུ་འཁོར་ལོ་
དཀར་པོ་རྩིབས་དྲུག་པའི་ལྟེ་བ་ལ་ཨ། རྩིབས་དྲུག་ལ་མདུན་ཕྱོགས་ནས་བརྩམས་ཏེ་གཡས་བསྐོར་དུ་ཡིག་འབྲུ་དྲུག་དཀར་པོ་སྟོན་ཀའི་ཟླ་འོད་ཤར་པ་ལྟ་བུ་དཀར་ཕྲོམ་གྱིས་འཕྲོ་བ་དེ་ལས་འོད་ཟེར་དཔག་ཏུ་མེད་པ་འཕྲོས། ལུས་ཀྱི་ནང་ཐམས་ཅད་
གང༑ སྒོ་གསུམ་གྱི་མི་ཤེས་པའི་མུན་པ་ཐམས་ཅད་སངས། མཁྱེན་རབ་འཇམ་པའི་དབྱངས་ལྟར་ཤེས་བྱ་ཐམས་ཅད་ལ་བློ་གྲོས་ཀྱི་སྣང་བ་ཐོགས་པ་མེད་པར་རྒྱས་པ་དང། ཡིག་འབྲུ་རྣམས་ལས་འོད་ཟེར་དཀར་དམར་འཕྲོ་བ་འཁོར་ལོ་
ལམ་རེག་ཙམ་དུ་བཀོང་ལ། འཁོར་ལོ་ཆོས་འཁོར་དུ་མྱུར་དུ་འཁོར་ཞིང་ཡིག་འབྲུ་གཡོན་དུ་འཁོར་བ་ལྟ་བུ་སྣང་བ་ལ་དམིགས་ནས་སྡིག་སྒྲིབ་ཐམས་ཅད་དག་པར་བས་མ་ཞིང། ཨོཾ་ཝ་ཀྱེ་དི་ན་མཿ་ཞེས་པ་ཐུན་རེ་ལ་ཁྲི་ཚོར་ཙམ་སྨྲ་བཅད་དགྱས་
ཏེ་བཟླས་བས། ཤེས་རབ་ཀྱི་སྣང་བ་ཁྱད་པར་ཅན་དང། མི་བརྗེད་བའི་གཟུངས་ཐོབ་པར་ཡང་ཡང་བསམ། དེ་ནས་ཡིག་བརྒྱས་བརྟན་བར་བྱས། བསྙེན་ཚད་ནི། སྒེག་བའི་རྡོ་རྗེས། རིག་སྔགས་རྒྱལ་བོ་འབུམ་སག་གཅིག་གིས་འགྲུབ་
ཟླ་བ་གཅིག་གིས་བློ་འཕེལ་རིག་བ་འཛིན། །ཞེས་གསུངས་བ་ལྟར་ན། གྲངས་ཀྱི་བསྙེན་བ་འབུམ་ཕྲག་གཅིག། དུས་བསྙེན་ཟླ་བ་གཅིག་གིས་ཆོག་བར་བཤད་ཅིང་ཁྲོ་ལོ་ཡང་དེ་ལྟར་བཞེད་ལ། སྒྲུབ་ཐབས་རྟ་ལྗང་དབང་པོར་དེ་ལྟར་བཤད་པ་ནི་འབྲས་

[014A]༄༅། །དུས་དད་སྒྲུབ་དུས་ལ་དགོངས་བར་གསུངས་ལ། དེར་སང་དུས་ཆེར་སྙིགས་པའི་སྐབས་སུ་སྒྲུབ་པ་པོ་ཕལ་བས། བསྙེན་ཚད་རྫོགས་ལྡན་ལས་བཞི་འགྱུར་བཟླ་དགོས་པ་ནི། རྒྱུད་ལས། རྫོགས་ལྡན་ལ་ནི་བཟླས་བྱ་
གཅིག་རྩོད་ལྡན་བཟླས་པ་བཞི་འགྱུར་རོ། །ཞེས་གསུངས་པ་ལྟར་ཡིན་ལ། རྒྱ་སྟོན་གྱིས་འབུམ་ཚོ་གསུམ་གསུངས་བའང་བཞི་བྱས་ན་ལེགས། ཇོ་གདན་རིན་ཆེན་རྒྱལ་མཚན་གྱིས་འབུམ་ཕྲག་དྲུག་བཟླ་གསུངས་པ་སྦྱི་རྒྱུད་དང་མཐུན་
ཞིང༑ དཔའ་པོ་གཅིག་གྲུབ་ཀྱི་རྒྱུད་ལས། སྔགས་འདིའི་སྐབས་སུ། སྔོན་དུ་ཆོ་གའི་ཡི་གེ་འབུམ་བཟླས་ན། སྔགས་ཀྱི་རྒྱལ་བོ་འགྲུབ་པར་འགྱུར་རོ། །ཞེས་གསུངས་ལ། དེའི་འགྲེལ་བར་མ་བཤད་ཀྱང། སྒྲུབ་ཐབས་རྒྱ་མཚོའི་
དཔའ་བོ་གཅིག་སྒྲུབ་ཀྱི་སྒྲུབ་ཐབས་ལས། དེ་ལྟར་བསམ་གཏན་ལ་གནས་པས་སྔོན་དུ་བསྙེན་པ་འབུམ་ཕྲག་བརྒྱད་བཟླས་ནས་རལ་གྲི་ལ་སོགས་པའི་དངོས་གྲུབ་བསྒྲུབ་པར་བྱའོ། །ཞེས་དང། སྒྲུབ་ཐབས་བརྒྱ་རྩའི་དེའི་སྒྲུབ་
ཐབས་ལས། དེ་ལྟར་བསམ་གཏན་ལ་གནས་པས་སྔོན་དུ་བསྙེན་པ་འབུམ་ཕྲག་བདུན་བཟླས་ལ་རལ་གྲིལ་སོགས་པའི་དངོས་གྲུབ་བསྒྲུབ་པར་བྱའོ། །ཞེས་གསུངས་བ་འདི་དག་ནི། རྒྱུད་ཀྱིས་ཡི་གེའི་གྲངས་ཀྱི་འབུམ་འདོན་པར་
བཤད་པ་དེའི་དགོངས་པ་བརྐལ་བ་ཡིན། ཡི་གེའི་གྲངས་འདྲེན་ཚུལ་མི་འདྲ་བས་དྲུག་དང་བདུན་དང་བརྒྱད་སོ་སོར་བྱུང་བཙམ་མོ། །དུས་ཀྱང་རྒྱུད་དང་འགྲེལ་བ་གཉིས་ཀས་ཟླ་བ་དྲུག་ཏུ་བཤད་པས། ཟླ་བ་གཅིག་གསུངས་པ་རྫོགས་

[014B] སྒྲུབ་དུས་ལ་དགོངས་པར་གསུངས་པ་ནི་ལེགས་པར་སེམས། དེས་ན་ཡི་གེ་བཅོ་ལྔ་མན་ཆད་ལ་ཡིག་གྲངས་ཀྱི་འབུམ་འདོན་དགོས་པས། འདིར་གྲངས་བསྙེན་མིག་གྲངས་ཀྱི་འབུམ་དང། དུས་ཟླ་བ་དྲུག་
ལ་སོགས་པར་བསྒྲུབ་ནས་སྣང་བ་བརྟན་པོ་རྙེང་ན། རྒྱུད་ལས་ཟླ་བ་དྲུག་གིས་ངག་གི་དབང་ཕྱུག་འགྲུབ་པར་བཤད་དེ། རྒྱུད་ལས། ཟླ་བ་དྲུག་བ་སྒོམ་པར་བྱས་ན། སྔོན་མ་ཐོས་པའི་བསྟན་བཅོས་མདོན་དུ་འགྱུར་ཞིང། ཐོས་པ་ནམ་ཡང་
བརྗེད་པར་མི་འགྱུར་ཏེ་ཐོས་པ་འཛིན་པར་འགྱུར་རོ། །ཞེས་གསུངས་པ་ལྟར་ཡིན་ལ། མཚན་མའི་བསྙེན་པ་ནི། སྒེག་པའི་རྡོ་རྗེས། དངོས་སམ་རྨི་ལམ་ཉིད་དུ་མཐོང་ཐོས་ཤིང། །ཞེས་གསུངས་པ་ལྟར། རབ་ཞལ་མཐོང་ཞིང་
གསུང་ཐོས་པ་དང། འབྲིང་ཉམས་སྣང་ལ་ཞལ་མཐོང་བ་གསུང་ཐོས་པ་སོགས་ཀྱི་ཉམས་ཁྱད་པར་ཅན་སྐྱེས་པ། ཐ་མ་ནི་སྒེག་པའི་རྡོ་རྗེས། གྲུབ་པའི་རྟགས་ནི་གཞན་ཡང་སྣང་བར་འགྱུར། །ཞེས་པའི་དགོངས་པ་ཁྲོ་ལོའི་ཟིན་བྲིས་
ལས༑ པོ་ཏི་དང་མཚོན་ཆ་རྙེད་པ་དང། མེ་ཏོག་འཐུ་བ་དང། མར་མེ་བལྟམས་པ་དང། ཉི་ཟླ་ཤར་བ་དང། དར་ཕྱག་བ་དང། དུང་འབུད་པ་དང། རོལ་མོ་དཀྲོལ་བ་དང། འཕུར་བ་དང། ལུས་ལ་མེ་འབར་བ་དང། ཆུ་ལ་རྒལ་བ་དང་
གོས་དཀར་པོ་གྱོན་པ་ནི་འགྲུབ་པའི་རྟག་སོ། །ཞེས་གསུངས་པ་ལྟར་རྨི་ལམ་དེ་དག་ཡང་རྨིས་ན་རྟགས་འཁྲུལ་མེད་ཡིན། གསུམ་བརྗེས་ཀྱི་བྱ་བ་ནི། མདུན་གྱི་ནམ་མཁར་འཇམ་དབྱངས་ཡེ་ཤེས་པ་ཞལ་ཚུར་གཟིགས་

[015A]༄༅། །ནས་བཞུགས་པར་དམིགས་ལ། ཨོཾ་སརྦ་ཏ་ཐཱ་ག་ཏ་ཨཱརྱ་མ་ཉྫུ་ཤྲཱི་ཨརྒྷཾ་ནས་ཤཔྟའི་བར་གྱིས་སྔར་ལྟར་མཆོད། མཎྜལ་ཚོམ་བུ་བདུན་མ་བཀོད་དེ། འཇིག་རྟེན་གྱི་ཁམས་ཐམས་ཅད་རྒྱལ་སྲིད་སྣ་བདུན་
རིན་ཆེན་སྣ་བདུན་རེ་རེས་ཀྱང་བཀང་སྟེ་ཕུལ་བར་བསམས་ལ། འཛམ་བུའི་གླིང་དང་གླིང་གཞན་རྣམས། །ནོར་བུ་རིན་ཆེན་གྱིས་བཀང་སྟེ། །སྟོང་གསུམ་ལ་སོགས་མ་ལུས་པ། །ཞུམ་པ་མེད་པར་བཅས་ཏེ་འབུལ། །ཞེས་
བརྗོད་ལ་དབུལ། ཕ་རོལ་ཏུ་ཕྱིན་པ་འདོན་པ་དང། མཚན་བརྗོད་དང་བསྟོད་པ་སྣ་ཚོགས་འདོན། ཡང་ན་སྒེག་པའི་རྡོ་རྗེའི་བསྟོད་པ། ཤིན་ཏུ་དཀར་བའི་མདངས་ལྡན་རྒྱ་མཚོའི་དབུས་ན་པདྨ་གེ་སར་གྱི། །སྡོང་པོ་འཁྲུངས་
ཤིང་རི་བོང་འཛིན་པས་བརྒྱན་བའི་སྟེང་ན་འཇམ་དབྱངས་ནི། །གཞོན་ནུའི་ཚུལ་འཛིན་རྡོ་རྗེ་སྐྱིལ་ཀྲུང་གིས་བཞུགས་གངས་རི་དང་མཚུངས་པ། །ཞལ་གཅིག་ཕྱག་གཉིས་མཆོག་སྦྱིན་ཨུཏྤལ་ལེགས་བསྣམས་འཇམ་དབྱངས་
ཁྱོད་ལ་འདུད། །ཅེས་པའམ། རྒྱས་པར་སྤྲོ་ན། སྒེག་རྔོར་གྱིས་མཛད་པ་ཡོངས་རྫོགས་ཀྱིས་བསྟོད་ལ། བཅོམ་ལྡན་འདས་འཇམ་དཔལ་དབྱངས་ཀྱིས་བདག་དང་སེམས་ཅན་ཐམས་ཅད་ཀྱི་རྒྱུད་བྱིན་གྱིས་རློབས་ལ་མཆོག་
དང་ཐུན་མོང་གི་དངོས་གྲུབ་མ་ལུས་པ་སྩལ་ཏུ་གསོལ། ཞེས་དང། གང་ཚེ་ལྟ་བར་འདོད་པ་འམ། །ཞེས་སོགས་དང། བརྩེ་ལྡན་ཁྱེད་ཀྱི་མཁྱེན་རབ་འོད་ཟེར་གྱིས། །ཞེས་སོགས་དང། བཤད་པས་བློ་གསལ་ཚོགས་རྣམས་

[015B] །རྩོད་པས་བས་རྒོལ་མ་ལུས་ཟིལ་གྱིས་གནོན། །སྡེ་བ་ལེགས་རྩོམ་པས་མཁས་རྣམས་མགུ་བྱེད་པའི། །འཆད་རྩོད་རྩོམ་པའི་ཤེས་རབ་བདག་ལ་སྩོལ། །ཞེས་གསོལ་བ་གདབ། ཡེ་ཤེས་པ་བྲིས་སྐྱུ་ཡོད་ན་བརྟན་བཞུགས་བྱས་ལ་
མེད་ན་གཤེགས་སུ་གསོལ་ཞིང་སྨོན་ལམ་དང་ཤིས་བརྗོད་བྱ།།    ༈    །།གཉིས་པ་ལས་སྦྱོར་ལ། སྒེག་རྡོར་གྱི་སྒྲུབ་ཐབས་ལས། ཉེས་བྱས་འཇོམས་པའི་འཁོར་ལོ། ཡོན་ཏན་སྣ་ཚོགས་སྒྲུབ་པའི་ཚུལ། ཕྱོགས་ལས་རྣམ་པར་རྒྱལ་བ་དང་
སྲན་མའི་ལས་སྦྱོར་དང་བཞི་ལས་ཚིག་ཟིན་ལ་མི་སྣང་ཡང། ཤཱཀྱ་ཤྲཱིས་སྒེག་རྡོར་གྱི་གསུང་རྒྱུན་དང། རྒྱུད་ལ་བརྟེན་ཏེ་ཞལ་ཤེས་ཡིག་ཆུང་ཟིན་བྲིས་སུ་བྱས་པ་ལས། དང་པོ་ནི། དེ་ཡང་འཁོར་ལོ་ཤུགས་དྲག་ཏུ་འཁོར་བར་བསྒོམས་པས་ནི་སྙིང་རླུང་
ལ་སོགས་པ་མི་འབྱུང་ཞིང། འཁོར་ལོའི་རྩིབས་རྣམ་རྩེ་མོ་རྣོ་བར་བསྒོམ་པས། ཤེས་རབ་རྣོ་ཞིང་སྤོབས་པ་མྱུར་པ་སོགས་ཀྱི་དགོས་པ་ཡོད་དེ། །འདིར་འཁོར་ལོའི་ལྟེ་བའི་ཨ་ཡིག་གི་གདན་ཟླ་བ་དང། དེ་ལས་ཐ་དུད་རྩི་དཀར་པོའི་རྒྱུད་དྭངས་ཤིང་བསིལ་
བ་བབས་པས་ལུས་ཀྱི་ནང་ཐམས་ཅད་ཁེངས་པར་བསྒོམ་ཞིང། དེ་ཡང་ཁམས་ཚ་ཤས་ཆེ་ན། དྭངས་ཤིང་བསིལ་བག་བུར་གྱི་ཁུ་བ་ལྟ་བུ་བསྒོམ་པ་དང། གྲང་ཤས་ཆེན་བདུད་རྩི་ཁ་དོག་དམར་སེར་ཚ་ཆིལ་ཆིལ་པ་བསྒོམ། རླུང་ཤས་ཆེན་དཀར་སེར་མར་ཁུལ་
བུར་བསྒོམ་ཞིང། རྩིབས་རྣམས་སྙིང་ཁའི་པདྨ་ལམ་རེག་པར་འཁོར་པའི་དམིགས་པ་དགོས་སོ་གསུངས།། །།གཉིས་པ་ཡོན་ཏན་སྣ་ཚོགས་སྒྲུབ་པའི་ཚུལ་ལ། མི་བརྗེད་པའི་གཟུངས་བསྒྲུབ་པའི་ཚུལ་ནི། རང་ཉིད་འཇམ་དཔལ་དུ་བསྐྱེད་ཅིན་

[016A]༄༅། །གསལ་བའི་ལྕེའི་སྟེང་དུ་ཨ་དཀར་པོ་གཅིག་བསམ། དེ་ལས་འོད་འཕྲོས་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་མདུན་གྱི་ནམ་མཁར་སྤྱན་དྲངས། ཡང་འོད་འཕྲོས་པས། དེ་དག་གི་ཐུགས་ཀ་ནས་ཤེས་རབ་ཀྱི་ངོ་པོ་ཨ་དཀར་པོ་
གྲངས་མེད་སྤྱན་དྲངས་ཏེ། རང་གི་ལྕེའི་སྟེང་གི་ཨ་ལ་ཐིམ་ཞིང། ལུས་ཀྱི་ནང་ཐམས་ཅད་ཨ་དཀར་པོས་ཁེངས་པར་བསམས་ལ་སྔགས་བཟླས་པས་མི་བརྗེད་པའི་གཟུངས་ཐོབ་པར་འགྱུར་རོ། །སྔགས་ནི་དཔའ་བོ་འབྲུ་དྲུག་རང་ཡིན་ལ། ཐུན་འཇོག་ཁར་ཨ་
རྐྱང་བ་བརྒྱ་སྟོང་སོགས་བཟླ་ཞིང། དབུགས་ཐེབས་རེ་ལ་སྔགས་ཅི་ཙམ་འགྲོ་བ་རེ་དཀྱུས་ཐོག་རེ་བཟླ། དབུགས་ངལ་གསོ་བ་ན་མཆིལ་མ་རེ་མིད་པས། གྲེ་ཕུག་གི་ཨ་དེ་ཉིད་ལས་ཨ་མང་དུ་ཆད་ནས་ཁོང་པའི་ནང་ཐམས་ཅད་ཁེངས་པར་བསམ། ཐུན་འཇོག་པ་
ན་གྲེ་ཕུག་གི་ཨ་དེ་ཉིད་ཁོང་བའི་ནང་དུ་སོང་པར་བསམ་ཞིང། པ་སྤུའི་ཁུང་རྣམས་ཀྱང་ཡི་གེ་རེ་རེས་བལྟམས་ཤིང། ཨ་ཡིག་རྣམས་ལས་ཀྱང་འོད་ཟེར་ལྕགས་ཀྱུ་ལྟ་བུ་དང། ཨུཏྤལ་ལྟ་བུ་འཕྲོས་པས་གསུང་རབ་མཐའ་དག་གི་དོན་རྟོགས་པའི་ཤེས་
རབ་ཀྱི་སྣང་བ་དང། ཚིག་དོན་རྣམས་མི་བརྗེད་པའི་གཟུངས་ཁྱད་པར་ཅན་ཐོབ་བྱུང་སྙམ་དུ་བསྒོམ་པར་བྱ། འདི་ནི་མཚན་བརྗོད་ལས། ཨ་ནི་ཡིག་འབྲུ་ཀུན་གྱི་མཆོག་ཅེས་པའི་དོན། པཎྜི་ཏས། གྲེ་ཕུག་ཨ་དཀར་དག་ལས་འོད་འཕྲོས་པས། །
ཞེས་སོགས་བཀོད་པའི་གདམས་པ་ཡིན་ནོ། །ཐོས་པ་འཛིན་པའི་གདམས་པ་ནི། རང་སྐད་ཅིག་ཙམ་གྱིས་ཀྱང་རུང། འཇམ་དཔལ་དུ་བསྐྱེད་པའི་སྙིང་ཀར་ཨུཏྤ་ལ་འདབ་མ་ཅུང་རྙིང་པའི་རྣམ་པ་ཅན་གཉིས་ཟུར་ལ་ཁ་སྦྱར་གྱི་དབུས་སུ། །རང་སེམས་

[016B] ཤེས་རབ་རྐང་དྲུག་གི་རྣམ་པ་ལེགས་བཤད་ཀྱི་སྦྲང་རྩི་ལེན་པར་བརྩོན་པ་ཞིག་ཏུ་བསྒོམ། ཨུཏྤལ་གྱི་ཡུ་བ་གཉིས་རྣ་བ་གཡོན་ལ་ཟུག་པ་རྣ་བའི་དབང་པོ་དང་དབྱེར་མེད་དུ་བསམ། ཉན་བྱའི་ཆོས་ཡན་ལག་བརྒྱད་
ལྡན་གྱི་བདུད་རྩིར་བསྒོམ་པ་ཉན་པས། རྣ་བའི་ཨུཏྤལ་གྱི་འདབ་མ་རྒྱས། དོན་གྱི་ཟིལ་མངར་རང་སེམས་རྐང་དྲུག་པས་སྤྱད་པས་ཚིམ་པར་སྒོམ་མོ། །འདི་གསུང་རབ་ཀློག་པ་དང། དཔེ་ཆ་འཛིན་པ་སོགས་ལ་ཡང་བསྒོམས་པས་ཁྱད་ཅེ་བར་མྱོང་བས་
གྲུབ་པོ། པཎྜི་ཏ་བི་བཧུ་ཏིས་རྣ་པར་ཨུཏྤལ་བསྒོམ་པ་འབའ་ཞིག་མཛད་ཀྱང། བླ་མ་པཎ་ཆེན་གྱི་ཞལ་གདམས་ཁྲོ་ཕུ་པས་སློབ་མའི་དོན་དུ་བྲིས། འདིའི་དམ་ཚིག་ཆུ་ཆོས་དང་ཆོས་སྨྲ་བ་ལ་སྐྱོན་རྟོག་གི་བློག་བྱུང་བཀལ་ཆེའོ། །དེ་བྱུང་ནྦ་ཉན་པའི་ཆོས་
ཀྱིས་ཕན་མི་ཐོག། བསམ་དུ་མི་ཐུབ་ཤེས་རབ་འཆལ་བའི་རྒྱུ་ཆེ་ཤོས་ཡིན་ནོ། །དེས་མཚོན་ནས་ཉིན་གཉིད་ལོག་བ། ལོག་གཡེམ་སྤྱི་དང། ཁྱད་པར་དཀོན་མཆོག་གི་རྟེན་གྱི་དྲུང་དུ་འཁྲིག་བ་བསྟེན་
འཆད་པའི་མན་ངག་ནི། རང་འཇམ་དཔལ་དུ་བསྒོམ་པའི་ལྕེ་པདྨ་དཀར་པོ་འདབ་མ་དྲུག་པ་གཅིག་ཏུ་བསྒོམས་པའི་ལྟ་བར་ཟླ་གདན་ལྕེ་དབང་གོ་ངོ་པོ་ཨ་དཀར་པོ། འདང་མ་དྲུག་ལ་འབྲུ་དྲུག་བསྒོམ། དེ་ལ་འཇམ་དཔལ་ཀྱི་ཐུགས་ཀ་ནས། ཤེས་དབ་གྱི་འཁོར་
ལོ་སྤྱན་དྲངས་ནས་ཐིམ་པར་བསམ། ལྟེ་བའི་ཨ་ལས་གང་འཆད་ཅིང་རྩོམ་པའི་མིང་ཚིག་ཡི་གེ་རྣམས་ལྷག་ཆད་ནོར་འཁྲུལ་མེད་པར་གསལ་གདབ། གཞན་ཡིད་འཛིན་ནུས་པའི་ལེགས་བཤད་འབྱུང་བར་མོས་ལ་འཆད་ཅིང་རྩོམ་མོ། །མན་ངག་འདི་

[017A]༄༅། །ནི་སྤོབས་པ་བཟང་ཞིང། རང་གིས་བཤད་པ་དང་ཉན་པའི་ཆོས་ཀྱིས་གཞན་ལ་ཕན་པ་དང། གཞན་གྱིས་ངག་མནན་པ་སོགས་ཀྱིས་མི་སྡིགས་བས་ཟབ།། །།རྫས་ལ་བརྟེན་ནས་ཤེས་རབ་འཕེལ་ཐབས་སྣི། བཅོམ་
ལྡན་འདས་ཡང་དག་པར་མཆོད་པ་དང། མཎྜལ་བྱས་ལ་དེའི་མདུན་དུ་རིམ་གྱིས་ཐོབ་མར་ཤུ་དག་སྲན་མ་ཙམ་ཟ། དེ་ནས་དེ་ལས་ཆེ་ཙམ་ལ་གོམ་པ་ནས་ཞོ་ཕྱེད་ཀྱི་བར་དུ་སྤྱངས་ལ། དེ་ནས་ཤུ་དག་དཀར་པོ་ཞོ་ཕྱེད་ཀྱི་ཚད་ལ་ལན་བརྒྱ་རྩ་བརྒྱད་
མངོན་པར་བསྔགས་པ་འོ་མའམ། མར་དཀར་ལ་སྦྱར། ཐོ་རངས་བྱ་གག་གི་སྐད་མ་བྱུང་བ་ལ་ཟླ་བ་གཅིག་ཏུ་འཐུངས་ན། གླེན་པ་ལུག་ལྟ་བུ་དང། ངག་སྨྲ་མི་ཤེས་པ་ཡང་བླང་དོར་གྱི་གནས་རིག་ཅིང་སྨྲས་མཁས་པར་འགྱུར་རོ། །དབྱངས་སྙན་
པར་འགྱུར་རོ། །ཟླ་བ་དྲུག་བསྟེན་ན་མ་ཐོས་པའི་བསྟན་བཅོས་རྣམས་ཀྱི་དོན་རྣམས་ཀྱང་རྟོགས་ཤིང་ཐོས་པ་འཛིན་པར་འགྱུར་རོ། །རྒྱ་མཚོར་འབབ་པའི་ཆུ་ལ་སྐེ་ནུ་བཙམ་དུ་བརྒལ་ལ་ཛ་ཏིའི་མེ་ཏོག་འབུམ་ཕྲག་གཅིག་བླངས་ནས་སྔགས་རེ་
བརྗོད། མེ་ཏོག་ཆུ་ཀླུང་དུ་དོར་བས། མེ་ཏོག་ཕུང་པ་གཅིག་རྒྱུན་ལས་ཟློག་ནས་འོང་བས་དེ་ལག་པས་བཟུང་ལ་སོས་མ་རེག་པར་མིད་ན་ཐོས་པ་འཛིན་པ་དང། ངག་གི་དབང་ཕྱུག་ཐོབ་པར་འགྱུར་རོ། །བོད་དུ་ཛ་ཏིའི་མེ་ཏོག་མི་རྙེད་པས། ཕུ་ཆུ་ཆེན་
བོ་འབབ་པའི་ལུང་བ་ཁ་ལྷོར་ལྟ་བའི་ཤིང་གླང་མའམ། བ་ལུའི་མེ་ཏོག་གང་རིགས་འབུམ་ཕྲག་གཅིག་བླངས་ནས་སྔར་ལྟར་བྱེད་པའམ། ཡང་ན་མེ་ཏོག་སྟོང་ཕྲག་གཅིག་བླངས་ནས་རེ་རེ་ལ་སྔགས་བརྒྱ་རྩ་བརྒྱད་བརྗོད་ཅིང་ཆུ་ལ་བསྐྱུར་བ་

[017B] མེ་ཏོག་དེ་གཉིས་གང་རིགས་འབུམ་གྱིས་སྦྱིན་སྲེག་གི་ཆོས་བྱས་ན་ཡང་སྔར་ལྟར་ཕན་ཡོན་འབྱུང་ཞིང་ཤེས་རབ་འཇམ་དཔལ་རྡོ་རྗེ་དང་འདྲ་པར་འགྱུར་རོ། །གྷི་ཧཾ་དང། ཨ་རུ་རྣམ་རྒྱལ། ཐམ་གསེར་མདོག་ཞོ་དོའི་ཚད་
ཀྱི་ཕྱེ་མ་ལ་བརྒྱ་རྩ་བརྒྱད་བསྔགས་ལ་ཐོར་ངས་བྱ་སྐད་མི་གྲག་པའི་དུས་སུ་འཇམ་དཔལ་གྱི་སྒོམ་བླས་དང། མདུན་དུ་འཇམ་དབྱངས་བསྒོམས་ལ་མེ་ཏོག་སྣ་ཚོགས་པས་མཆོད་ཅིང། དེ་བཞིན་དུ་ཅི་འབྱོར་བའི་མཆོད་པ་མཎྜལ་དང་བཅས་པས་མཆོད་
ཅིང། རང་སྐྱུར་གྱི་ལུག་ལ་སྦྱར་ཏེ་ཟླ་བ་དྲུག་འཐུང་ན་ཐོས་བ་འཛིན་ཅིང་ངག་གི་དང་དཕྱུག་ཐེ་ཚོམ་མེད་པར་འགྱུབ་བོ།། །།གསུམ་པ་རྩོད་པ་ནི། རང་རྗེ་བཙུན་དུ་གསལ་བའི་མཆོག་སྤྱིན་གྱི་མཐེ་བོད་གི་རྩེལ་རལ་གྲིའི་རྩེ་ཕྱིར་བསྟན་པའི་འཆང་བཟུང་ལ་
ཆང་ལ་སོགས་པ་རང་བཅོས་པ་མ་ཡིན་བསྐྱུར་པ་སྐྱུར་དུ་རའི་ཁུ་པ་ལྟ་བུ་ཞེས་གསུངས། ཨ་དཀར་པོའི་རྣམ་པར་གནས་པ། འཆང་བཟུང་གི་ཨའི་འོད་ཟེར་གྱིས་རྡོ་ཁབ་ལེན་གྱིས་ལྕགས་ལེན་པ་བཞིན་དུ་ཁོའི་ཤས་རང་རྣམས་དྲངས་ཏེ་འཆད་བཟུང་གི་ཨ་ལ་ཐིམས་ཁོའི་ཤེས་
རབ་ཀྱང་རང་གི་ཤེས་རབ་ཀྱི་གྲོགས་སུ་གྱུར་པ་དང། རལ་གྲིའི་རྩེལ་མེ་རབ་ཏུ་འབར་བས་ཕྱིར་རྒོལ་དེ་ཉིད་ཀྱི་ལྕེ་གཞོ་ཐུལ་གྱིས་བསྲེགས་པར་བསམ་ལ་སྔགས་བཟླས་པས། ཕས་ཀྱི་རྒོལ་བ་མཐའ་དག་ལས་རྣམ་པར་རྒྱལ་བཟོད་པར་འགྱུར་རོ། །ཞི་
བསྲན་མ་སོགས་ཀྱི་ལས་སྦྱོར་ནི། རྒྱ་སྲན་ནམ། བལ་སྡྲན་ཞེས་པ་བོད་ན་ཡོད་པ་འདིས་ཀྱང་རུང་བས། དེ་ལྟ་བུའི་སྲན་མ་མེ་ལ་མ་རེག་ཅིང། མར་ནག་དང། ཆུ་དང། མར་དང། བུད་མེད་དང། ཁྱད་པར་དམ་ཚིག་དང་སྔོམ་པ་ཉམས་པ་སོག་

[018A]༄༅། །རེག་ཅིང། འགོམ་ཡུག་མ་སོང་བ། མ་རུལ་བ་སྲིན་ལ་སོགས་པས་མཁྱེར་བ་ཡོངས་སུ་སྨིན་པ་བདུད་རྩི་ལྔའམ་ནང་མཆོད་བྲན། དྲི་བཟང་གིས་བསྙུག་ལ་སྤོས་དཀར་གྱིས་བདུག་ལ་སྐམ་པ་རྣམས་བ་དམར་མོ་འམ། ར་དཀར་མོའི་འོ་མ་འམ་
མེད་ན་དྲི་བཟང་གི་ཆུ་ལ་སྦང་བའི་སྲན་མ་རྣམས་དར་དཀར་པོ་དྲི་མ་མེད་པས་ཆིག་རྐྱང་དུ་དྲིལ། ཟླ་བ་གཟས་ཟིན་པའི་ཆོ་བདག་བསྐྱེད་མདུན་བསྐྱེད་དང། མཆོད་པ་མཎྜལ་སོགས་ཀྱི་མཆོད་པ་དེའི་མདུན་དུ་གནས་པར་མོས་ལ། རང་ཁ་ཤར་དུ་ཕྱོགས་པའི་
ཁར་སྲན་མ་རྣམས་བཅུག། ལུས་སྤྱི་དང་ཁྱད་པར་གདོང་ལ་ཟླ་འོད་མི་ཕོག་ཅིང། རང་གིས་ཟླ་བ་མ་མཐོང་བ་བྱས། སྒྲུབ་གོགས་ཀྱིས་གཟས་ཟིན་པ་དང། བཏང་བ་སོགས་བྱར་བྱེད་དུ་གཅུག་ལ། ཇི་སྲིད་གཟའ་ལས་མ་གྲོལ་བར་ལྷ་ལ་དམིགས་ཤིང་
གཞན་དུ་མ་ཡེངས་པར་རིག་སྔགས་ཀྱི་རྒྱལ་པོ་ལེགས་པར་བཟླ་བར་བྱ་ལ། དེ་ནས་སྒྲུབ་གྲོགས་ཀྱིས་གཟའ་ལས་གྲོལ་པར་བཤད་པ་དང། མཆོད་གཏོར་སོགས་བྱས་ཏེ་ཁ་ནས་ཕྱུང་སྟེ་མྱུ་གུ་འཁྲུངས་པ་ནི་གྲུབ་པའི་མཚན་མ་ཡིན་ཞིང། དེ་
ནས་བལ་སྲན་མྱུ་གུ་ཅན་ཆུ་གཙང་མ་ཁྱོར་བ་གང་གིས་ཕུལ་སོས་མ་རེག་པར་མིད་པར་བྱའོ། །མྱུ་གུ་མེད་པ་རྣམས་ལ་མ་རེག་པར་ཕྱེ་མར་བྱས་ཏེ་མི་མ་ཡིན་གྱིས་ཟིན་པའི་མགོར་སྔགས་བཟླས་ཤིང་གཏོར་བས་གདོན་ལས་གྲོལ་པར་འགྱུར་རོ།།
རལ་གྲིའི་རིག་འཛིན་ཀྱང་མ་ཡུ་རལ་གྲི་ཏ་སུ་བ་དང། པཎྜི་ཏ་ཞེས་པའི་ལྕགས་གང་ཡང་རུང་བ་ལ་བྱས་པའི་རལ་གྲི་ཁྲུ་གང་བ། ཨུཏྤལ་གཞོན་ནུ་མཐིང་ཀའི་མདོག་འདྲ་བ་ལག་པས་བཟུང། ཕྱི་རོལ་ཏུ་སྒྲུབ་གྲོགས་ཀྱིས་བྱ་ར་བྱས། ནང་དུ་རང་ཉིད་

[018B] གཞན་དུ་མ་ཡེངས་ཤིང་ཐེག་པ་དམན་པའི་ཡིད་ལ་བྱེད་བཅུང་ཟད་ཀྱང་མེད་པར་སེམས་ཅན་ཐམས་ཅད་ལ་ཁྱབ་པའི་སེམས་ཀྱིས་བ་ཟླ་ཞིང་དེ་ཡང་ལག་པ་གཡས་པས་ལྟེ་བའི་ཐད་དུ་འཕྲེང་བ་འདྲེན་ཞིང་བླས་པ་ན། གྲོགས་
པོས་ཟླ་བ་གྲོལ་བར་བརྗོད་པ་དང། རལ་གྲི་བཟུང་བཞིན་དུ་ནམ་མཁའ་ལ་འཕུར་ནུས་སོ། །དེ་བཞིན་དུ་འཁོར་ལོ་དང། རྡོ་རྗེ་དང། རྩེ་གསུམ་དང། མདའ་དང། ཐོ་བ་དང། ཞགས་པ་ལ་སོགས་པའི་རིག་འཛིན་ཀྱང་བསྒྲུབ་པོ། །དེ་སྐད་དུ་ཡང། སློབ་
དཔོན་ཨཱརྱ་དེ་བས། དེ་བཞིན་རལ་གྲི་ཨུཏྤལ་ལོ་མ་འདྲ། །ཚད་དང་ལྡན་པ་ཡིད་དུ་འོང་བ་ལ། །ཐོག་མར་བསྲུངས་ནས་བསྒྲུབ་པ་བྱ་བ་ནི། །ལག་པ་གཡས་པས་ལེགས་པར་བཟུང་ནས་སུ། །ཟླ་བ་གཟས་ཟིན་གྲོལ་དུས་རལ་གྲི་དེས། རིག་འཛིན་འགྱུར་
ཏེ་གཡོ་ཞིང་ནམ་མཁར་འགྲོ། །རིག་འཛིན་རྣམས་ཀྱི་ཐོག་མར་འགྲོ་བ་ནི། །རལ་གྲི་གྲུབ་པ་དེ་ནི་སྟོབས་ཀྱང་ཆེ། །གཟུགས་མཆོག་གྱུར་པ་གསེར་གྱི་བཙོ་མ་འདྲ། །སྐྲ་ཡང་རབ་ཏུ་འཁྱིལ་བ་ལྕང་ལོ་བཞིན། །ཞེས་གསུངས། འགྲེལ་བར་
ཡང་ཚད་དང་ལྡན་པ་ཞེས་པ་ནི་ཁྲུ་གང་བཞེ་ །བཅུད་ལེན་ནི་འོ་མ་འམ། ཞོའམ། མར་གསར་གང་ཡང་རུང་བ་སྣོད་གཙང་མའི་ནང་དུ་བཀང་སྟེ། གཟའ་ལས་མགྲོལ་གྱི་བར་བུ་ལག་པ་གཡོན་གྱིས་ཁ་བཀབ་སྟེ་གཡས་ཀྱིས་ཉིང་ཁར་
ཕྲེང་བ་བཟུང། སྔགས་བཟླས་ཏེ་སྒྲུབ་པ་ལྟོ་མ་འཐུང་གོང་ལ་ཞག་ཉེར་གཅིག་འཐུང་ན་ལོ་ལྔ་བརྒྱར་འཚོ་བར་འགྱུར་རོ། །པདྨ་འམ་བུནྜ་རི་ཀ་མ་རྙེད་ན་ཙམ་པ་ཀའི་མེ་ཏོག་གིས་སྦྱིན་སྲེག་འབུམ་བྱས་ན་བཅོམ་ལྡན་འདས་ངག་གི་དབང་ཕྱུག་

[019A]༄༅། །གི་ཞལ་མངོན་སུམ་དུ་མཐོང་བར་འགྱུར་རོ། །དེ་བཞིན་དུ་བི་ལ་པའི་སྤྱིན་སྲེག་འབུམ་བྱས་ན་འཇིག་རྟེན་གསུམ་གྱི་རྒྱལ་སྲིད་འགྲུབ་བོ། །བོད་དུ་བིལ་བའི་དོད་ཤུག་འབྲུལ་བྱས་ཀྱང་རུང་ངོ་གསུངས་སོ། །འབྲལ་
ཏིལ་ཞོ་གྲོ་ནས་སྲན་མ་སྟེ་འབྲུ་ལྔ་བསྲེས་པའི་མར་གྱིས་སྦྱིན་སྲེག་འབུམ་ཕྲག་གཅིག་བྱས་པས། གནོད་སྤྱིན་མོ་དང། གླུ་མོ་ལ་སོགས་པ་འགུགས་པར་བྱེད་དེ། །དེ་སྐད་དུ་ཡང་འགྲེལ་པ་ལས། ཨོཾ་ཝ་ཀྱེ་དཾ་ཞེས་པ་ལ་སོགས་མེ་ཏོག་དང་
སྤོས་མ་ཏི་ཀ་དང་འགྲེལ་ལོ། །སྦྱིན་སྲེག་འབུམ་ཕྲག་བཞི་བྱས་ན་ཞེས་པ་ནི། ཤར་དུ་ལས་ཐམས་ཅད་པའི་ཐབ་ཁུང་ཞེས་པ་ནི་ལྷག་མའོ། །འདི་དག་ནི་གོང་དུ་བསྙེན་ཅིང་སྔོམ་པ་དང་ལྡན་པའོ་ཞེས་སོགས་ཀྱིས་རྒྱས་བར་བཤད་པ་ལྟ་
འདུག་པས་ལེགས་པར་གོའོ། །སྨྲས་པ། སྒྲུབ་པ་ཙམ་གྱིས་བློ་གྲོས་འོད་སྟོང་གིས། །འཆད་རྩོད་རྩོམ་པའི་རིགས་ལམ་བྱེ་བ་བརྒྱའི། །འདབ་སྟོང་བཞད་པའི་བཅུད་མྱང་གྲགས་སྙན་གླུའི། །དར་དིར་བྱེད་དོ་འཇམ་མགོན་ཁྱོད་དྲིན་
རྨད༑ ༑ཉི་མ་བྱེ་བའི་འོད་ཅན་མཁྱེན་རབ་ཏེར། །དྲན་པས་རྣམ་དཔྱོད་འབུམ་དུ་བཞད་ཅི་མཚར། །མི་དམན་ལས་ཀྱིས་བྱས་པའི་རྟ་བདུན་པར། །བལྟས་བས་ཆུ་སྐྱེས་མང་པོའང་བཞད་མིན་ནམ། །གསང་གསུམ་ཡོན་ཏན་གཏེར་གྱས་རྒྱལ་
བ་ཀུན། །གཅིག་ཏུ་མཛད་ཀྱང་མཚུངས་མིན་མགོན་པོ་འདིས། །འཕགས་པོད་མཁས་གྲུབ་བྱེ་བ་བསྐྲུན་མཛད་པ། །མེས་པོས་བདུད་རྩིའི་ཟས་ལྡན་རྣམ་སྤྲུལ་བཞིན། །མགོན་ཁྱོད་མཉེས་པའི་སྒྲུབ་ཐབས་བདུད་རྩིའི་འོད། །བསྐྲུན་པས་

[019B] །བློ་གྲོས་རྒྱུ་སྐར་མ་འདྲེས་རབ་ཏུ་བཀྲ། ཐམས་ཅད་མཁྱེན་པའི་ཀུནྡ་བཞད་པར་ཤོག་འཆར་བདེ་གོ་རིམ་མཁས་དང་ཕྲ་འཛངས་བློ། །ཀུ་ཤའི་རྩེ་ལྟར་དཔྱད་གསུམ་དག་པའི་དག་སྐྱོན་བརྒྱད་བྲལ་པས་བློ་ལྡན་
ཡིད་འཕྲོག་པའི། །འཆད་ལ་ཐོགས་མེད་ལྟར་མཛོད་མཁྱེན་པའི་གཏེར། །སྒྲ་དང་དོན་གྱི་ཕྲ་ཞིབ་བྱེ་བ་བརྒྱས། །སྒྲུབ་དང་སུན་འབྱིན་སྒོ་ནས་འཁྲུལ་བ་ཀུན། །གཞོམ་ལ་ཟླ་བྲལ་དཔལ་ལྡན་གྲགས་པ་བཞིན། །མཁས་ཀུན་ཡང་རྩེ་མཛོད་ཅིག་རྒྱལ་
ཀུན་ཡབ། །རྒྱ་ཆེའི་དོན་བསྡུ་མཚང་གབ་དཀྲུགས་སྔེབས། །ཚིག་དང་དོན་རེའི་སྤྲོས་བ་སྟོང་འགྱེད་ཅིང། །དཀའ་བའི་གནང་འབྱེད་ཐེ་ཚོམ་ཀུན་གཅོད་པའི། །རྩོམ་ལ་དབྱངས་ཅན་དངོས་མཛོད་འཇམ་པའི་དབྱངས། །ཚེ་རབས་ཀུན་ཏུ་མགོན་
ཁྱོད་གཙུག་བསྟེན་ནས། །རིག་གནས་ལྔ་དང་ཐོས་བསམ་སྐོམ་གསུམ་གྱི། །ཡང་རྩེ་ཐོབ་སྟེ་མཁའ་མཉམ་མར་གྱུར་འགྲོ། །གྲོལ་ལ་ཉེ་བའི་སྲས་བརྒྱད་ལྟ་བུར་ཤོག་ཅེས་སྒེག་པའི་རྡོ་རྗེའི་ལུགས་ཀྱི་འཇམ་དབྱངས་དཀར་པོའི་སྒྲུབ་ཐབས་བྱིན་བླངས་
རྒྱུར་འཇུག་བདུད་རྩིའི་འོད་ཅན་འདི་ཡང་བདག་པས་གཞན་གཅེས་པའི་བྱང་ཆུབ་ཀྱི་སེམས་དང་གནས་ལུགས་མདོན་དུ་གྱུར་པས་ཆོས་བརྒྱད་སྒྱུ་མ་ལྟ་བུར་གཟིགས་པ། རིམ་གཉིས་ཀྱི་རྣལ་འབྱོར་དབང་ཕྱུག་ཆེན་པོ་སློབ་དཔོན་རིན་པོ་ཆེ་གྲུབ་པའི་
དབང་ཕྱུག་སྐལ་ལྡན་རྒྱ་མཚོའི་སྤྲལ་སྐུ་ངག་དབང་འཕྲིན་ལས་རྒྱ་མཚོའི་གསུང་གི་མེ་ཏོག་གིས་ཉིན་བདེ་ཆེ་ལེགས་བཅས་བ་སྐུལ་ངོར། རྒྱལ་བ་ཐམས་ཅད་ཀྱི་བདག་པོའི་སྒྲུབ་ཐབས་གཉིས་གཞིར་བཞག་འདིའི་རྒྱ་གཞུང་གང་ཡོད་དང་

[020A]༄༅། །རྒྱད་དང་འགྲེལ་བར་ཡང་ཡང་དཔྱད་ནས་ཆོས་འདིའི་སྐོར་རང་གཞན་དུ་མལ་མཛད་པ་རྫོགས་པར་ཐོབ་པའི་མང་དུ་ཐོས་པའི་དགེ་སློང་ངག་དབང་བརྩོན་འགྲུས་སམ། མིང་གཞན་འཇམ་དབྱངས་པ་ཞད་བའི་རྡོ་རྗེ་ཞེས་བྱ་བས་རང་གི་ཡིད་
ལའང་གོམས་པའི་སླད་དུ་སུག་བྲིས་བྱས་སོ།།    ༈   །།ན་མསྶར་སྭ་སྟྱཻ། སཽ་མོ་པཱུ་རྞ་བཱ་དཿ་ནི་ལོཏྤལ་ལཱ་ཀཥ༑ ཕྲཱ་བཱ་ལ་སོཥྤཱ་མུ་ཀྟཱི་དནྟཱ་ཤྲེཎྞ༑ ཧཱ་སྱཾ་པཱ་གྒ་སྶ་རཱ་མྲཱྀ་ལླཀྵ་སཤར་དྷཱི་ཀཽ་མའུ་ད་ཕུཾ་ལླ་ཧེ་སྭ་ར་སྭ་སྟིཿ་ཟླ་རྒྱས་ཞལ་ལ་ཨུཏྤལ་ལ་སྡོན་པོའི་
སྤྱན༑ །བྱི་རུའི་མཚུ་མཛེས་མུ་ཏིག་ཚམས་དཀྲིགས་ནས། །བཞད་པའི་གསུང་དབྱངས་བདུད་རྩི་འབུམ་སྤྲོ་བས། །བློ་གྲོས་ཀུ་མུད་བཞད་མཛད་དབྱངས་ཅན་མ། །པ་མཐའ་བྲལ་བའི་ཤེས་བྱའ་ཁེངས་པ་དེ། །ཁྱོད་ཀྱི་མཁྱེན་རབ་ཀུན་གསལ་འགྲམ་པ་
ན༑ ༑རྒྱུ་སྐར་བཞིན་དུ་མ་འདྲེས་བཀྲ་བ་དེས། །རྒྱལ་བ་ཀུན་ཀྱང་ཁྱོད་ལ་ཡུམ་དུ་སྒྲོགས། །དཀོན་མཆོག་ཏཱ་ལ་ཟ་མ་ཏོག་གི་མདོ། །གསེར་འོད་མངོན་བརྗོད་དབྱངས་མདོ་སྙན་ག་གཞུང། །བཀྲ་ཤིས་བརྒྱད་པ་དཔའ་པོ་གཅིག་གྲུབ་རྒྱུད། །འཇམ་
དཔལ་རྩ་རྒྱུད་དམར་ནག་རྒྱུད་གཉིས་སོགས། །མདོ་རྒྱུད་པཎ་གྲུབ་མན་ངག་རྒྱ་མཚོའི་གཏིང། །དཔག་དཀའ་དེ་ལས་རྒྱ་བོད་པཎ་གྲུབ་བརྒྱས། །སྒྲུབ་འཕྲིན་ནོར་བུའི་ཕྲེང་པ་མང་སྤེལ་བས། །བློ་གྲོས་ནོར་ལྡན་ལེགས་བཤད་དབྱིག་གི་མཛོད་
མིག་ཀྱའི་གན་མཛོད་གླིང་འདིར་ཕྱེ་བ་སཱམ། །དེ་ལ་འདིར་དབྱངས་ཅན་མའི་སྒྲུབ་ཐབས་ལ་ཁུངས་དང། སྒྲུབ་ཐབས། ལས་སྦྱོར་གསུམ། དང་པོ་ནི། གོང་སྨོས་མདོ་དང་རྒྱུད་དེ་དག་སོགས་དང། འགྲེལ་བ་ཅི་རིགས་དང་བསྟན་བཅོམ་དུ་མ་ནས་ལྷ་མོ་

[020B] འདིར་དབྱངས་ཅན་མ་དཀར་མོ་པི་ཝཾ་ལྷ་མོ་ཉམས་སུ་ལེན་པ་ལ་རྒྱུན་པའི་ཉམས་ལེན་དང། སྒྲུབ་ཐབས་ཀྱི་རྣམ་གྲངས་བཤད་པ་གཉིས། དང་པོ་ནི། ལྷ་མོ་འདི་ཉམས་སུ་ལེན་
པར་འདོད་པས། སྡིག་པ་མི་དགེ་པ་སྤངས་ཤིང་ཚངས་པར་སྤྱད་པ་དང། ཁྱད་པར་དུ་ཐུབ་ན་རྫུན་མི་སྨྲ། ཤ་ཆང་སྒོ་གཙོང་སོགས་སྤངས། ཁྲུས་དང་ཙང་སྦྲལ་བརྩོན་པའི་གང་ཟག་གིས་རབ་འདིའི་དབང་ཆེན་ནམ། གཤིན་རྗེ་གཤེད་བཅུ་གསུམ་མ་ལྟ་
བུའི་དབང་ཐོབ་པའམ་རྗེས་གནང་བྱིན་རླབས་ལུང་སོགས་ཐོབ་པས་གནས་སྤྱི་རྒྱུད་ལྟར་གྱི་ཡིད་དུ་འོང་བར་བདེ་བའི་སྟན་ལ་འདུག་སྟེ། སྐྱབས་སུ་འགྲོ་བ་བྱ། ཆད་མེད་བཞི་བསྒོམ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། དེའི་ཆེད་དུ་སྒྲ་
དབྱངས་ལྷ་མོའི་སྒྲུབ་ཐབས་ཉམས་སུ་དྲངས་སྙམ་དུ་བསམ་ཞིང། སྭ་བྷཱ་ཝའི་སྡགས་ཀྱིས་ཆོས་ཐམས་ཅད་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙེན་ལྟ་བུའི་ནང་དུ་བཾ་ལས་པདྨ་དང། ཨ་ལས་ཟླ་བའི་དཀྱིལ་འཁོར་ཀྱི་སྟེང་དུ་བདག་གི་སེམས་ཉིད་
ཧྲཱིཾ་དཀར་པོ་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལས། རང་ཉིད་ལྷ་མོ་དབྱངས་ཅན་མ་དཀར་མོ་ཞལ་གཅིག་ཕྱག་གཉིས་མ་འཛུམ་པའི་མདངས་ཅན། དགྱེས་པའི་སྤྱན་གཉིས་རྒྱུད་མང་སྐྲེང་བ་
ལ་གཟིགས་ཤིང། དབུ་སྐྲའི་ཐོར་ཅོག་མེ་ཏོག་དཀར་པོའི་འཕྲེང་བས་བཅིངས་པ། སིལ་བུར་འཕྱང་པ་རྣམས་ལ་གསེར་གྱི་དྲིལ་བུ་གཡར་ཁ་དཔག་ཏུ་མེད་པ་འཁྲོལ་བ། ཕྱག་གཡོན་ན་བཻ་ཌཱུརྱ་སྡོན་པོ་ལས་གྲུབ་པའི་ལི་ཝང་རྒྱུད་སྟོང་དང་ལྡན་པ་བསྣམས་པ་

[021A]༄༅། །ཕྱག་གཡས་བའི་འདུ་བྱེད་ཀྱིས་བསྒྱུར་བས་ལྷ་དང་དྲི་ཟ་སོགས་སྐྱེ་དགུ་རྣམས་ཀྱི་ཡིད་རང་དབང་མེད་བར་འགུགས་པ། རིན་པོ་ཆེ་དང་དར་སྣ་ཚོགས་ཀྱི་རྒྱན་ཅན། པཅཉ་ལེཀའི་སྟོད་གཡོགས་དང་སྨད་གཡོགས་ཀྱིས་མཛོས་པ། པདྨ་
དཀར་བོའི་ཆུན་འཕྱང་དང་ལྡན་ཞིང། གཞོན་ནུ་མ་ལོ་བཅུ་དྲུག་ལོན་བའི་ན་ཚོང་ཅན། རེག་ན་བདེ་བསྐྱེད་པའི་ནུ་འགུར་གཉིས་རྒྱས་པ། ཆགས་བའི་ཉམས་དང་ལྡན་བས་གཡོན་དུ་འགྱིང་ཞིང། བད་ཟླའི་གདན་ལ་ཙོག་བུའི་ཚུལ་གྱིས་བཞུགས་
བ། སྦྱི་གཙུག་ཏུ་ཟླ་བའི་དཀྱིལ་འཁོར་གྱིས་མཚན་བ་གཅིག་ཏུ་བསྒོམ། དེ་ནས་བདག་གི་སྙིང་མགོ་གྱེན་ཏུ་བསླངས་ཏེ་ཚལ་བ་བརྒྱད་དུ་གྱིས་པ་ལས། པདྨ་དཀར་བོ་འདབ་མ་བརྒྱད་བའི་ལྟེ་བ་ལྗང་སེར། ཟེའུ་འབྲུ་དམར་སེར་གྱིས་བསྐོར་བའི་མཚམས་ནས་
ཉི་མ་སྟོང་དང་ལྡན་བའི་འོད་ཟེར་འཕྲོས་བས་སྙིང་གི་མུན་བ་སེལ་བར་བྱེད་པ། དེའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་བདག་གི་སེམས་ཉིད་དབྱངས་ཅན་གྱི་ངོ་བོ་ཧྲཱི་གི་རྣམ་བར་བསྒོམ། འདབ་མ་རྣམས་ལ་མདུན་ནས་བརྩམས་ཏེ་གཡས་
བསྐོར་དུ། ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་ལ་ལཾ་ལཱྀ། ཨེ་ཨཻ་ཨོ་ཨཽ་ཨི་ཨཿ་གསུང་དབྱངས་ཡན་ལག་དྲུག་ཅུའི་ངོ་བོར་བསྒོམ། སྔགས་རྣམས་འོད་དང་བཅས་བ་གདན་ལ་མ་རེག་ཙམ་དུ་བཞུགས་པ། དེ་ནས་ཡིག་འབྲུ་རྣམས་ལས་འོད་ཟེར་འཕྲོས་
སྣ་བུག་གཡོན་པ་བཀག་ནས་རླུང་ཅུང་ཟང་ཕྱིར་བཏང། རྒྱ་མཚོའི་འགྲམ་ན་ལྷ་མོ་བཞུགས་བའི་ཐུགས་ཀར་ཕོག་བས་ཐུགས་རྒྱུད་བསྐུལ་བས་ལྷ་མོ་ཤེས་རབ་ཀྱི་འཁོར་ལོ་དང་བཅས་བ་མདུན་གྱི་ནམ་མཁར་སྦྱན་དྲངས། ཨོཾ་སར་སྭ་སྟི་ཧྲཱི་

[021B] ནས་ཤ་བཏའི་བར་སྦྱར་ལ་མཆོད། བསྟོད་བས་བསྟོད་ནས། རླུང་ཆུང་ཟད་རྡུབ་པ་དང་མཉམ་དུ་རང་གི་སྣ་བུ་ག་གཡོན་ནས་ཞུགས་ཏེ་ལྷ་མོ་རང་དང། འཁོར་ལོ་ཐུགས་གའི་སྔགས་འཁོར་ལ་ཐིམ་བས་གཉིས་སུ་མེད་བར་གྱུར་བར་བསམ་
ལ༑ ལྷ་མོའི་སྐུ་བདེ་སྟོང་སྒྱུ་མ་ལྟ་བུའི་བརྒྱལ་དང་གསལ་སྣང་བརྟན་པའི་སྒོ་ནས་ཅི་ནུས་ཊུན་རེ་ལ་བཟླས་བ་བྱ། དེ་ཡང་འཁོར་ལོའི་ལྟེ་བའི་ཧྲཱི་ཡིག་དང་མཐའི་དབྱངས་ཡིག་གཉིས་མར་མེའི་ཕྲེང་བ་ལྟར་དཀར་ཞིང་གསལ་བའི་འོད་ཟེར་གྱིས་
ལུས་ཀྱི་རང་ཐམས་ཅད་ཤེལ་བུམ་ནང་གི་མར་མེའི་འོད་ལྟར་དཀར་མེད་གྱིས་ཁེངས། མི་ཤེས་བའི་མུན་བ་ཐམས་ཅད་སངས། ཤེས་བྱ་ཐམས་ཅད་བློ་ཡུལ་དུ་ལམ་ལམ་ཤར་བ་དང་འཆད་རྩོད་རྩོམ་གསུམ་ལ་བློ་གྲོས་ཀྱི་སྣང་བ་ཐོགས་མེད་དུ་རྒྱས་
ལུས་ངག་ཡིད་གསུམ་ཁྱབ་བར་གཙོ་བོར་བསྒོམ། སྐྱོན་བཟླས་བ་བྱ་བ་ནི། ཧྲཱི་ཞེས་བརྗོད་བས་ཐུགས་ཀའི་ཏྲཱི་གི་ནཱ་ད་ལས་མར་མེ་གཅིག་ལས་གཉིས་ཆད་པ་ལྟར་ཧྲཱི་གི་ཕྲེང་བ་ཕྱུང་སྟེ་རང་གི་ཞལ་ནས་ཐོན། ལྟེ་བར་ཞུགས་ཏེ། སྙིང་ཀའི་ཧྲཱི་ལ་ཐིམ་བས་འགལ་མེའི་
འཁོར་ལོ་ལྟར་འཁོར་བའི་འོད་ཟེར་གྱིས་ཐོག་མེད་ནས་ཀྱི་སྡིག་སྒྲིབ་ཐམས་ཅད་དང། །ཁྱད་པར་དུ་མི་ཤེས་པའི་མུན་པ་ཐམས་ཅད་བསལ། ཤེས་བྱ་ཐམས་ཅད་ལ་བློ་གྲོས་ཀྱི་འཇུག་བ་འརྒྱ་ཕྲག་ཀུ་ཤའི་རྩེ་མོ་ལྟ་བུ་དང། གསལ་སྣད་མཐའ་ཡས་བརྒྱས་བར་
ལ་མ། ཧྲཱི་རེ་བརྗོད་བ་དང་འཁོར་ལོ་དེ་འཁོད་འདུས་མཉམ་ །དེ་ཡང་རྒྱུན་ཏུ་འཁོར་ལོའི་འོད་ཟེར་དཔག་ཏུ་མེད་པ་ཕྱོད་པ་བརྩར་འཕྲོས་པས། ཕྱོགས་བཅུའི་སངས་རྒྱས་དང། བྱང་ཆུབ་སེམས་དཔའ་ཐམས་

[022A]༄༅། །ཅད་ཀྱི་ཐུགས་རྗེ་དང་འཕྲིན་ལས། ཉན་རང་ཐམས་ཅད་ཀྱི་ཡེ་ཤེས། ལྷ་དང་དྲང་སྲོང་རྣམས་ཀྱི་རིག་པ། སྔགས་འཆང་གྲུབ་བ་བརྙེས་བ་རྣམས་ཀྱི་མཐུ་དང་རྟོགས་པ། ཚངས་པ་དང་བརྒྱ་བྱིན་པཎྜི་ཏ་རྣམས་ཀྱི་འཆད་རྩོད་རྩོམ་
བའི་ཤེས་རབ། ནོར་བུ་དང་སྨན་རྩི་བཅུད་ཐམས་ཅད་ཀྱི་ནུས་བ་རྣམས་བསྡུས་ཏེ་ལྟེ་བར་ཞུགས། སྙིང་ཀའི་ཧྲཱི་ལ་ཐིམ་བས་ལུས་ཐམས་ཅད་བདེ་གསལ་འོད་དང་བཅས་པ་བས་གང། འཁོར་འདས་ཀྱི་ཡོན་ཏན་ཐམས་ཅད་མངོན་དུ་གྱུར་བར་བས་མལ་
ཚིག་གཞན་གྱིས་བར་ཆོད་པ་དང་ཧ་ཅང་མྱུར་བ་དང་བུལ་བ་དང་རིང་ཐུང་ལོག་བ་སོགས་སྐྱོན་བརྒྱད་དང་བྲལ་བར་རབ་འབུམ་དང། འབྲིང་ཉི་ཁྲི། ཐ་མ་ལྔ་སྟོད་བཟལ་བར་གསུངས་ཏེ། ཤད་ཀུས་དབྱངས་ཅན་སྒྲུབ་ཐབས་ལས། འོད་ཟེར་དཀར་པོ་རྣམ་འཕྲོས་
བས། །སྙིང་གི་མུན་པ་མ་ལུས་སེལ། །སྔོན་དུ་རིག་པ་འབུམ་ཕྲག་གཅིག་ཉི་ཁྲི་ལྔ་སྟོང་བསྙེན་པ་བྱ། །ཞེས་གསུངས་སོ། །གཞན་ལས་འབུམ་ཕྲག་གཅིག་གསུངས་བ་མད་སྟེ། དབལ་འཛིན་གྱི་དབྱངས་ཅན་མ་དམར་མོའི་སྒྲུབ་ཐབས་
ལས། ཇི་སྲིད་འབུམ་ཕྲག་ཡོངས་སུ་རྫོགས་བ་འམ། །རྫོགས་ནས་ཀྱང་ནི་ལས་ཀྱི་རིམ་བཞིན་བྱ། །ཞེས་དང། སྒྲུབ་ཐབས་རྒྱ་མཚོའི་བི་ཝད་ལྷ་མེའི་སྒྲུབ་ཐབས་ལས་ཀྱང། དེ་རྗེས་འཁོར་ལོ་འཁོ་རང་ཡིས། །མུན་ཆེན་སྙིང་ལ་གནས་བ་
ལ། །མི་གཡོ་རང་སྙིང་ས་བོན་ལ། །བློ་དང་ལྡན་བས་བརྟན་བར་བསྒོམ། །དེ་ནས་འབུམ་དུ་བཟླ་བར་བྱ། །ཞེས་གསུངས་བ་སོགས་ཡོད་ལ། དེ་ལྟར་ཡོད་ཀྱང་བསྙེན་སྒྲུབ་ནུས་ལྔན་བྱེད་ན་འདིར་ནི་འབུམ་ཕྲག། དེའི་སྟེང་དུ་ངེ་བཞི་

[022B] སྔོམ་འབྱུང་ལས། རྫོགས་ལྡན་ལ་ནི་བཟླས་བྱ་གཅིག་རྩོད་དུས་བཟླས་བ་བཞི་འགྱུར་རོ། །ཞེས་དང། འཇམ་དབྱངས་ཀྱི་གསུང་བཞིན་ལྷ་ས་རྒྱ་ཕིབས་འོག་ཏུ་རྫེ་རིན་པོ་ཆེས་
མཛད་པའི་དབྱངས་ཅན་མའི་སྒྲུབ་ཐབས་ལས་ཀྱང། འབུམ་ཕྲག་ལྔའི་བར་དུ་བཟླའོ། །ཞེས་དང། རྒྱལ་པ་དགེ་འདུན་རྒྱ་མཚོའི་འདིའི་སྒྲུབ་ཐབས་ལས་ཀྱང། འབུམ་ཕྲག་ཉི་ཁྲི་ལྔ་སྟོང་ལ་སོགས་བ་བཟླ་བར་གསུངས་ཀྱང་འབུམ་ཕྲག་
ལྔ་འམ། རྟགས་མ་བྱུང་གི་བར་དུ་བཟླས་བ་བྱ། ཞེས་དང། དབའ་བོ་གཅིག་གྲུབ་འཇམ་དབྱངས་དང། དབྱངས་ཅན་མ་གཙོ་འཁོར་ལྔ་བ་གཉིས་ཀྱི་ཡབ་ཀྱི་སྐུབས་སུ་དབའ་བོ་གཅིག་གྲུབ་ལས། སྔོན་དུ་གསུངས་བའི་ཚོགས་སྔགས་
འདི་གོང་དུ་སྨོས་པའི་རིམ་བས་འབུམ་ཕྲག་བཞི་བཟླས་ལ་དེ་ནས་དབྱངས་ཅན་གྱི་མར་རམ། ཞེས་གསུངས་ལ། སྨྲ་བ་ཅན་ནི། སྒྲུབ་ཐབས་རྒྱ་མཚོའི་དབྱངས་ཅན་ཆེན་མོའི་སྒྲུབ་ཐབས་ལས། དེ་བཞིན་དུ་གསོ་སྦྱོང་བླངས་ནས་མི་སྨྲ་བར་
གནས་ནས། རྒྱུན་དུ་ལྟའི་བ་རྒྱལ་དང་བཅས་བས་སྔགས་བཟླས་ཤིང། ལས་གཞན་མི་བྱེད་བས་ཟླ་བ་གཅིག་གིས་དབྱངས་ཅན་མའི་དྲག་ཐོབ་པར་འགྱུར་རོ། །ཞེས་དང། དབའ་བོ་གཅིག་གྲབ་ལས་ཀྱང། མི་སྨྲ་བའི་བཟླས་ལ་བྱས་
ན་ཟླ་བ་གཅིག་གིས་དབྱངས་ཅན་མའི་ངག་རབ་ཏུ་ཐོབ་རར་འགྱུར་རོ། །ཞེས་གསུངས་པའི་ཕྱིར། དེ་ལྟར་བསྒོམ་ཞིང་བཟླས་བས་དངོས་སུ་དང་རྨི་ལམ་གྱི་རྟགས་གཉིས་འབྱུང་སྟེ། དངོས་སུའི་རྟགས་ནི་སྔར་བས་དྲན་བ་གསལ་ཞིང་ལྕེ་

[023A]༄༅། །བདེ་བ་དང། གཞུང་མང་དུ་འཛིན་ནུས་པ། སྙན་ངག་རྩོམ་འདོད་པ་སོགས་དང། རྨི་ལམ་གྱི་རྟགས་ནི་བུ་མོ་དཀར་མོ་ཡིད་དུ་འོང་བརྒྱན་གྱིས་བརྒྱན་པས་དཀར་གསུམ་གྱི་ཟས་བྱེན་པ་དང། དེ་ཟོས་པ་དང། ཤིང་ཐོག་དང་རྩི་
སྨན་སོགས་བྱིན་བཟོས་པ་དང། སྦྲང་རྩི་བྱིན་ནས་ཟོས་པ་དང། ཤེལ་དང། ཐོད་ལེ་ཀོར་དང། ཤིང་བཟང་པོ་དང། མེ་ཏོག་གི་ཚལ་སོགས་དང། རིན་པོ་ཆེ་དང། མེ་ཏོག་གི་ཕྲེང་བ་སྙེར་བ་དང། ཉི་ཟླ་ཤར་བ་དང། མར་མེ་འབར་བ་དང། མེ་ཏོག་འཐུ་བ་
དང༑ ཆུ་གཙང་མའི་རྒྱུན་ལ་འཐུང་བ་དང། ཁྲུས་བྱེད་པ་སོགས་འབྱུང་ཞེས་སྒྲུབ་ཐབས་སྔ་མ་ཕལ་ཆེར་ན་འབྱུང། རྟགས་གཉིས་པོ་མ་བྱུང་ན་ལན་བདུན་གྱི་བར་དུ་སྤོགས་ལ་བྱ། ཐ་མ་ལ་མི་ཡོང་པ་མི་སྲིད་གསུངས་སོ། །པདྨ་འདབ་བརྒྱད་ཀྱི་ཚབ་ལ་
འཁོར་ལོ་རྩིབས་བརྒྱད་བསྒོམ་པའི་སྔགས་འཁོར་ཡང་པི་ཝང་ལྷ་མོའི་སྒྲུབ་ཐབས་སུ་བཤད་པས་ཤིན་ཏུ་མྱུར་རོ། །དམིགས་པ་མི་གསལ་བ་དང་རྟགས་གཉིས་འགྱང་པ་འབྱུང་ན་དབྱངས་ཡིག་བསྐྱེལ་ལ་མགོན་དུ་བསྟན་ཧྲཱི་མགོ་ཐུར་དུ་བསྟན་ལ་
ལྟེ་བ་ནས་ཐོན་ཁར་ཞུགས། ཧྲཱི་ལ་ཐིམ་ཞིད་འཁོར་བའམ། ཡང་ན་ཡིག་འབྲུ་རྣམས་འཁྲབ་པར་བསྒོམ་པ་ནི་གནད་འབབས་སམ། སྤོགས་ཆོག་དྲག་པོ་ཡིན་ནོ། ཐུན་མཚམས་སུ་གཏོར་མ་འབུལ་བ་ནི། སྣོད་གཙང་མར་དཀར་གསུམ་
དང་ཤིང་ཏོག་སོགས་ཅི་འབྱོར་པས་ལྷ་མོ་འདི་དང་ནོར་རྒྱུན་མའི་གཏོང་མ་དང་མཆོད་པ་བཤམས་ལ་ཆབ་ཀྱིས་བྲན། བསངས་ཆུ་གཏོར་ལ་ཨྀ་མྲ་ཏས་བསངས། སྭ་བྷཱ་ཝས་སྤྱངས། སྟོང་པ་ཉིད་དུ་གྱུར། སྟོང་པའི་དང་ལས་ཨོཾ་ལས་རིན་པོ་ཆེའི་རྣོད་

[023B] ཨོཾ་ཨཱ་ཧཱུཾ་ལན་གསུམ་དང་ཨ་ཀ་རོ་ལན་གསུམ་བརྗོད་ཅིང་བྱིན་གྱིས་བརླབས། མདུན་དུ་ལྷ་མོ་བསྐྱེང་ལ་སྤྱན་དྲངས་ཏེ་ཐིམ་བའི་ལྔག་
འོད་ཟེར་གྱི་སྦུ་གུས་དྲངས་ཏེ་གསོལ་བས་དགྱེས་བར་བསམས་ལ། ཨོཾ་སྭ་རས་དཏི་ཧཱ་ཨི་དཾ་པ་ལེ་ཏཾ་ཁ་ཁ་ཁཱ་ཧི་འཧི་ཞེས་པ་བདུན་ནམ་གསུམ་གྱིས་བསྔོས། ཨོཾ་སྭ་ར་སྭ་སྟོ་ཨརྒཧཾ་ཕྲ་ཏཱི་ཙྪ་སཱཧཱ། ནས། ཤཔྟའི་བར་སྦྱར་བས་མཆོད། མ་ལུས་རྒྱལ་
པའི་ཡེ་ཤེས་སྒྱུ་འགྲུལ་གང། །ཕྱག་ན་པདྨོའི་ཚེམས་དཀར་ཟེའུ་འཐུ་ལས། །ཡིད་འཕྲོག་འཇོ་སྒོག་ལྷ་མོའི་སྐུར་བསྟན་པ། །ངག་དཔང་ལྷ་མོའི་ཞབས་ལ་ཕྱག་འཚལ་ལོ། །ཀཻ་ལ་ཤ་ཡི་ཕུང་པོ་ལྟར་མཛེས་སྐུ། །སྟོན་ཀའི་ཟླ་བ་ལན་བརྒྱར་ཕྱིས་བའི་
ཞལ༑ ༑ཨུརྤལ་ནགས་ཚལ་ཉེ་པར་འཐོས་པའི་སྤྱན། །བཅུ་དྲུག་ལང་ཚོའི་དཔལ་མངའ་ཁྱོད་ལ་འདུང། །ཞལ་ནས་དབྱངས་གསལ་ཕྲེང་བའི་གླུ་དབྱངས་དང། །ཕྱག་གཉིས་དྲི་བའི་ཕང་འགྲོའི་སྒྲ་སྙན་གྱིས། །ཀུན་གྱི་རྣ་བའི་བཅུད་ལེན་རྒྱས་མཛད་དམ། །ཞབས་
གཉིས་ཙོག་པུའི་ཚུལ་གྱིས་འགྱིད་ལ་འདུད། །ཧྲཱི་ཡིག་དབྱངས་གསལ་ཕྲེང་བའི་འོད་རིས་ཅན། །ཤེས་རབ་འཁོར་ལོ་སྙིང་ལ་བྲན་བས་ཀྱང། །འཆད་རྩོད་རྩོམ་ལ་ཐོགས་པ་མེད་པའི་བློ། །སྟེར་མཛད་ངག་དབང་ལྷ་མོ་ཁྱོད་ལ་འདུད། །བཤད་པས་བློ་
གསལ་ཚོགས་རྣམས་དགའ་བསྐྱེད་ཅིང། །རྩོང་བས་ཕས་རྒོ་ལམ་ལུས་ཟིལ་གྱིས་གནོན། །སྡེ་བ་ལེགས་རྩོམ་པས་མཁས་རྣམས་མགུ་བྱེད་པའི། །འཆད་རྩོད་རྩོམ་པའི་ཤེས་རབ་བདག་ལ་སྩོལ། །ཅེས་བས་བསྟོད་ལ། གཞན་ཡང་དགོས་

[024A]༄༅། །འདོད་མ་ལུས་འབྱུང་ཞིང། །དད་ལྡན་རེ་བ་ཡིད་བཞིན་སྒྲུབ་མཛད། །འགྲོ་རྣམས་མི་ཤེས་མུན་པ་སེལ་བའི། །དབྱངས་ཅན་ནོར་བུ་དེ་ལ་བསྟོད་དོ། །ཞེས་སོགས་རྗེ་རིན་པོ་ཆེའི་བསྟོད་པ་ཅི་རིགས་དང། འདོད་དོན་གཞན་ཡང་སྐབས་
འདིར་གསོལ་བ་བཏབ་པས་ཞལ་གྱིས་བཞེས་པར་བསམ། ནོར་རྒྱུན་མ་ཡང་སྤྱན་དྲངས་ལ་གཏོར་མ་ཅིག་ཅར་རམ། སྔར་ལྟར་བརླབས་ལ་ཨ་ཀ་རོ་འམ། ཨོཾ་བ་སུ་དྷ་རི་ནི་ཨི་དཾ་བ་ལི་ཏ་ཁ་ཁ་ཁཱ་ཧི་ཁཱ་ཧི་གསུམ་མམ་བདུན་གྱིས་བསྡོ། ནོར་གྱི་དངོས་གྲུབ་
ཞུས༑ གཞི་བདག་གཏོར་མ་ཡང་སྐབས་འདི་འམ་ཅི་རིགས་ལ་བསྔོས། བར་ཆད་ཞི་ཞིང་འདོད་དོན་སྒྲུབ་པའི་འཕྲིན་ལས་བཅོལ་བར་བྱའོ། །སྨྲས་པ། རྨད་བྱུང་ཡོན་ཏན་རྒྱ་ཆེ་གྲང་མེད་ཀྱི། །གཏེར་ལྡན་རྫོགས་པའི་སངས་རྒྱས་འཇིག་རྟེན་མིག་
མ་འདྲིས་གཉེན་བ་ཤེས་རབ་འབྱམས་ཐམས་ཅད་ཀྱང། །སྐྱེད་བའི་ཡུམ་ཆེན་དབྱངས་ཅན་ཀུན་མཁྱེན་ཀྱི། །མ་རྒན་རྨོངས་པའི་བློ་གྲོས་མིག་ལྡོངས་པ། །ས་རྡུལ་རྗེས་འགྲོ་འདི་ཀུན་ལེགས་བཤད་ཀྱི། །ཉི་མའི་ཟེར་གྱིས་ཤེས་རབ་འདག་སྟོང་དུ། །
བཞད་པའི་སྨྲ་དབང་རྐང་དྲུག་དབྱངས་སྒྲོགས་ཤིག་འདིར་འབད་དགེ་བའི་ཟླ་ཟེར་མཁའ་ཁྱབ་ཀྱི། །ལུས་ཅན་ཡེ་ཤེས་ཀུ་མུད་བཞད་བྱས་ཏེ། །ཐུབ་བསྟན་བདུད་རྩིས་མ་ལུས་འགྲོ་བ་ཡི། །རྨོངས་པའི་ཚ་གདུང་མ་ལུས་བཅིལ་གྱུར་ཅིག། །ཅེས་
བི་ཝང་ལྷ་མོ་དབྱངས་ཅན་ནམ་སྒྲ་དབྱངས་ལྷ་མོར་གྲགས་པའི་རྒྱལ་ཡུམ་དབྱངས་ཅན་གྱི་སྒྲུབ་ཐབས་སྐལ་བཟང་མིག་འབྱེད་བདུད་རྩིའི་བུམ་བཟང་འདི་ཡང་ཆོས་ཀུན་སྒྱུ་མའི་དཔེ་བདུན་ལྟར་མངོན་སུམ་དུ་གཟིགས་པ། དཔལ་འཁོར་ལོ་

[024B] གྲུབ་ཐོབ་ཀྱི་ཟམ་མ་ཆད་པའི་རོང་པོ་བདོན་ཆུང་བསྟན་འཛིན་དར་རྒྱས་ཀྱིས་ལོ་སྡ་ཕྱིར་ཆབ་ཤོག་རྟེན་
ཉིན་བདེ་ཆེ་ལེགས་མཛོད་གོས་ཁྱད་འཕགས་ཀྱི་བླ་བྲེ། དངུལ་སྲང་བརྒྱད་ཀྱི་ཕོར་བ་འབྲས་ཀྱིས་བཀང་བ་དང། དངུལ་སྲང་ལྔའི་སྙུག་སྒྲོགས་ཁྲ་རྒྱན་འབྲུག་རིས་ཅན་སོགས་དང་བཅས་སྒྲུབ་ཐབས་ལས་ཚོགས་དང་བཅས་དགོས་ཞེས་ཡང་ཡང་བསྐུལ་བ་དང་
དུས་ཕྱིས་གཞུང་ལུགས་རབ་འབྱམས་སྨྲ་བའི་ཁྱུ་མཆོག་དཀའ་བཅུ་གློ་བཟང་སྙན་གྲགས་ཀྱིས་མ་རིག་གཉིས་སངས་དང་བཅས་ཡང་བསྐུལ་བའི་དོར་དབྱངས་ཅན་ལྷ་མོ་གཙོ་འཁོར་བཅུ་གསུམ་གྱི་དབང་ཆེན་མི་ཏྲ་བརྒྱ་རྩན་ཡོད་པ་དང། རྗེས་གནང་མི་འདྲ་བ་དུ་
མ་དང། སུ་མ་ལོ་ནས་བརྒྱུད་པའི་ཆོས་སྐོར་དུ་མ་ཐོབ་པའི་ཤཱཀྱའི་དགེ་སློང་མང་ཐོས་འཇམ་དབྱངས་བཞད་པའི་རྡོ་རྗེས་སུག་བྲིས་བྱས་པའི་ཡི་གེ་པ་ནི་སོག་པོ་བློ་བཟང་དག་དབང་གིས་བྱས་པ་འདིས་ཀྱང་རྒྱལ་པའི་བསྟན་པ་ཕྱོགས་དུས་ཀུན་ཏུ་རྒྱས་པར་
གྱུར་ཅིག།    ༈    །།ན་མ་སྶ་ར་སྭ་སྟྱཻ། སྲིད་ཞིའི་རྨད་བྱུང་མཛེས་སྡུག་གཅིག་བསྡུས་སྐུ། །མཁའ་ཁྱབ་འགྲོ་བློར་འཆར་བའི་དྲུག་ཅུའི་གསུང། །ཀུན་རྟོག་རླུང་ཞི་ཐུགས་རྗེས་རྟག་ཁྱབ་ཐུགས། །ཐམས་ཅད་མཁྱེན་ཡུམ་མ་ལ་གུས་བཏུད་
ནས༑ ༑ལྷ་མོ་བསྙེན་སྒྲུབ་ཟབ་མོའི་ཁྱད་པར་དང། །གེགས་སེལ་བོགས་དབྱུང་ལས་ཚོགས་གཅེས་རྣམས་བྲི། །དེ་ལ་འདིར་དབྱངས་ཅན་ལྷ་མོ་འདིའི་བསྙེན་སྒྲུབ་ལས་གསུམ་གྱི་རྣམ་བཞག་ལ། དང་པོ་ཁུངས་བཙུན་པའི་ལོ་རྒྱུས་དང། བསྙེན་

[025A]༄༅། །པ་དང། སྒྲུབ་པ་དང། དེ་དག་གི་དུས་ཀྱི་དམ་ཚིག་དང་སྤྱོད་ལམ། གེགས་སེལ་ཞིང་བོགས་འདོན་ཚུལ་དང། འདིའི་ལས་རབ་འབྱམས་ལས་གཅེས་པ་ཉེར་མཁོ་བཤད་པ་དྲུག། དང་པོ་ལ་བྲམ་ཟེ་ཕུར་བུའི་རྒྱ་གཞུང་ལྷ་མོ་དང་
ཕུར་བུའི་ལོ་རྒྱུས་བི་ཝང་ལྷ་མོའི་སྒྲུབ་ཐབས་གཉིས་དང། སུམ་ལོ་སོགས་ཀྱི་སྒྲུབ་ཐབས་དང་བརྒྱུད་ཚུལ་རྣམས་ཡིན་ལ། དེ་ཡང་རྗེ་རིན་པོ་ཆེ་ནས་བརྒྱུད་པ་དང་གཞན་ནས་བརྒྱུད་པ་གཉིས་སོགས་ཡོད་པ་ཟུར་དུ་ཤེས་པར་བྱའོ། །གཉིས་པ་
བསྙེན་དུས་ཀྱི་ཁྱད་པར་ཕལ་ཆེར་སྒྲུབ་ཐབས་སུ་བཤད་པ་ལྟར་བྱས་ལ། གྲངས་དང། རྟགས་མཚན་དང། དུས་ཟླ་དྲུག་གི་བར་དུ་བསྒོམ་ལ། ཁ་སྐོང་ངམ་བཅུ་ཆའི་སྦྱིན་སྲེག་བྱེད་ཚུལ་རྣམས་ཡིན་ཏེ། ལེགས་གྲུབ་དང་སྤྱི་རྒྱུད་སོགས་རྒྱུད་སྡེ་བཞི་ཀའི་
དགོངས་པ་ཡིན་ནོ། །གསུམ་པ་སྒུབ་ཚུལ་ལ་དུ་མ་ཡོད་ཀྱང་འདིར་ནི་སྔ་མའི་གསུང་རྒྱུན་ལྟར་བཀོད་ན། འདི་སྒྲུབ་པར་འདོད་པས་གནས་དཔེན་པའི་ས་ཕྱོགས་གཙང་མར་རྒྱུད་ལྟར་ཁྲུས་དང་གཙང་སྦྲལ་གནས་བས། སྒྲུབ་བའི་དཀྱིལ་འཁོར་རྗེས་གནང་གི་
དུས་ལྟར་བྲིས་ཤིང་བཀོད་པའི་ལྟེ་བར་ལྟ་མོའི་སྐུའམ་མཚན་མ་བཞག་ལ། མཐར་མཆོད་གཏོར་གང་དོགས་བཤམས་ལ། ཐོག་མར་བདག་བསྐྱེད་མངོན་རྟོགས་ལྟར་དང། དེ་རྗེས་མདུན་སྐྱེད་ལྷ་མོ་ཡིག་འབྲུ་དང་བཅས་པ་བསྐྱེད་ལ། མཆོད་
ཡོན་མན་ངག་ལྟར་བསྒྲུབས་པས་སྤྱན་འདྲེན་དགོས་པས། དེ་ལྟར་སྤྱན་དྲངས་ལ་རྒྱུད་སྡེ་སྤྱི་རྣམ་ལྟར་མཆོད་བསྟོད་རྗེས་སུ་བདག་མདུན་ལ་བརྒྱལ་གསལ་སྣང་བསྐྱེད་ནས། བཟླས་པའི་སྐབས་སུ་སྔགས་ཀྱི་ཕྲེང་པ་རང་གི་ཞལ་ནས་མདུན་སྐྱེད་ཀྱི་ཞལ་དུ་འཁོར་ཞིང་མངོན་

[025B] འདི་ཙམ་ལས་མ་བྱུང་ཡང་ཐོག་མཐའ་བར་གསུམ་གྱི་བྱ་བ་འགའ་ཞིག་ཞལ་ལས་ཤིས་དགོས་
ཤིང༑ དམ་ཚིག་ཡང་མང་ངོ། །འདི་ཤིན་ཏུ་གཅེས་སོ། །བཞི་པ་ལ་དེ་དུས་ཀྱི་དམ་ཚིག་དང། སྤྱོད་ལམ་གྱི་ཁྱད་པར་དང། གེགས་སེལ་ཞིང་བོགས་འདོན་པ་གཉིས། དང་པོ་ནི། བསྙེན་པ་དང། སྒྲུབ་པ་ཐམས་ཅད་ཀྱི་དུས་སུ་སྤྱི་རྒྱུད་དང་ལེགས་གྲུབ་
ཀྱི་རྒྱུད་ལྟར་གྱི་གནས་ཡོ་བྱད་སྤྱོད་ལམ་བསྒོམ་ཚུལ་སོགས་བྱ་སྤྱོད་ཀྱི་སྐབས་འདིར་ཤིན་ཏུ་གལ་ཆེ་ཞིང། དེ་དག་གི་གཙོ་བོ་དག་ལ་ཅི་ལྕོགས་བྱ་ལ། ཁྱད་པར་དུ་དཀོན་མཆོག་ཏ་ལ་ལས། ཏམ་བུར་ཡི་ཆུང་མ་དབྱངས་ཅན་མ། །ཚངས་པའི་
བུ་མོ་ཡིད་ལས་བྱུང་བ་སྟེ། །བདེན་དང་དམ་བཅས་མི་འགལ་རྣམས་ཀྱི་ཡང། །སེམས་དང་ཡིད་དང་ཁ་ཡི་སྒོར་ཞུགས་ཏེ། །དབྱངས་ཅན་ཆགས་བཅས་ཞེ་སྡང་ཅན་དེ་ཡང། །བརྟུལ་ཞུགས་གྲུབ་མཐུན་དབྱང་ཀྱི་ཡན་ལག་གིས། །ཡིད་འོང་སྐད་
ཀྱིས་འཇིག་རྟེན་མགུ་བྱེད་ན། །ཡོན་ཏན་ཡེ་ཤེས་ཕྱུག་རྣམས་ཅིས་མི་བྱེད། །ཅེས་གསུངས་པ་ལྟར་གཙོ་བོར་རྗེས་སུ་འཛིན་པའི་རྒྱུ་ནི། དུས་དང་གནས་སྐབས་ཐམས་ཅད་དུ་གཙང་སྦྲ་ལྷུར་བྱ། ལྷམ་དང་སྟན་དང་སྒ་ལ་སོགས་པ་སྔས་སུ་མི་གཞུག་
རང་ཉལ་བའི་སྟེང་དུ་ལྷམ་བཀལ་བ་དང་གྲད་པ་གཏགས་པའི་འོག་ཏུ་མི་བསྡད་གསུངས་པ་ལྟར་དང། མི་དགེ་བ་སྤྱི་དང་ཁྱད་པར་དུ་རྫུན་ངག་ཀྱ་ལ་ཆོས་སྤོང་བ་རྣམས་སྤངས་ཤིང་ཚངས་པར་སྤྱོད་པ་དང། བསྙན་སྒྲུབ་དུས་སྨྲ་བ་བཅད་པ་སོགས་གལ་

[026A]༄༅། །ཆེ་སྟེ༑ འདིའི་སྒྲུབ་ཐབས་ལྔའི་ནང་གི་ནམ་མཁའ་ལྡིང་གི་བསྟན་བཅོས་ལས། རྫུན་ཏུ་སྨྲ་བ་རྣམས་སྤངས་ཤིང། །ཚངས་སྤྱོད་ལ་ནི་གནས་པ་དང། །རྟག་ཏུ་གཙང་སྦྲ་ལ་དགའ་བས། །ཚིག་གིས་བར་མ་ཆད་པ་རུ། །
ཞེས་གསུངས་སོ། །དེ་བཞིན་དུ་གསུང་རབ་ཀྱི་ཡི་གེ་ཚུན་ཆད་ལ་གུས་པ་དང། དུང་དང་རྡོ་རྗེ་སོགས་ལྷའི་ཕྱག་མཚན་དང་མཆོད་རྫས་རྙིང་བ་སོགས་ལའང་འགོམ་པ་སྤང་བར་བྱ་སྟེ། སྦྱོང་རྒྱུད་ལས། རྙིང་དང་ལྷ་ཡི་གྲིབ་མ་དང། །ཕྱག་རྒྱ་ཡི་གེ་
མཚན་མ་རྣམས། །གོམ་པས་འགོམ་པར་མི་བྱའོ། །ཞེས་གསུངས་པ་སོགས་སོ། །གཉིས་པ་གེགས་སེལ་ཞིང་བོགས་འདོན་ཚུལ་ལ་སུམ་ལོའི་མན་ངག་དང། དམར་རྒྱའི་མན་ངག་དང། རྒྱ་གར་པཎ་ཆེན་ཟུང་གི་མན་ངག་ལོ་ཆེན་རིན་
རྣམ་གྱི་མན་ངག་ལས། དང་པོ་ནི། ལྷ་མོ་འདི་སྒྲུབ་པའི་དུས་སུ་དངོས་གྲུབ་ཆེན་པོ་འབྱུང་ཁར་གེགས་བཞི་འབྱུང་བས་དེ་བསལ་བ་ནི། ཐོག་མར་གྲེ་ལྕེ་བདེ་བའི་དངོས་གྲུབ་འབྱུང་བ་ཡིན་ལ། སྐབས་དེར་གྲིབ་ཀྱིས་ཕོག་ན་གེགས་སུ་འགྱུར་བས་
དེ་བསལ་བ་ནི། དང་པོ་སྒྲུབ་པ་ལ་འཇུག་པའི་སྔོན་རང་ནས་གཞི་བདག་དང་རང་གི་ལྷན་ཅིག་སྐྱེས་པའི་ལྷ་འདྲེལ་གཏོར་མ་བསྔོ་ཞིང་གྲོགས་བཅོལ། དེ་ནས་སྙན་དང་གས་དང་སྨྲ་སྤོབས་ཀྱི་དངོས་གྲུབ་འབྱུང་ཁར་ལྕེ་དིབ་བམ་ལྕི་བ་ཡོང་བས་ནུས་པ་ཅན་གྱི་
སྔགས་ཆུའམ་རྡོ་རྗེ་རྣམ་འཇོམས་ཀྱི་ཁྲུས་ཆུའམ། རྟེན་བྱིན་རླབས་ཅན་ལ་སྐུ་ཁྲུས་གསོལ་པའི་ཁྲུས་ཆུས་ཁ་བཤལ་ཞིང་གདོང་ཡང་ཀུའོ། །འཛིན་བཟང་པོའི་དངོས་གྲུབ་འབྱུང་ཁར་བུད་མེད་ལ་ཆགས་པའི་ཉོན་མོངས་དྲག་པོ་སྐྱེས་ནས་དབང་བོ་

[026B] དབང་པོ་ལྔའི་སྒོ་ཀུན་སྙིང་ལ་ཐུག་གི་བར་དུ་རྒྱུ་མའི་ནང་ཙམ་རེ་སྟོང་སང་ངེ་བར་བསམ་མོ། །དེ་ཅིག་ཅར་བྱར་མི་རུང། དེས་སེལ་པ་ལ་ཐེ་ཚོམ་མེད་དོ། །སྤྱོད་པ་དང་དྲན་པ་བཟང་པོའི་དངོས་གྲུབ་འབྱུང་ཁར། ཤེས་
པ་སྨྱོ་འབོག་གི་ཚུལ་སྟོན་ཏེ། དེ་བསལ་བ་ནི། རང་གི་སྙིང་ཆུ་ཤིང་གི་ཡལ་ག་ལྟར་ཁ་ཐུར་དུ་བལྟས་ཏེ་གནས་པ་ལ་རེ་ཞིག་བློས་གྱེན་དུ་བསླངས་ནས་གསེར་གྱི་རྡོ་རྗེ་རྒྱ་གྲམ་ལྕི་བས་མནན་པར་བསྒོམ། ཤེས་པ་ཡུལ་ལ་མི་འཕྲོ་བར་འཇོག་པ་ནི་གདམས་
ངག་གི་གནད་ཡིན་ནོ། །ཡང་ན་ཁྲོ་བོ་གང་ཡང་རུང་པའི་སྙིང་པོའམ། རྩ་སྔགས་ཀྱིས་སྙིང་ཁ་ཟུམ་པ་དེ་ཐག་པའི་ཚུལ་དུ་བཀྱིག་ནས་དེའི་སྟེང་དུ་གསེར་གྱི་རྡོ་རྗེ་རྒྱ་གྲམ་གྱིས་མི་འགུལ་པར་བསྒོམ་མོ། །སྒྲུབ་ཐབས་འདི་ལ་གེགས་སེལ་འདི་ལས་
ཟབ་པ་མེད་གསུངས། །གཉིས་པ་ནི། འདི་ལ་དམིགས་པ་དང་འབྲེལ་བའི་མན་ངག་དང། རླུང་དང་འབྲེལ་བའི་མན་ངག་གཉིས། དང་པོ་ལ་གསུམ་སྟེ། སྤོབས་པ་བཟང་ཞིང་མྱུར་བའི་གེགས་ནི། བློ་རྒོད་ཅིང་ཕྲག་དོག་ལ་ཁྲོ་བའི་སྐྱོན་འབྱུང་སྟེ། དེའི་
གཉེན་པོར་ཐུན་འཇོག་ཁར་རང་གི་སྙིང་གི་པདྨ་བསྡུས་ཏེ་དཔེར་ན་བུམ་སྐུ་བསྡུས་པ་བཞིན་དུ་བསམས་ནས། མཐའ་ཕར་ལ་བཅོམ་ལྡན་འདས་གཤིན་རྗེ་གཤེད་དམ་རྟ་མགྲིན་ནམ། ཕྱག་རྡོར་ལ་སོགས་ཁྲོ་བོའི་སྙིང་པོ་སྔགས་ཀྱི་ཕྲེང་བསད་མ་
དུ་དཀྲིས་ནས་ཁ་མི་ཕྱེད་པར་བསམ། འདི་སྙིང་རླུང་གནོན་པ་ལ་ཡིད་ཆེས་ཕན་ནོ། །གཉིས་པ་བློ་གསལ་ལ་ང་དང་སྤོངས་པ་བརྟན་པ་དང། བརྗེད་མི་ངས་པའི་དངོས་གྲུབ་འབྱུང་ཁར། ཀུན་ནས་དཀྲིས་བསྐྱེ་བའི་སྐྱོན་འབྱུང་སྟེ། དེའི་གཉེན་པོར་

[027A]༄༅། །ཐུན་འཇོག་ཁར་རང་ཉིད་འཇམ་དཔལ་དཀར་པོ་ཞལ་གཅིག་ཕྱག་གཉིས་བ་བད་ཟླའི་གདན་ལ་རྡོ་རྗེ་སྐྱིལ་ཀྲུང་གིས་བཞུགས་པ་གཡས་རལ་གྲི་གདེངས་པ། གཡོན་ཨུཏྤ་ལའི་སྟེང་ན་བོ་ཏི་ཡོད་པའི་ཡུ་བ་ཐུགས་ཀར་བཟུང་པ་
རིན་པོ་ཆེའི་རྒྱན་ཅན། དར་གྱི་ཤམ་ཐབས་བཅིངས་བཅུང་ཟད་ཁྲོས་བར་བསམ་ལ་དབུགས་ཐུབ་ཚད་ནང་དུ་བཟུང་བ་ལན་གསུམ་བསྒོམ། འདིས་ནི་ཤེས་རབ་སྐྱེ་བར་འདུག་གསུང་སོ། །ཡང་དེ་ཚེ་ཆགས་པ་ཆེན་ལུག་རུའི་མེ་ཏོག་གྱི་ཕྱེ་མ་ནང་བར་ལྟོ་
སྟོང་ལ་ཚོད་མ་སོགས་དང་སྦྱར་རམ་བཅུང་ལེན་ལྟར་ཅུང་ཟད་བཏང་བ་མན་ངག་ཡིན་ལ་མངན་སྐྱོན་ཡང་བཤད་དོ། །གསུམ་པ་ནི། རྩོད་པའི་ངག་དང་སྙན་ངག་དང་སྡེབ་སྦྱོར་ལ་སོགས་པའི་དངོས་གྲུབ་འབྱུང་ཁར་དེའི་གེགས་ཏ་མ་བུར་ལ་ཆུང་མ་དབྱངས་ཅན་
མ་དད་ནོར་རྒྱུན་མ་གཉིས་ཡོད་པ་ལས་དེ་གཉིས་ཕན་ཚུན་ཕྲག་དོག་བྱེད་པས་གཅིག་མཆོད་ན་གཅིག་ཁྲོ་བ་དེས་ན་དབྱངས་ཅན་མ་སྒྲུབ་ན་ནོར་རྒྱུན་མཁྲོ། དེས་ལོངས་སྤྱོད་ལ་གནོད་པས་ནམ་ཁས་པ་ཕལ་ཆེར་དབུ་ལ་བོར་གནས་ཞེས་འབྱུང་བས་དེ་
བསལ་བ་ནི། ཐུ་ན་མཚམས་ཐམས་ཅད་དུ་སྣོད་གཙང་མར་ཟན་གཙང་མ་འཐེབ་གྱུར་བསྐྱུར་ལ། དེ་ལ་རྒྱ་བླུགས་ཏེ། ཨོཾ་ཨཱ་ཧཱུ་གསུམ་བརྗོད་བས་བདུད་རྩིར་བྱིན་གྱིས་བརླབས་ལ། ཨོཾ་བ་སུ་དྷ་རི་ཧཱུཾ་སཱཧཱ། བརྩེགས་གཏོར་གྱིས་ཆོག་གོ་
འདི་ནི་ནོར་སྒྲུབ་ཏུ་ཡང་འགྱུར་རོ། །རླུང་དང་འབྲེལ་བའི་མན་ངག་ནི། ཤེས་པ་རྒོད་ན་ཐུན་འཇོག་ཁར་འཁོར་ལོའི་ཧྲཱིཾ་དེ་ལྕེ་ནས་སླར་ལོ་གནས་སྙིང་ཁའི་ཧྲཱིཾ་ལ་ཐིམ། རླུང་མན་ནལ་ཤེས་བ་ཧྲཱིཾ་ལ་གཏད་ལ་བསྒོམ། ཆགས་པ་སྐྱེ་ཞིང་ཐིག་ལེ་

[027B] འཁོར་ལོའི་ཧྲཱིཾ་དེ་སྙིང་ཁའི་ཧྲཱིཾ་གི་ཞབས་ནས་ཐིམ་བར་བསམ་ཞིང་འོག་རླུང་བསྔམས། ཤེས་བ་ཧྲཱིཾ་ལ་གཏད་ལ་བསྒོམ། བར་ཆད་བསྲུང་ཞིང་དངོས་གྲུབ་ཉེ་བར་འདོད་ན་སྒྲུབ་བ་ལ་འཇུག་ཁར་བླ་མ་དང་དཀོན་མཆོག་དང་དགེ་འདུན་ལ་
མཆོད་པ་དང་བསྙེན་བཀུར་ཅི་འབྱོར་བ་དང། བདག་སྒྲུབ་པ་ཅིག་བགྱིད་པས་དེ་ལ་བར་ཆད་མི་འབྱུང་ཞིང། དངོས་གྲུབ་མྱུར་དུ་འགྲུབ་བའི་བྱིར་སྨོན་ལམ་གདབ་པར་ཞུ་ཞེས་གཏོར་མ་བཏང། བྱིན་རླབས་ཞུ། སྔགས་མདུད་ལ་སོགས་པ་གདགས་
སོ༑ ༑གསུམ་པ་ནི། ཡུན་རིང་བསྒྲུབ་ས་ཀྱང་མ་གྲུབ་ན། ལྟོ་ཕྱོགས་རྒྱ་མཚོའི་འགྲམ་ལྷ་མོ་གནས་བའི་ས་ནས་ཡང་དང་ཡང་དུ་ལྷ་མོ་སྤྱན་དྲངས་དེ། རང་གི་ལུས་ལ་བསྟིམ་པར་བྱའོ། །སྒྲུབ་ཁང་གི་ཕྱོགས་ཐམས་ཅད་དྲི་ཟའི་བུ་མོ་རྣམས་ཀྱིས་བསྐོར་བར་
བསམ་པར་བྱའོ། །མེ་ཏོག་དཀར་བོའི་ཚལ་དང། བྱང་བའི་རྒྱལ་པོ་དང། དང་བའི་བུ་མོ་སྒྲ་སྙན་སྒྲོགས་བ་དང། གླང་བོ་ཆེ་དཀར་བོའི་ཚོགས་འགྱིད་པ་དང། དྲང་སྲོང་བསམ་གཏན་བསྒོམ་པ་དང། རབ་ཏུ་ཞི་བའི་སྦྱིན་སྲེག་ལ་གནས་བའི་
ཚུལ་དུ་ལྟ་མོ་མངོན་གསུམ་དུ་མཐོང་སྟེ། ཞབས་ལ་འཇུས་ཤིང་ཕྱག་བྱས་ནས། དད་པ་དང་གུས་བས་ཉིན་མཚན་དུ་བསྒོམ་བར་བྱའོ། །དེས་ཀྱང་མ་གྲུབ་ན་ཧྲཱིཾ་དཀར་པོ་མགོ་ཐུར་དུ་བསྟན་བ་ལ་དམིགས་ནས་ཆོས་ཉིད་ཀྱི་སྤྲོས་བ་བཟློག་སྟེ་ཉིན་
མཚན་ཐོག་ཐག་ཧྲཱིཾ་ཡིག་བཟླས་བར་བྱའོ། །ལས་སྦྱོར་ལ། རྩོད་བ་ལས་རྒྱལ་བ་དང། བུག་དང་རིམས་སོགས་ཞི་བ་དང། གཞན་དབང་དུ་བྱ་བ་དང། བྱིས་བ་བློ་གྲོས་བསྐྱེད་བ་དང། སྦྱིན་སྲེག་གིས་བློ་གྲོས་སྐྱེད་བ་སོགས་དང་ལྔ། དང་པོ་ལ་

[028A]༄༅། །རྩོད་བ་ལས་རྒྱལ་བ་དང། ལོག་སྨྲ་ལས་རྒྱལ་བའི་མན་ངག་གཉིས། དང་པོ་ནི། གཞན་དང་ཤགས་འགྲན་པ་དང། ཆོས་ཀྱི་བགྲོ་གླེང་བྱེད་ན་དེ་དུས་སྙིང་ཁར་བསྒོམས་པའི་དབྱངས་ཅན་མའི་འཁོར་ལོ་གཉིས་པོ་གང་རུང་
ལྕེའི་དབུས་སུ་བསྒོམས་ནས་འོད་ཟེར་སྤྲོ་བསྡུའི་དམིགས་པས་རྩོད་པ་སོགས་བྱས་ན་མི་རྒྱལ་མི་སྲིད་གསུངས། གཉིས་པ་ལ་གཞན་སྡེ་དང་རང་སྡེ་གཉིས་ལས། གཞན་སྡེ་ལ་རྩོད་ན་ཞག་གསུམ་གོང་རོལ་ནས་ཁོའི་སྲོག་རྩ་དབུ་མའི་ནང་དུ་གསེར་གྱི་
མཆོད་རྟེན་འཁོར་ལོ་བཅུ་གསུམ་གདུགས་དང་བཅས་པ། ལྕེ་ལ་རྡོ་རྗེ་གྲམ་འོད་དང་བཅས། ཡ་རྐན་ལ་ཟངས་ཀྱི་འཁོར་ལོ་རྩིབས་བརྒྱད་པ། མ་རྐན་ལ་ལྕགས་ཀྱི་འཁོར་ལོ་རྩིབས་བརྒྱད་པ། གསུམ་པོ་དེའི་ལྟེ་བར་ཧྲཱི་ནག་པོ་གཅིག་གིས་
སྲོག་ཤིང་གི་ཚུལ་དུ་ཐལ་གྱིས་འགྱུར་བ་མེད་པར་བསམ། རང་གི་ལྕེའི་སྟེང་དུ་དབྱངས་ཅན་མའི་འཁོར་ལོ་བསྐྱེད། འཁོར་ལོ་དགུག་གཞུག་སྔར་བཞིན་བྱས་ལ་ཧྲཱིཾ་ཆེ་གེ་མོའི་ངག་སྟམ་བྷ་ཡ་ནན་ཞེས་བཏགས་པ་བཟླས། དེ་ནས་རྩོད་
པའི་དུས་སུ་འཁོར་ལོ་གསལ་གདབ། གང་རུང་རུང་ལ་མི་བྱ་ཞིང་གལ་ཆེན་དབང་ལས་དང་འབྲེལ་པ་མན་ངག་གོ། དེ་ཕྱི་བ་དང་རྩོད་ཚུལ་ལོ། །གཉིས་པ་ནང་བ་དང་རྩོད་ན་རང་གི་ལྕེ་ལ་སྔར་བཞིན་ཁོའི་ལྕེ་ལ་རྡོ་རྗེ་རྒྱ་གྲམ་གྱིས་ཆོག། ཤགས་འགྲན་ཡང་
དེ་བཞིན་ནོ། །གཉིས་པ་ནི། རང་ངམ་གཞན་དུག་བཞི་པོ་གང་ཡང་རུང་བས་ཟིན་པ་དེའི་དབྲལ་བར་དབུས་སུ་དབྱངས་ཅན་མའི་འཁོར་ལོ་དབྱངས་ཡིག་སྤངས་པ་ཧྲཱིཾ་ཡང་ནཱ་ད་དང་བྲལ་བ་འཐིག་ལ་ཁད་པ་འདྲ་བ་ཅིག་བསྒོམ། ཧྲཱིཾ་ཧྲཱིཾ་ཞེས་གྲངས་མི་བཟུང་

[028B] མགོ་བོའི་སྟེང་ནས་རྩ་གནས་ཐམས་ཅད་ཁྱབ། རྐང་མཐིལ་ནས་སྦྱི་གཙུག་མན་ཆད་གང་པས་དུག་ཐམས་ཅད་སོར་མོ་ཉི་ཤུའི་སེན་མོའི་
བར་དང། བཤད་གཅི་གཉིས་ཀྱི་ལམ་ནས་ཆུ་ནག་པོའི་ཚུལ་དུ་ཟངས་སེ་བྱུང་བར་བསྒོམས་ན་དུག་གིས་བརྒྱལ་ཏེ་འགྱེལ་ནས་འདུག་ཀྱང། དུག་བྱང་ནས་དྲན་པ་རྙེད་དེ་ལྡང་ངོ། །སྦྱོར་བ་འདིས་ནི་རིམས་ནད་ཐམས་ཅད་ཀྱང་ཞི་བར་འགྱུར་རོ། །གསུམ་པ་ནི་
བསྒྲུབ་བྱ་གདུག་པ་ཅན་རྒྱལ་པོ་ལ་སོགས་སྡིག་བའི་ལས་ཆེན་པོ་ཅིག་བྱང་ན་དེ་ལས་བཟློག་པའི་ཕྱིར་བཀའ་ཉན་དེ་དབང་དུ་བྱས་ཏེ་བསྒྲུབ་བྱ་དེ་མངོན་དུ་མཐོང་བའི་དཔྲལ་བར་དབྱངས་ཅན་མའི་འཁོར་ལོ་དང། པདྨ་དང། ཟླ་བ་དམར་པོ། ཟླ་བ་ཡང་གྲུ་
གསུམ་དུ་བྱས་པ་ཡང་རུང། དབྱངས་ཡིག་དང་བྲལ་བ་ཧྲཱིཾ་དང་ཟླ་བ་དང་པདྨའི་འོད་དམར་པོ། བསྒྲུབ་བྱའི་ལུས་ཐམས་ཅད་ཁ་དོག་དམར་པོར་བསྒོམ་སྟེ། ཡིད་ཀྱིས་ཧྲཱིཾ་ཆེ་གེ་མོ་ཝ་ཤཾ་ཀུ་རུ་ཧོཿ་ཞེས་བརྗོད་པས་ཧྲཱིཾ་དང་ཟླ་བ་དང་པདྨའི་འོད་དམར་པོས་བསྒྲུབ་བྱའི་
ལུས་ཐམས་ཅད་ཁྱབ་ཅིང། འོད་དམར་པོའི་ནང་དུ་ཚུད་པས་སྒྲུབ་པ་པོའི་དབང་དུ་འགྱུར་ཞིང་དག་ཉན་པར་བསམ་མོ། །ཞག་བདུན་ཚུན་ཆད་ཀྱིས་འགྲུབ་པོ། །བཞི་པ་ནི། བྱིས་པ་བཙས་མ་ཐག་པ་ཉི་གྲིབ་མཚམས་སུ་བཞག་ལ་བཞི་མཉམ་གྱིས་
དབྱངས་ཅན་མའི་སྔགས་བུ་ཆུང་གི་ལྕེ་ལ་ཧྲཱིཾ་བྲིས་པ་གྲུབ་པའི་ས་བོན་བཀུག་ལ་བསྟི་མ། སྦྱོར་བ་འདིས་བྱིས་པ་བློ་རྣོ་བ་དང། ཚིག་གི་སྦྱོར་བ་ལ་མཁས་པར་འགྱུར་ཞིང་ངག་གི་དབང་ཕྱུག་དང་འདྲ་བར་འགྱུར་རོ། །འདི་ལ་འཁོར་ལོའི་སྒོ་ནས་ཀྱང་

[029A]༄༅། །ཡོད་དོ། །ལྔ་བ་བསྙེན་བའི་རྟགས་བྱུང་ནས་རྫ་སའོ་ཞོ་སྦྲང་རྩིས་ཤེས་རབ་རྒྱས་བའི་སྦྱིན་སྲེག་རབ་དམ་གཞན་དོན་དུ་བྱས་ན་ལྐུགས་པའང་སྙན་ངག་མཁན་དུ་འགྱུར་ཏེ། སྦྱེན་སྲེག་གི་ལས་ཚོགས་ཟུར་དུ་ཤེས། ཞི་རྒྱས་
དབང་གསུམ་ཡོད། འཁོར་ལོ་ལ་བརྟེན་པའང་ཡོད་དོ། །འདི་ནི་བི་ཝཾ་ལྷ་མོའི་ལས་ཚོགས་ཙམ་སྟེ་རྡོ་རྗེ་དབྱངས་ཅན་མ་སོགས་ཀྱི་ལས་ཚོགས་དཔའ་བོ་གཅིག་གྲུ་བརྩ་འགྲེལ་སོགས་སུ་བལྟའོ། །སྨྲས་བ། དད་འདུན་ལྷ་ཡི་ནགས་ཚལ་འཁྲིགས་
པའི་སྟེང། །ལོག་སྦྱོད་སྒྲིན་བྲལ་ཡིད་མཁར་སྙན་ངག་གི་རྣམ་སད་རྡ་དེར་དབྱུ་གུས་མ་བསྣུན་ཀྱང། །སྙན་འཇེབས་ཟབ་བརླིང་བསོད་ན་མས་སྦྲིན་སྒྲ་བཞིན། །པད་དཀར་འཆང་བའི་ཚེམས་ཀྱིས་ཉེར་བསྐྲུན་ལྟ། །བལྟ་བྱེད་མེ་ལོང་ཤང་
ཀུའི་སྒྲུབ་ཕྲིན་ལྔ། །རྒྱ་བོད་མཁས་གྲུབ་རྣམས་དབྱེ་བ་བརྒྱས། །བཇུག་དོགས་རྨད་བྱུང་ཆོས་བཟང་མདུན་ས་བཞིན། །སྔར་བྱོན་རྒྱལ་བ་སྲས་བཅས་ལམ་བཟང་དེར། །མྱུར་ཕྱིན་ཤིང་རྟའི་འཁོར་ལོས་མ་ལུས་འགྲོ། །འཁོར་སྐྱུར་གྲགས་པས་
སུམ་རྩེན་ལ་བགྲོད་ནས། །སྐུ་གསུམ་སྒྲུབ་བཞིའི་ཁང་བར་འཇུག་འགྱུར་ཤོག་ཅེས་དབྱངས་ཅན་ལྷ་མོ་ལ་མང་གུ་ཡོད་པའི་བི་ཝང་ལྷ་མོའི་སྒྲུབ་ཕྲིན་གྲུབ་དབང་ཕུར་བུའི་ཡི་གེ་དང། 
དོན་བསྡུས་ཏེ་འདོད་འཛེའི་བུམ་བཟང་སྐལ་བཟང་རེ་སྐོང་ཞེས་བྱ་བ་འདི་ནི། རོང་བཤེར་སེང་དང། ཁྲི་རིན་པོ་ཆེ་རིན་ཆེན་འོད་ཟེར་བ་སོགས་ཀྱི་སྐྱེས་རབས་ཀྱི་ཕྲེང་བཅན་ལྷག་བསམ་གསེར་ལྡན་གྱི་མཆེད་པ་རྒྱལ་མཁན་པོ་

[029B] གོས་ཆེན་འབྲུག་མ་རྒྱན་བཞི་ཁྱད་འཕགས། རིན་ཆེན་སེར་བོ་དང། ས་སྙིང་ཞོ་བཅས་བསྐུལ་བ་དང། མཁས་དང་གྲུབ་བའི་དབང་ཕྱུག་གི་ཟམ་མཆད་པ་རོང་བོར་བོན་ཆུང་བསྟན་འཛིན་དར་རྒྱས་ཀྱིས་བླ་བྲེང་བྲུག་
རྒྱན་བཞི་མ་དང། དངུལ་གྱི་ཕོར་བཆེ་ལེགས་འབྲས་ཀྱིས་གང་བ་སོགས་དང་བཅས་ལོ་སྔ་ཕྱིར་ནན་ཆེར་བསྐུལ་བས་ལྷ་མོ་འདི་ལ་དད་པ་ལྡན་བའི་མང་དུ་ཐོས་པའི་ཤཱཀྱའི་དགེ་སློང་འཇམ་དབྱངས་བཞད་པའི་རྡོ་རྗེ་སྦྱར་བའི་ཡི་གེ་བ་ནི་སོག་པོ་དཀའ་
བཅུ་ཝ་གའེ་ནྡྲ་སུ་དྷཱི་ས་བྱས་པ་ལུས་ཅན་ཀུན་ལ་ཕན་བར་གྱུར་ཅིག།    ༈    །།བླ་མ་རྒྱལ་བ་སྲས་བཅས་ཐམས་ཅད་དང་འཕགས་བ་ཐུགས་རྗེ་ཆེན་བོ་ལ་ཕྱག་འཚལ་ཞིང་སྐྱབས་སུ་མཆིའོ། །སྒྲུབ་བའི་གནས་མེ་ཏོག་འབྲས་བུ་ལྗོན་ཤིང་འབབ་
ཆུ་སོགས་ཡིད་དུའོ་བའི་གནས་སུ་སྐུ་གསུང་ཐུགས་ཀྱི་རྟེན་ཅི་རིགས་བ་བཀོད། ཙནྡྲ་གོ་མིའི་སྒྲུབ་ཐབས་ལས། ཡིད་དགའ་བར་གྱུར་བ་དེར་བཅོམ་ལྡན་འདས་ཀྱི་བྲིས་སྐུའམ་ལུགས་མ་ལེགས་པར་བཀྲམ་ཞིང། མཆོད་པ་བཤམ་སལ་ཞེས་གསུངས་
བ་ལྟར་སྟན་ལ་འདུག་སྟེ། རང་གི་སྙིང་ཀར་ཧྲའི་དཀར་པོ་ལས་འོད་ཟེར་འཕྲོས་པས་ལུས་གང། སྡིག་སྒྲིབ་སྦྱངས་ནས་འཕགས་བ་སྦྱན་རས་གཟིགས་ཕྱག་སྟོང་སྦྱན་སྟོང་གི་སྐུར་གྱུར་བའི་ཐུགས་ཀའི་ཧྲའི་ལས་འོད་ཟེར་འཕྲོས་བས། འཕགས་པ་ཕྱག་སྟོང་སྦྱན་
སྟོང་ལ་བླ་མ་དང་སངས་རྒྱས་བྱང་སེམས་ཀྱིས་བསྐོར་བ་སྦྱན་དྲངས་ལ། ན་མོ་གུ་རུ་བུདྡྷ་ཏི་ཏིསཏ་བྷྱ་སྦྱན་རས་གཟིགས་དབང་ཐུགས་རྗེའི་སྐུ། །ཕྱག་སྟོང་ཉོན་མོངས་སྒྲོལ་བའི་ཕྱག། སྦྱན་སྟོང་ཤེས་རབ་བའོ་གསལ་ཏེ། །འགྲོ་འདྲེན་མཛད་ལ་ཕྱག་འཚལ་ལོ་

[030A]༄༅། །ཧྲཱི་ལས་འོད་ཟེར་འཕྲོས་པས་ཡོན་ཆབ་ཐོགས་པའི་ལྷ་མོ་དཔག་མེད་ཀྱིས་མཆོད་ཡོན་ཕྱག་དང། ཞབས་བསིལ་ཞབས་ལ་ཕུལ། ཐུགས་ཀའི་ས་བོན་ལས་མེ་ཏོག་མ་དམར་མོ་མེ་ཏོག་ཐོགས་པ་དཔག་མེད་ཀྱིས་མེ་ཏོག་
དབུ་ལ་ཕུལ་བར་བསམ། ཨོཾ་བཛྲ་པུཥེ་ཨཱ་ཧཱུཾ་སཱ་ཧཱ། ཞེས་བརྗོད་དེ་བཞིན་དུ། བདུག་སྤོས་ཐོགས་པའི་ལྷ་མོ་སྔོན་མོ་དཔག་མེད་ཀྱིས་ནམ་མཁའ་ཁེངས་པའི་བདུག་སྤོས་ཤངས་ལ་མཆོད་པར་བསམ། ཨོཾ་བཛྲ་དྷཱུ་པེ་ཨཱ་ཧཱུཾ་སཱ་ཧཱ། རིན་པོ་ཆེའི་སྒྲོན་མེ་ཐོགས་
པའི་ལྷ་མོ་དམར་སྐྱ་དཔག་མེད་ཀྱིས་སྒྲོན་མེ་སྦྱན་ལ་ཕུལ་བར་བསམ་ལ། ཨོཾ་བཛྲ་ཨ་ལོ་ཀེ་ཨཱ་ཧཱུཾ་སཱ་ཧཱ། དྲི་མཆོག་ཐོགས་པའི་ལྟ་མོ་སེར་མོ་དཔག་ཏུ་མེད་པས་མཆོད་པར་བསམ་ལ། ཨོཾ་བཛྲ་གནྡྷེ་ཨཱ་ཧཱུཾ་སཱཧཱ། ཞལ་ཟས་ཐོགས་བའི་ལྷ་མོ་
སེར་སྐྱ་མ་སྦྲིན་འཐིབ་པ་ཙམ་གྱིས་མཆོད་པར་བསམ་ལ། ཨོཾ་བཛྲ་ནི་ཝི་ཏྱེ་ཨཱ་ཧཱུཾ་སཱ་ཧཱ། ཞེས་བརྗོད་རང་གི་ཐུགས་ཀའི་ས་བོན་ལས་སིལ་སྙན་མཁྲ་བོ་སིལ་སྙན་སྣ་ཚོགས་ཐོགས་པས་སིལ་སྙན་སྙན་དུ་ཕུལ་བར་བསམ་ལ། ཨོཾ་བཛྲ་ཤབྟ་ཨཱ་
ཧཱུཾ་སཱ་ཧཱ། རང་གི་ཐུགས་ཀའི་ས་བོན་ལས་འོད་འཕྲོས་བས་གདུགས་དང། རྒྱལ་མཚན་དང། པ་ངན་དང། བླ་རེ་དང། འཁོར་ལོས་བསྒྱུར་བའི་རིན་པོ་ཆེ་སྣ་བདུན་སོགས་ཀྱིས་མཆོད་པར་བསམ་ལ། ཨོཾ་སརྦ་བི་ཤྭ་སྠ་པཱུ་ཛ་མེ་གྷ་པྲ་
ས་ར་ས་མུ་ཏྲ་ཨཱ་ཧཱུཾ། ཞེས་བརྗོད་ཅིང་མཆོད་པའི་ཚོགས་ཀྱིས་མཆོད་ལ། གང་ཡང་བདག་གིས་དུས་ཀུན་ཏུ། །སྡིག་པ་བགྱིས་པར་གང་གྱུར་པ། །སངས་རྒྱས་སྤྱན་སྡར་མཆིས་ནས་ཀྱང། །སྐྲག་པས་རྨི་འདྲར་འཆགས་བགྱིད་ཅིང། །

[030B] །དགེ་བ་རྣམས་ལ་རྗེས་ཡི་རང། །འཁོར་ལོ་བསྐོར་ཞིང་བཞུགས་གསོལ་འདེབས། །སངས་རྒྱས་བྱང་ཆུབ་ཡིད་ཀྱིས་གཟུང། །ཐམས་ཅད་བྱང་ཆུབ་མཆོག་ཏུ་བསྔོ། །དེ་ཐོབ་ལམ་ལ་གནས་བགྱིད་ཅིང། །དམ་པ་
གསུང་ལ་སྐྱབས་སུ་མཆི། །སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་བྲལ་བར་གྱུར་ཅིག་སེམས་ཅན་ཐམས་ཅད་བདེ་བ་དང་མི་འབྲལ་བར་གྱུར་ཅིག། སེམས་ཅན་ཐམས་ཅད་ཉེ་རིང་
ཆགས་སྡང་གཉིས་དང་བྲལ་བར་གྱུར་ཅིག། ཨོཾ་སྭ་བྷ་ཝ་ཤུདྡྷ་སརྦ་དྷ་རྨཱ་སྭ་བྷ་བ་ཤུད་དཧོ་ཉ་ཧཾ། ཨོཾ་ཤཱུ་ཉ་ཏཱ་ཛྙཱ་ན་བཛྲ་སྭ་བྷ་ཝ་ཨཏྨ་ཀོ་ཉ་ཧཾ། རང་གཞན་འཁོར་འདས་ཀྱི་ཆོས་ཐམས་ཅད་རང་བཞིན་མེད་པའི་སྟོང་བ་ཉིད་དུ་གྱུར། སྟོང་བའི་
དང་ལས་བཾ་ལས་པདྨའི་ལྟེ་བར་ཨཱ་ལས་ཟླ་བའི་དཀྱིལ་འཁོར། དེའི་སྟེད་དུ་ཧྲཱི་ལས་འོད་ཟེར་འཕྲོས། འཕགས་པ་མཆོད། ཕྱོགས་བཅུའི་སེམས་ཅན་ཐམས་ཅད་ཀྱི་དོན་བྱས་ཏེ་ཚུར་འདུས་པ་ལས་པདྨ་འདབ་མ་བརྒྱད་པ་གསེར་
བཙོ་མ་ལྟ་བུར་འབར་བའི་ལྟེ་བར་ཧྲཱི་ས་མཚན་པ་དེ་ལས་འོད་ཟེར་ལྕགས་གྱུ་ལྟ་བུ་འཕྲོས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བཀུགས་ཏེ་ཐིམ་པ་ཡོངས་སུ་གྱུར་པ་ལས། བདག་ཉིད་འཕགས་པ་སྤྱན་རས་གཟིགས་
དབང་ཕྱུག་ཞལ་བཅུ་གཅིག་པ་གངས་རི་ལ་ཉི་མ་ཤར་བ་ལྟར་དཀར་བ། ནོར་བུས་སྤྲས་པའི་གསེར་གྱི་འོག་པ་གཅན་རས་དམར་པོ་བཟང་པོའི་ཤམ་ཐབས་དང། ཀྲིཥྞ་ས་རའི་ཕགས་པས་ནུ་མ་གཡོན་པ་བཀབ་པ། ཞབས་གཉིས་མཉམ་

[031A]༄༅། །པའི་སྟབས་ཀྱིས་བཞེངས་པ། རལ་པ་དམར་སེར་འཁྱུགས་པས་མཛེས་པ། རྣ་ཆ་དང། གདུབ་གོར་དང། མགུལ་གདུབ་དང། ཞབས་གདུབ་དང། དར་གྱི་ཅོད་པཎ་དང། དབུ་རྒྱན་དང་རིན་པོ་ཆེའི་རྩེ་ཕྲན་གྱིས་གསལ་བར་བྱས་པ། འོད་
ཟེར་དཀར་པོས་ཀུན་ནས་བསྐོར་བ། ལང་ཚོ་དར་ལ་བབ་པ། སྤྱན་དཀྱུས་རིང་ཞིང་དཔྲལ་བ་ཡངས་པ། ཞལ་བཅུ་གཅིག་གི་རྩ་བའི་ཞལ་དཀར་བ། དེའི་གཡས་ཞལ་ལྗང་ཀུ། གཡོན་ཞལ་དམར་པ། དེའི་སྟེང་གི་ཞལ་གསུམ་གྱི་དབུས་མ་ལྗང་ཀུ། གཡས་
དཀར། གཡོན་དམར་པ། དེའི་སྟེང་གི་ཞལ་གསུམ་གྱི་དབུས་མ་དམར་པོ། གཡས་ལྗང། གཡོན་དཀར་པོ། ཞལ་ཐམས་ཅད་ཀུན་ནས་འཛུམ་པའི་ཉམས་ཅན། དེའི་སྟེང་ན་ཁྲོ་བོའི་ཞལ་མཐིང་ནག་མཆེ་བ་གཅིགས་པ། ཀུན་ཏུ་ཁྲོས་པ། སྤྱན་
གསུམ་བ་རལ་བ་དམར་སེར་གྱེན་དུ་འགྲེང་བ། དེའི་སྦྱི་བོར་བན་དུ་ཛི་བ་ཀའི་མེ་ཏོག་དང། དཡི་རུ་ལྟར་དམར་པའི་ཞི་ཞལ་དམར་པོ་གཙུག་ཏོར་དང་བཅས་པ་ནི་སྐྱེ་བ་རྣམ་བཞིའི་སངས་རྒྱས་སུ་བྱེད་པ། རྒྱན་སྤངས་པ་ཚངས་པར་སྤྱོད་པའི་ཆ་ལུགས་ཅན་
མགུལ་བ་དང་བཅས་བ་ཞི་བའི་གཟིགས་པས་འཛུམ་པའོ། །ཕྱག་སྟོང་གི་རྩ་བའི་ཕྱག་གཉིས་ཐུགས་ཀར་ཐལ་མོ་སྦྱར་བ། གཡས་གཉིས་པ་ན་བགྲང་འཕྲེང་འཛིན་པ། གསུམ་པ་ན་ཡི་དྭགས་ཀྱི་སྐོམ་པ་སེལ་བ། བཞི་པ་ན་འཁོར་ལོ་འཛིན་པའོ། །གཡོན་
གཉིས་པ་ན་གསེར་གྱི་པདྨ་རྩ་བ་དང་བཅས་པ་འཛིན་པ། གསུམ་པ་ན་རིལ་བ་སྤྱི་བླུགས་འཛིན་པ། བཞི་པ་ན་མདའ་གཞུ་འཛིན་པ། ཕྱག་ལྷག་མ་དགུ་བརྒྱ་དང་དགུ་བཅུ་རྩ་གཉིས་པོ་རྣམས་མཆོག་སྦྱིན་མཛད་པ། ཕྱག་ཐམས་ཅད་ཀྱི་མཐིལ་ན་སྤྱན་རེ་

[031B] ཕྱག་རྣམས་ཡར་དབུའི་གཙུག་ཏོར་དང། མར་བུས་མོའི་ལྷ་ངལ་པ་མི་འདའ་བ། ཉི་མ་སྟོང་ལས་ལྷག་པའི་འོད་ཟེར་ལས་སྤྱན་རས་གཟིགས་དཔག་ཏུ་མེད་པ་འཕྲོས་པས་འཇིགས་པ་ཐམས་ཅད་ལས་སྐྱོབ་པ། དེའི་སྤྱི་པོར་ཨོཾ་དཀར་པོ། མགྲིན་པར་ཨཱ་
དམར་པོ། ཐུགས་ཀར་ཧཱུཾ་སྔོན་པོ། དེ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་ངོ་བོར་བསམ་ལ། ཐུགས་ཀའི་ཧྲཱི་ལས་འོད་འཕྲོས་པས། འཕགས་པ་སྤྱན་རས་གཟིགས་དབང་ཕྱུག་ལ་སངས་རྒྱས་དང་བྱང་ཆུབ་སམས་དཔའི་ཚོགས་ཀྱིས་བསྐོར་པ་སྤྱན་དྲངས་
ཨཱརྱ་ལོ་ཀི་ཤྭར་ས་པ་རི་ཝཱར་ཨེ་ཧྱེ་ཧི་བཛྲས་མ་ཛཿ་ཨོཾ་ཨཱརྱ་ལོ་ཀི་ཤྭར་ས་པ་རི་ཝཱ་ར་ཨྲྒྷཾ་པྲ་ཏཱི་ཙྪ་ཧཱུཾ་སཱཧཱ་ནས་ཤཔྟའི་བར་གྱིས་མཆོད། ཛཿ་ཞེས་པས་ཡེ་ཤེས་པ་སྤྱི་བོར་དགུག། ཧཱུཾ་ཞེས་བརྗོད་པས་ཡེ་ཤེས་པ་དམ་ཚིག་པ་ལ་ཐིམ། བཾ་ཞེས་བརྗོད་པས་དམ་
ཡེ་གཉིས་འོ་ཆུ་ལྟར་དབྱེར་མེད་དུ་འདྲེས། ཧོཿ་ཞེས་བརྗོད་པས་དགྱེས་བཞིན་བཞུགས་པར་བསམ། སླར་ཡང་ཐུགས་ཀའི་ཧྲཱི་འོད་ཀྱིས་འོད་དཔག་མེད་སོགས་དབང་ལྷ་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དང་བསྐུར་དུ་གསོལ། ཞེས་གསོལ་
བ་བཏབ་པས་དེ་རྣམས་ཀྱིས། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཨཱ༑ ཧཱུཾ། ཞེས་གསུངས་ཤིང་དབང་བསྐུར་པས་
ཡེ་ཤེས་ཀྱི་བདུད་རྩིས་ལུས་གང། དྲི་མ་ཐམས་ཅད་དག། ཆུའི་ལྷག་མ་ཡར་ལུད་པ་ལས་དེ་བཞིན་གཤེགས་པ་འོད་དཔག་མེད་སྤྱི་བོའི་སྟེང་དུ་བསམ། རང་གི་ཐུགས་ཀར་ཡེ་ཤེས་སེམས་དཔའ་ཐུགས་རྗེ་ཆེན་པོ་དཀར་པོ་ཞལ་གཅིག་ཕྱག་གཉིས་པ་གཡས་

[032A]༄༅། །མཆོག་སྦྱིན། གཡོན་པདྨ་བསྣམས་པའི་ཐུགས་ཀར་པདྨ་དང་ཟླ་བ་ལ་གནས་པའི་ཧྲཱི་དཀར་པོ་འོད་དད་བཅས་པ། དེའི་ཐུགས་ཀར་སྔགས་འཕྲེང་དཀར་པོ་གྱེན་འགྲེང་གིས་བསྐོར་བ་ལས་ཐུགས་རྗེ་ཆེན་པོ་དཔག་མེད་འཕྲོས་སེམས་
ཅན་ཐམས་ཅད་ཀྱི་སྡིག་སྒྲིབ་སྦྱངས་པར་བསམ། ན་མོ་ར་ཏྣ་ཏྲ་ཡཱ་ཡ། ན་མཿ་ཨཱརྱ་ཛྙཱ་ན་ས་ག་ར་བཻ་རོ་ཙ་ན་བཧུ་ཧ་རཱ་ཛཱ་ཡ། ཏ་ཐཱ་ག་ཏ་ཡ། ཨ་དྷ་ཏེ་སམྱཀ ྶ་བུད་དྷ་ཡ། ན་མཿ་སརྦ་ཏ་ཐཱ་ག་ཏེ་བྷྱ་ཨརྷ་ཏེ་བྷྱ་སམྱཀྶཾ་བུདྡྷེ་བྷྱ་ན་མཿ་ཨཱརྱ་ཨ་ཝ་ལོ་ཀི་ཏེ་
ཤྭ་ར་ཡ། བོ་དཧི་སཏ་ཡ། མ་ཧཱ་ས་ཏྭ་ཡ། མ་ཧཱ་ཀ་རུ་ཎི་ཀ་ཡ། ཏྲྱ་ཐཱ། ཨོམ་དྷ་ར་དྷ་ར། དཧི་རི་དཧི་རི། དཧུ་རུ་དཧུ་རུ། ཨིཊྚེ་ཝ་ཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ། ཀུ་སུ་མ་ཝ་རེ། ཨི་ལི་མི་ལི་ཙི་ཏི་ཛྭ་ལ་མ་བ་ན་ཡེ་སཱ་ཧཱ། ཞེས་གཟུངས་རིད་གསུམ་མམ་
བདུན་བཟླས། དེ་ཡང་སྒྲུབ་ཐབས་ལས། གང་ཟག་དེ་སྙེད་ཀྱི་ཕྱག་དེ་དག་དམིགས་པར་མི་ནུས་པས་ནི་ཞལ་གསུམ་ཕྱག་བརྒྱད་པའམ། ཞལ་གཅིག་ཕྱག་བཞི་པའམ། ཞལ་གཅིག་ཕྱག་གཉིས་པ་ཡང་བསམ་ཞིང། ཕྱག་གཉིས་ན་པདྨ་དང་
མཆོག་སྦྱིན་པར་བལྟའོ། ཞེས་གསུངས་ཤིང། མདུན་བསྐྱེད་རྒྱལ་བ་དགེ་འདུན་རྒྱ་མཚོའི་གསུངས་ལྟར་གཙོ་འཁོར་ལྔ་བསྐྱེད་པའམ། ཡང་ན་དཔལ་མོའི་གཏོར་ཆོག་ལྟར་པདྨའི་སྟེང་དུ་སྣ་ཚོགས་པདྨའི་ལྟེ་བར་ཐུགས་རྗེ་ཆེན་པོ་བཅུ་གཅིག་ཞལ་དང། གཡས་
སུ་རྟ་མགྲིན། གཡོན་དུ་སྒྲོལ་མ་སོགས་བསྐྱེད་པའམ། ཡང་ན་ཀླུ་སྒྲུབ་ཀྱི་སྒྲུབ་ཐབས་ལྟར་དབུས་སུ་ཕྱག་སྟོང་སྤྱན་སྟོང་གི་སྤྱན་རས་གཟིགས་དང། གཡས་སུ་དོན་ཡོད་ཞགས་པ་དང། གཞོན་ནུ་ནོར་བུ་བཟང་པོ། གཡོན་དུ་རྟ་མགྲིན་དང་སྒྲོལ་མ་

[032B] སྟེང་ཕྱོགས་སུ་ལྷའི་བུ་དང་དྲང་སྲོང་མཆོད་པ་དཔག་ཏུ་མེད་པ་ཐོགས་པ་རྣམས་བསྐྱེད། རང་གི་ཐུགས་ཀའི་ས་བོན་དང། གཙོ་བོའི་ཐུགས་ཀའི་ཧྲཱི་ལས་འོད་ཟེར་འཕྲོས། འཕགས་
པ་སྤྱན་རས་གཟིགས་དབང་ཕྱུག་གི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐྲོ་བ་སྤྱན་དྲངས། མ་ལུས་སེམས་ཅན་ཀུན་གྱི་མགོན་གྱུར་ཅིང། །ཞེས་པ་ནས། བཅོམ་ལྡན་འཁོར་བཅས་གནས་འདིར་གཤེས་སུ་གསོལ། །
ཨོཾ་སརྦ་ཏ་ཐཱ་ག་ཏ་ལོ་ཀི་ཤྭ་ར་ས་པ་རི་ཝཱ་ར་བྫྲ་ས་མ་ཛཿ་ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། སྐུ་གསུང་ཐུགས་བྱིན་རླབས་དབང་བསྐུར་རྒྱས་གདབ་སྔར་བཞིན་དང། མཆོད་བསྟོད་རྒྱས་བསྡུས་གང་རིགས་བྱས། དེ་ནས་བདག་མདུན་གཉིས་
ཀའི་ཕྱག་མཛུབ་ལས་བདུད་རྩིའི་རྒྱུན་བབས། བུམ་པ་ཡེ་ཤེས་ཀྱི་བདུད་རྩིའི་ཆུས་གང་པར་བསམ། གཟུངས་རིང་དང་སྙིང་པོ་ཏ་དྱ་ཐཱ། ཞེས་སོགས་གང་རུང་བརྒྱ་རྩ་འདོན་ཅིང་པོ་བསྟོད་དམ། སྤྱན་རས་གཟིགས་དབང་འཇིག་རྟེན་གསུམ་གྱི་མགོན། །འདས་
པའི་དུས་སུ་མངོན་པར་སངས་རྒྱས་ཀྱང། །ཐུགས་རྗེའི་དབང་གིས་ས་བཅུའི་ཚུལ་སྟོན་པ། །ཐབས་ཚུལ་དཔག་མེད་གཟིགས་ལ་ཕྱག་འཚལ་ལོ། །སྤྱན་རས་གཟིགས་དབང་ཐུགས་རྗེའི་སྐུ། །ཕྱག་སྟོང་ཉོན་མོངས་སྒྲོལ་བའི་ཕྱག་སྤྱན་སྟོང་ཤེས་རབ་འོད་
གསལ་ཏེ། འགྲོ་ཀུན་འདྲེན་མཛད་མགོན་ཁྱོད་བསྟོད། །དེ་ནས་གཏོར་མ་བཏང་བ་ནི། དཀར་གཏོར་གསུམ་བཤམས། ཆབ་ཀྱིས་བྲན། བསང་ཆུ་གཏོར་ལ། ཨོཾ་པདྨ་ནྟ་ཀྲྀ་ཏ་ཧཱུཾ་ཕཊ་ཀྱིས་བསངས། སྭ་བྷཱ་ཝས་སྦྱངས། ཆོས་ཐམས་ཅད་རང་བཞིན་གྱིས་སྟོང་པར་

[033A]༄༅། །གྱུར༑ སྟོང་པའི་དད་ལས་ཡཾ་ལས་རླུང་གི་དཀྱིལ་འཁོར་སྔོན་པོ་དང། པཾ་ལས་ཆུའི་དཀྱིལ་འཁོར་ཟླུམ་པོ་དང། ལཾ་ལས་ས་དཀྱིལ་གྲུ་བཞིའི་སྟེང་དུ་པཾ་ལས་པདྨའི་ལྟེ་བར་བཧྲུཾ་ལས་རིན་པོ་ཆེའི་སྣོད་རྒྱ་ཁྱོན་ཤིན་ཏུ་ཡངས་པའི་ནང་དུ། ཁཾ་
ཞུབ་ལས་ལྷའི་ཞལ་ཟས་རོ་བརྒྱ་དང་ལྡན་པན་མཁན་དང་མཉན་པར་གྱུར། རང་གི་ཐུགས་ཀའི་ས་བོན་གྱི་འོད་ཟེར་གྱིས་ཕྱོགས་བཅུའི་ཡེ་ཤེས་ཀྱི་བདུད་རྩི་བཀུག་ནས་དེ་ལ་ཐིམ་པར་གྱུར། ཨོཾ་ཨཱ་ཧཱུཾ། ལན་གསུམ་བརྗོད། སྙིང་པོ་གསུམ་གྱི་
མཐར་བི་ལཾ་སྦྱར་བའམ། ཡང་མ་ཨཱརྱ་ལོ་ཀི་ཤྭ་ར་ས་པ་རི་ཝཱ་ར་བ་ལིཾ་པྲཏཱི་ཙྪ་ཡེ་སཱ་ཧཱ། གསུམ་གྱིས་འཕགས་པ་འཁོར་བཅས་ལ་ཕུལ་ཞིང། ཨ་རྒྷཾ་སོགས་ཀྱིས་མཆོད། དུས་གསུམ་བདེ་བར་གཤེགས་པ་ཆོས་ཀྱི་སྐུ། །ནས་ཕྱག་འཚལ་ལོ། །ཕྱག་སྟོང་
འཁོར་ལོ་བསྒྱུར་བའི་རྒྱལ་པོ་སྟོང། །ནས་ཕྱག་འཚལ་ལོ། །སྐྱོན་གྱིས་མ་གོས་སྐུ་མདོག་དཀར། །ནས་ཕྱག་འཚལ་ལོ། །སེམས་ཅན་སྡུག་བསྔལ་མེ་ཚོགས་ཀྱིས་གདུངས་ལ། །ཐུགས་རྗེའི་ཆར་རྒྱུན་བསིལ་བས་ཞི་མཛད་ཅིང། །རབ་ཞི་བདེ་ལྡན་གནས་
སུ་འདྲེན་མཛད་པའི། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །འཕགས་པ་སྤྱན་རས་གཟིགས་དབང་ཐུགས་རྗེའི་གཏེར། །འཁོར་དང་བཅས་པ་བདག་ལ་དགོངས་སུ་གསོལ། །བདག་དང་ཕམ་རིགས་དྲུག་སེམས་ཅན་རྣམས། །མྱུར་དུ་འཁོར་བའི་
མཚོ་ལས་བསྒྲལ་དུ་གསོལ། །ཟང་ཅིང་རྒྱ་ཆེ་བླ་མེད་བྱང་ཆུབ་སེམས། །མྱུར་དུ་རྒྱུད་ལ་སྐྱེ་བར་མཛད་དུ་གསོལ། །ཐོག་མེད་ནས་བསགས་ལས་དང་ཉོན་མོངས་རྣམས། །ཐུགས་རྗེའི་ཆབ་ཀྱིས་མྱུར་དུ་དག་མཛད་ནས། །ཐུགས་རྗེའི་ཕྱག་བསྐྱངས་བདག་

[033B] །བདེ་བ་ཅན་གྱི་ཞིང་དུ་ཁྲིད་དུ་གསོལ། །འོད་དཔག་མེད་དང་སྤྱན་རས་གཟིགས་དབང་གིས། །ཚེ་རབས་ཀུན་ཏུ་དགེ་བའི་ཤེས་མཛད་ནས། །མནོར་ལམ་བཟང་ལེགས་པར་བསྟན་ནས་ཀྱང། །མྱུར་དུ་སངས་རྒྱས་ས་ལ་བཞག་ཏུ་གསོལ། །
གཏོར་མ་གཉིས་པ་ཡང་སྔར་ལྟར་བྱིན་གྱིས་བརླབས་ཏེ། ཨོཾ་ཨ་ཀ་རོ་མུ་ཁཾ་སརྦ་དྷ་རྨཱ་ཎཾ་ཨཏྱ་ནུ་ཏྤན་ཏོ་ད་ཨོཾ་ཨཱ་ཧཱུཾ་ཕཊ་སཱ་ཧཱ། ལན་གསུམ་གྱིས་ཕུལ། ཨོཾ་དྷ་རྨཱ་བཱ་ལས་པ་རི་ཝཱ་ར་ཨ་རྒྷ་སོགས་ཀྱིས་མཆོད། མཆོད་སྦྱིན་གྱི་གཏོར་མ་འདི་མྱུར་མཛད་ཡེ་ཤེས་
ཀྱི་མགོན་པོ་ཕྱག་དྲུག་པ་འཁོར་བཅས་དང། ཕྱོགས་སྐྱོང་བཅུ། ཀླུ་ཆེན་བརྒྱད། ཝ་རུ་ཎ་སོགས་སྤྱན་རས་གཟིགས་ཀྱི་བཀའ་བསྲུང་ཐམས་ཅད་ལ་དབུལ་ལོ། །སངས་རྒྱས་ཀྱི་བསྟན་པ་དར་བ་དང། སེམས་ཅན་ལ་བདེ་སྐྱིད་འབྱུང་བ་དང། བདག་ཅག་གི་བསམ་
དོན་ཐམས་ཅད་ཆོས་བཞིན་དུ་བསྒྲུབ་ཅིང་འགལ་རྐྱེན་ཐམས་ཅད་ཞི་ཞིང་མཐུན་རྐྱེན་ཐམས་ཅད་ཡིད་བཞིན་དུ་འགྲུབ་པར་མཛད་དུ་གསོལ། གསུམ་པ་ཨ་ཀ་རོ་གསུམ་བརྗོད་ནས་བརླབས། ཡུལ་འདིའི་གནས་བདག་བཞི་བདག་གཉུག་མར་གནས་པ་རྣམས་ལ་སྦྱིན་གྱི་
བདག་ཅག་འཁོར་བཅས་ཀྱིས་ལས་དང་བྱ་བ་གང་བྱས་ཀྱང་ཀོ་ལོང་ཕྲག་དེག་མ་བྱེད་པར་ཆོས་དང་བཀྲ་ཤིས་འཕེལ་བར་མཛད་དུ་གསོལ། གཟུངས་རྒྱུན་འདོན་དུ་བདུན་ནམ་ཉེར་གཅིག་གམ་བརྒྱ་རྩ་བརྒྱད་སོགས་བཏོན་ན་ལེགས་ཏེ། འདིའི་ཕན་ཡོན་ཐམས་
ཅད་གཟུངས་ཀྱི་ནུས་པ་ཡིན་ནོ། །དེས་ན་སྒྲུབ་ཐབས་ལས། གཟུངས་ལན་བདུན་ན་མཉེར་གཅིག་གམ་བརྒྱ་རྩ་བརྒྱད་དམ་ནུས་ཚད་བཟླས་སོགས་དང། ཀླུ་སྒྲུབ་ཀྱི་ཕྱག་སྟོང་སྒྲུབ་ཐབས་ལས། གཟུངས་འདི་ལན་གཅིག་བརྗོད་པས་རྩ་བའི་ལྟུད་པ་བཞི་བྱུང་བ་

[034A]༄༅། །ཡང་མ་ལུས་པར་བྱང་པར་འགྱུར་རོ། །ཞེས་གསུངས། བཤགས་དུས་སུ་སྦྱོར་དངོས་མཇུག་གསུམ་གྱིས་བྱེད་པར་བཤད་དེ། ཟླ་བ་གཅིག་གི་བདུན་ལ་སྦྱོར་ཆོག་དང་བརྒྱད་ལ་དངོས་གཞི་དང། དགུ་ལ་མཇུག་ཆོག་བྱེད་པ་ལྟ་བུ་ཟླ་བ་རེ་རེའི་ཞག་
དགུ་རེ་བཤགས་པའི་དུས་ཡིན་ནོ། །སྒྲུབ་ཐབས་ལས། བཤགས་པའི་དུས་ནི་ཟླ་བ་གཅིག་གི་བདུན་ནས་དགུའི་བར་རམ། བཅུ་བཞི་ནས་བཅུ་དྲུག་གི་བར་རམ། ཉི་ཤུ་དགུ་ནས་ཚེས་གཅིག་གི་བར་ལ་བྱའོ། དེ་ལྟར་ཞག་དགུ་ནི་བཤགས་པའི་དུས་སོ། །ཞེས་
གསུངས་སོ། །སྡིག་པ་ཆེ་ཆུང་གི་བཤགས་ཚུལ་སོ་སོར་བཤད་དེ། མཚམས་མེད་བྱུང་བས་སྨྱུང་གནས་སྒོས་བཤགས་པ་ཡིན་ཏེ། དཔལ་མོའི་སྒྲུབ་ཐབས་ལས། ཁྱད་པར་དུ་མཚམས་མེད་ལ་སོགས་པའི་སྡིག་པ་བྱས་ན་དངོས་གཞིའི་དུས་སུ་སྨྱུང་གནས་
བྱ། ཟླ་བ་ཉ་གསུམ་ལ་སྨྱུང་བར་བྱས་ནས་བཅུ་དྲུག་གི་ཉི་མ་རྩེ་ཤར་ལ་བཟླའོ། །དེ་ལྟར་བྱས་ན་མཚམས་མེད་པ་ལྔ་འདག་པར་འགྱུར་རོ། །ཞེས་དང། ཀླུ་སྒྲུབ་ཀྱིས། མཚམས་མེད་པ་ལྔ་དང། དེ་དང་ཉེ་བ་ལྔ་དང། དགེ་འདུན་གྱི་དཀོར་རྐུ་འཕྲོག་བྱས་པ་རྣམས་
ཀྱང་ལན་གཅིག་བརྗོད་པས་མ་ལུས་པར་ཟད་པར་འགྱུར། ཞེས་གསུངས། ཙནྡྲ་གོ་མིས་ཀྱང། ཟླ་བ་ཉ་ལ་སོགས་པའི་ཚེས་གྲངས་བཟང་པོ་ལ་ཟབ་བཅད་ཅིང་གསོ་སྦྱོང་གི་ཚོགས་ཀྱང་གནས་པར་བྱའོ། །དེ་ལྟར་བྱས་ན་ནི་སྒྲིབ་བཟད་ནས་ལྟས་རྣམས་ཀྱང་
མྱུར་དུ་འབྱུང་བར་འགྱུར་ལ་དངོས་གྲུབ་དམ་པ་རྣམས་ཀྱང་རིང་པོ་མི་ཐོགས་པར་ཐོབ་པར་འགྱུར། ཞེས་གསུངས། སྨྱུང་གནས་དངོས་གཞིའི་དུས་སུ་ལུས་ཀྱི་དཀའ་ཐུབ་བཟའ་བཏུང་ཐམས་ཅད་གཅོད། དག་གི་དཀའ་ཐུབ་སྨྲ་བརྗོད་ཐབས་ཅད་སྤངས་

[034B] དེའི་དུས་སུ་སྔགས་ཀྱང་བརྗོད་མི་རུང་བའི་ཕྱིར་ཏེ། དོན་ཞགས་ལས། སྨྱུང་བར་གནས་པར་བྱ་སྟེ། ཞེས་དང། དོན་ཡོད་ཞགས་པའི་སྙིང་པོ་ཚིག་ཏུ་མི་བརྗོད་པར་བཟླས། ཞེས་གསུངས་སོ། །
གཞན་ཡང་སྡིག་པ་བཤགས་ཚུལ། སྡིག་པ་ཆེ་བ་ཡང་འདིའི་བཟླས་བརྗོད་ཀྱིས་མྱུར་དུ་འདག་པ་ཡིན་ཏེ། རྩ་ལྟུང་བྱུང་ན་དཀར་གསུམ་ཟ་ཞིང་ཞག་གསུམ་བཟླས་པའམ། ཡང་ན་གདན་གཅིག་པ་བྱས་ནས་ཞག་གསུམ་འདོན་པ་ཡིན་ཏེ། དཔལ་མོས། རྩ་
པའི་ལྟུང་བ་བྱུང་བ་ལ་ཟས་དཀར་གསུམ་ཟ་ཞིང་ཞག་གསུམ་བཟླས་སོ། །ཡང་ན་ཟས་གཅིག་པ་ཞག་གསུམ་བྱའོ། །སྦོམ་པོ་ཡན་ཆད་ལ་ཤ་ཆང་སྤངས་པ་ཙམ་གྱིས་བྱའོ། །ཞེས་གསུངས། དེ་དག་གི་རྒྱུ་མཚན་ཡོད་དེ། སྔགས་ལན་རེ་བཏོན་པའི་
བསོད་ནམས་མཐའ་མེད་པ་ཡིན་ཏེ། སྔགས་ལན་གཅིག་བཏོན་པས་ཀྱང་ཟབ་པ་དང་རྒྱ་ཆེ་བའི་མདོ་སྡེ་ཀུན་བཏོན་པ་ལས་ཀྱང་ཆེ་བའི་ཕན་ཡོན་འཐོབ་པའི་ཕྱིར། གྲུབ་ཆེན་ཛྙཱ་ན་ཤྲཱིས། དེ་བཞིན་གཤེགས་པའི་སྙིང་པོ་འབྲུ་གཅིག་ཞག་གཅིག་བཏོན་པས་
ཀྱང་བསྒྲུན་ཏུ་མེད་པའི་ཡོན་ཏན་ཐོབ་པས། ཞེས་དང། སྙིང་པོ་ལན་གཅིག་བརྗོད་པས་ཀྱང་སྡིག་པ་ཐམས་ཅད་དེས་པར་སྲེག་གོ། ཞེས་དང། སྔགས་རིམ་ལས། ལྷའི་རྣལ་འབྱོར་དང་བཟླས་པའི་མཐུ་ལ་བརྟེན་ནས་ཐུན་མོང་གི་དངོས་གྲུབ་མང་པོ་དང། སངས་
རྒྱས་དང་བྱང་ཆུབ་སེམས་དཔའ་ཆེན་པོ་རྣམས་ཀྱིས་དངོས་སུ་རྗེས་སུ་བཟུང་ནས་བྱིན་གྱིས་རློབས་པ་ལ་སོགས་པའི་ཐབས་མཁས་མང་ངོ། །ཞེས་གསུངས་པའི་ཕྱིར། །སྨྲས་པ། དཔལ་ལྡན་ལཀྵྲིཾ་ཆེན་པོའི་བདུད་རྩི་དེ། །སྤྱན་རས་གཟིགས་ཀྱི་ཕྱག་སྟོང་

[035A]༄༅། །ལས་བབས་པས། །སྐྱེ་དགུའི་ཡིད་ཀྱི་ཟ་མ་ཏོག་གང་བས། །འཕགས་མཆོག་དེ་ཡི་གོ་འཕང་ཐོབ་གྱུར་ཅིག། ཅེས་འཕགས་པ་བཅུ་གཅིག་ཞལ་གྱི་སྒྲུབ་ཐབས་གསང་སྔགས་ཀྱི་མྱུར་ལ་མཆེན་པོ་ཞེས་བྱ་པ་འདི་ནི། བསྟན་འཛིན་ཆོས་
ཀྱི་རྒྱལ་པོའི་ཆོས་སྲིད་གཉིས་ཀའི་རྒྱུད་འཛིན་དཔོན་པོ་ཨེ་རྡི་ནི་ཐའི་ཇི་དང། གངས་ཅན་གྱི་མ་ག་དྷ་བཟང་མོ་གདུགས་དཀར་གཉིས་ཀྱིས་ཆོག་གསལ་པ་འདི་བཞིན་དགོས་ཞེས་ས་སྙིང་དང་ཁ་བཏགས་ཆེ་ལེགས་བཅས་ཡང་ཡང་བསྐུལ་བས་རྒྱུན་འདོན་དུ་
ལུགས་འདིར་དད་པ་དང་ལྡན་པའི་ཤཱཀྱའི་དགེ་སློང་འཇམ་དབྱངས་བཞད་པའི་རྡོ་རྗེས་སྤྱར་བའི་ཡི་གེ་པ་ནི་རིགས་རུས་ཕུན་སུམ་ཚོགས་པ་ལྷ་སའི་ར་མོ་ཆེ་ལྕང་ར་བརྡོ་རྗེ་ལྷ་དབང་གིས་བྲིས་པ་ཀུན་ལ་ཕན་ཐོགས་པར་གྱུར་ཅིག།    ༈    །།བླ་མ་
དང་གསང་བའི་བདག་པོ་ལ་ཕྱག་འཚལ་ལོ། །དེ་ལ་འདིར་རས་ཆུང་གོང་ཁུག་མར་གྲགས་པའི་རྡོ་རྗེ་གཏུམ་པོའི་སྒོ་ནས་ཆར་འབེབས་པ་ལ། འདིའི་ལུགས་ཀྱི་རྫས་བསགས་ཅིང་མཎྜལ་འཆོས་ལུགས་སོགས་ཐུན་མོང་མ་ཡིན་པའི་མན་ངག་གཞན་དུ་ཤེས་
དགོས་ལ། ཆོག་སྒྲིགས་ཙམ་ནི་རྡོ་རྗེ་གཏུམ་བོའི་མངོན་རྟོགས་རྒྱས་བསྡུས་མང་པོ་ཡོད་པའི་རྒྱས་པ་ལྷ་བཅུ་དགུ། འབྲིང་ལྷ་དགུ། བསྡུས་པ་ལྷ་ལྔ། ཤིན་ཏུ་བསྡུས་པ་གཙོ་རྐྱང་གི་མངོན་རྟོགས་གང་རུང་བསྐྱེད་དེ་སྐུ་གསུང་ཐུགས་བྱིན་བརླབས་ཡེ་ཤེས་
པ་སྤྱན་དྲངས་ཏེ་བསྟིམ། བཟླས་པ་དང་བཅས་པ་རྫོགས་པར་བྱས། དཀར་གཏོར་བདུད་རྩིར་བྱིན་གྱིས་བརླབས་པ་ཕུལ། མཆོད་བསྟོད་འདོད་དོན་ལ་གསོལ་བཏབ་པས་ཞལ་གྱིས་བཞེས་པར་བསམ། མདུན་དུ་ཀླུའི་དཀྱིལ་འཁོར་བསྐྱེད་པ་ནི་

[035B] སབྷ་ཝས་དཀྱིལ་འཁོར་སྟོང་པར་སྦྱངས། སྟོང་པའི་ངང་ལས་པདྨ་དཀར་པོ་འདབ་མ་བརྒྱད་པའི་ལྟེ་བ་དང་འདབ་མ་རེ་རེལ་ཟླ་བའི་དཀྱིལ་འཁོར་རེ་རེ་དེ་རྣམས་ཀྱི་སྟེང་དུ་ཡེ་གེ་ཕུཿ་ཡོངས་སུ་གྱུར་པ་ལས། དབུས་སུ་ཀླུའི་རྒྱལ་པོ་སོགས་མ་མེད་
ཤར་ནས་བརྩམས་ཏེ་ཕྱོགས་བཞི་དང། དབང་ལྡན་ནས་བརྩམས་ཏེ་མཚམས་བཞིར་གཡས་བསྐོར་དུ་རིམ་པ་བཞིན་མཐའ་ཡས་དང། པདྨ་དང། འཇོག་པོ་དང། ནོར་རྒྱས་དང། པདྨ་ཆེན་པོ་དང། དུང་སྐྱོང་དང། ཀརྐོ་ཊ་དང། རིགས་ལྡན་དང་དགུ་པོ་ཐམས་
ཅད་ཀྱང་ཞལ་གཅིག་ཕྱག་གཉིས་པ་སྟོད་ལྷའི་རྣམ་པ་ལ་སྨད་སྦྲུལ་མཇུག་ཏུ་འཁྱིལ་བ། མདུན་གྱི་མཎྜལ་རྒྱ་མཚོ་ཆེན་པོར་གྱུར་པའི་སྟེང་ན་འཁོད་ཅིང་རེ་རེ་ཡང་འཁོར་ཀླུ་རིགས་གྲངས་མེད་པས་བསྐོར་བར་འགྱུར། འདོད་རྒྱལ་གྱི་ཕྱག་རྒྱ་བཅས། རང་
གི་སྙིང་ནས་འོད་ཟེར་འཕྲོས་པས་ཀླུའི་རྒྱལ་པོ་འཁོར་དང་བཅས་པ་ཐམས་ཅད་དང། བྱེ་བྲག་ཏུ་ཡང་ཆར་འབེབས་པ་ལ་མཆོག་ཏུ་དབང་བའི་ཀླུ་རིགས་ཐམས་ཅད་བཛྲ་ས་མ་ཛཿ་ས་སྤྱན་དྲངས་པར་མོས་ལ། ཨོཾ་བ་ཏ་ལི་བ་ཏ་ལི་ཧཱུཾ་ཧཱུཾ་ཛཿ་ཛཿ་སཱཧཱ། ལན་
གསུམ་དང། ཨོཾ་ཀླུ་རྒྱལ་མཐའ་ཡས་ནོར་རྒྱས་བུ། །འཇོག་པོ་དང་ནི་སྟོབས་ཀྱི་རྒྱུ། །པདྨ་པདྨ་ཆེན་པོ་དང། །དུང་སྐྱོད་དང་ནི་རིགས་ལྡན་ནོ། །ལྷ་མོ་ལྷ་མོ་ཆེན་པོ་དང། །ཟླ་བའི་སྤྱི་གཙུག་སྤྱི་གཙུག་ཆེ། །དབྱུག་འཛིན་དབྱུག་འཛིན་ཆེན་པོ་དང། །སོག་
མ་མེད་དང་ཧཱ་ལུནྟ། །དགའ་བོ་དང་ནི་ཉེ་དག་འགོ། །རྒྱ་མཚོ་རྒྱ་མཚོ་ཆེན་པོ་དན། །ཚབ་ཚབ་ཆེན་པོ་དང། །དཔལ་ཀྱི་འོད་དང་འོད་པོ་ཆེ། །རིན་ཆེན་འོད་དང་གཟུགས་མཛེས་དང། །གཟུགས་མཛེས་ཆེན་པོ་སྤྲུལ་བཟང་དང། །ལྟོ་འཕྱེ་ཆེན་པོ་ཆི་

[036A]༄༅། །ལི་དང། །ཚི་ལི་ཆེན་པོ་རྣམ་དག་ནི། །མཆོད་པའི་གནས་འདིར་གཤེགས་སུ་གསོལ། །ཨོཾ་ཨ་གཙྪ་ཨ་གཙྪ་མ་ཧཱ་ན་ག་ཨ་དཧི་པ་ཏ་ཡེ་སརྦ་བཧུར་བཧུ་ཝ་ཕྲུཾ་ཕུ་སཱཧཱ། ཞེས་བས་མདུན་དུ་བྱོན་པར་བསམ། པདྨ་ཀ་མ་ལ་ཡེ་སྟྭཾ་གྱིས་གདན་ཕུལ་
ཨོཾ་མ་ཧཱ་ནག་ཨ་དཧི་པ་ཏ་ཡོ་གྲཾ་ཧྣེ་དཾ་ཨརྒྷཾ་སཱཧཱ། དེ་བཞིན་དུ་ཨརྒྷཾ་གྱི་གནས་སུ་པུཥྤེ། དཧུ་པཾ། དའི་པཾ། གནྡྷཾ་བཅུག་བས་མཆོད། ཀླུ་དགའ་བར་བྱེད་པའི་ཕྱག་རྒྱ་དང། ཨོཾ་ཧི་ལི་ཧི་ལི་མ་ཧཱ་ཧི་ལི་ཕྲུཾ་ཕུ་སཱཧཱ། ཞེས་པ་སེ་གོལ་གཏོགས་པ་དང་བཅས་ལན་གསུམ་
ཨོཾ་བྷཀྵ་ཡ་བྷཀྵ་ཡ་ས་མ་ཡ་ཏིཥྛ་ཕྲུཾ་ཕུ་སཱཧཱ། ཞེས་པ་ལན་གསུམ་གྱིས་གཏོར་མ་བསྔོ། དེ་ནས་བཟླས་བས་རྒྱུད་བསྐུལ་དོགས་པས་རང་ཕྱག་རྡོར་དུ་གསལ་བའི་ཞལ་ནས་སྔགས་ཀྱི་ཕྲེང་བ་ཀླུ་རྣམས་ཀྱི་ཞལ་དུ་སོང་ཀླུ་རྣམས་ཀྱི་སྙིང་ཁ་ནས་རང་གི་སྙིང་ཀར་ལུ་ཀུ་བརྒྱུད་དུ་འཁོར་
བས་ཀླུ་རྣམས་ཀྱི་ཐུགས་རྒྱུད་བསྐུལ། དེ་དག་གིས་རང་རང་གི་འཁོར་གྱི་ཀླུ་དངགས་བདག་རྣམས་བསྐུལ་ཏེ་ཆར་ཆེན་པོ་བབས་པར་བསམ་ལ། ཨོཾ་བཛྲ་ཙཎྚ་མ་ཧཱ་རོ་ཥཱ་ན་སྥུ་ཏ་སྥུ་ཏ། མཧཱ་ཀྲོ་ཏ་ཧཱུཾ་བི་ཏི་བི་ཏི། སྥོ་ཏ་ཡ། ནཱ་ག་རཱ་ཛ་ས་མཡ། ཆུ་ཏ་རི་སོད། སུ་རྱ་སོད། བ་རི་
ཤལ༑ བ་རི་ཤ་ཡ། ཕུ་ཕུ་བ་རི་ཤ་ཡ་ནཱ་ག་ར་ཙ། ས་མ་ཡ་ཐུན་བྷྱོ་བྷྱོ་ཞེས་པ་རབ་སྔགས་རྒྱུན་སོགས་གང་མང་བཟླ། ཡང་དེའི་ཚེ་སྤྲིན་སྡུད་ཀྱི་དམིགས་བ་ནི། རང་ངམ་གྲོགས་གཞན་ཞིག་གིས་དཀོན་མཆོག་ལ་སྤྱན་འདྲེན་ཁྲུས་གསོལ། ཡན་ལག་བདུན་པ་
སོགས་ཡང་དང་ཡང་དུ་བྱ་ཞིང། དཀོན་མཆོག་གསུམ་གྱི་ཐུགས་རྗེ་དུས་ལས་མི་ཡོལ་བ་དང། ཆོས་ཉིད་རྣམ་པར་དག་ཅིང་རྟེན་འབྲེལ་བསླུ་བ་མེད་པའི་བདེན་པ་དང། བདག་གི་ལྷག་བའི་བསམ་པ་རྣམ་པར་དག་ཅིང། སངས་རྒྱས་ཀྱི་ཞལ་མཐོང་

[036B] ད་ལྟ་ཉིད་དུ་འབབ་པར་མཛད་
དུ་གསོལ། ཞེས་འོ་དོད་དྲག་པོ་འབོད་ཅིང་རྐང་དུད་སོགས་འབུད་པ་དམིགས་རྣམ་ལ་དེ་ལྟར་བྱ་ཞིང། རང་ལྷར་གསལ་བའི་མདུན་དུ་རྒྱ་མཚོ་ཆེན་པོ་སྟོང་གསུམ་ཙམ་གྱི་དབུས་སུ། པདྨ་འདབ་བརྒྱད་ལྟེ་བ་དང་བཅས་པ་སྔར་ལྟར་ཀླུ་བསྐྱེད་པའི་འཁོར་ལོ་ལས་ཀླུ་དང་
ས་བདག་རྣམས་རྒྱ་མཚོའི་ནང་ནས་ཧ་པ་དེ་རེ་ལངས་ལ། ཁ་རླངས་ནམ་མཁའ་ལ་སྦྲིན་དུ་འཁྲིགས་ཏེ་སྤྲིན་གཞན་རྣམས་དེ་ལ་ཐིམ་པས་ཆར་ཆེན་པོ་བབས་པར་བསམ་ནས་སྔར་གྱི་སྔགས་ཡང་ཡང་བཟླས་ལ་དེ་ཚེ་རླུང་ལངས་ན་རླུང་གནོན་གྱི་མན་ངག་དང་
སྤྲིན་སྡུད་ཀྱི་གདམས་པ་དེ་གཉིས་སྤྲེལ་ནས་ནན་ཏན་བྱ། དུས་དྲུག་ཏུ་བྱས་པའི་དུས་རེ་རེ་ལ་ཡང་ཐུན་འཇོག་ཁར་ཨོཾ་ཨཱ་ཨ་ནན་ཏཱ་ཡཧཱུཾ་སཱཧཱ། ཨོཾ་ཨཱ་པདྨ་ཡ་ཧཱུམ་སཱཧཱ། ཨོཾ་ཨཱ་ཏཀྵ་ཀ་ཡ་ཧཱུཾ་སཱཧཱ། ཨོཾ་ཨཱ་བཱ་སུ་ཀེ་ཡེ་ཧཱུཾ་སཱཧཱ། ཨོཾ་ཨཱ་མཧཱ་པདྨ་ཡེ་ཧཱུཾ་སཱཧཱ། ཨོཾ་ཨཱ་
ཤངྑ་བྭ་ལ་ཡེ་ཧཱུཾ་སཱཧཱ། ཨོཾ་ཨཱ་ཀརྐོ་ཊྱེ་ཧཱུཾ་སཱཧཱ། ཨོཾ་ཨཱ་ཀུ་ལི་ཀ་ཡེ་ཧཱུཾ་སཱཧཱ། ཞེས་པའི་སྔགས་རྩམས་ཀྱིས་མེ་ཏོག་དཀར་པོས་མཆོད་ལ་ལག་པ་གཡོན་པ་གདེངས་ཀའི་སྟངས་དང་བཅས་ལག་པ་གཡས་པ་བརྐྱངས་སྟེ། ཨོཾ་ཨནན་ཏ་བཱ་སུ་ཀི་ཏཀྵ་ཀ། ཀརྐོ་ཊ་པདྨ་
མཧཱ་པདྨ་ཤཾ་ཁ་པཱ་ལ་ཀུ་ལི་ཀ། དེ་པ་ཏི་མཧཱ་དེ་པཏི་སོ་མ་ཤི་ཁི་མཧཱ་སོ་མ་ཤི་ཁི། དཎྜ་དཧར་མཧཱ་དཎྜ་དྷ་ར། ཨ་པ་ལཱ། ཧུ་ལུནྚ་ན་ནྚ་ཨུ་པ་ནནྟ། ས་གར་མཧཱ་སག་ར། ཏཔྟ་མཧཱ་ཏ་པྟ། ཤྲི་ཀ་ན་ཏི། མ་ཧཱ་ཀ་ན་ཏི། རཏྣ་ཀན་ཏི་སུ་རཱུ་པ་མྟཱ་སུ་རཱུ་པ། སྟར་དྲཧི་ཀ་མཏོ་དར་ཤི་ལི་

[037A]༄༅། །མཧཱ་ཤི་ལོ། ཨོཾ་བྷཀྵ་བྷ་ཀྶ་ཡ་གཙཚ་ཨ་གཙྪ་མཧཱ་ནཱ་ག་ཨ་དཧི་པ་ཏི་སརྦ་བཧུར་བཧུ་བ་ཕྲུཾ་ཕུ་སཱཧཱ། ཞེས་པའི་སྔགས་ཀྱིས་འོ་མའི་གཏོར་མ་ཕུལ་ནས་མཆོད། སྔགས་རྒྱས་བསྡུས་ཅི་རིགས་ཀྱིས་མཆོད་ལ་ཆར་འབབ་པའི་འཕྲིན་ལས་སྔར་ལྟར་བཅོལ་ནས་ཞལ་གྱིས་བཞེས་
པར་བསམ། ཆར་ཕེབས་ནས་རྗེས་ཆོག་ནི་གཏང་རག་དང་ཀླུ་གཏོར་མང་དུ་བཏང་ལ། ཨོཾ་ནཱ་ག་ཨ་དཧི་བ་ཏ་ཡེ་གཙྪ། ཞེས་སེ་གོལ་གཏོགས་པས་དཀར་ཕྱོགས་བ་རྣམས་གཤེགས། བྱ་ཁུང་ཕྱག་རྒྱ་དང་བཟུགས་བརྙན་རྣམས་ཆུ་མིག་གི་ནང་དུ་བཅུག། ཨོམ་ག་རུཊ་ཧཾ་ས་
ཧེ་ཙ་ལེ་ཙ་ལེ་སཱཧཱ། ཨོཾ་ནཱ་ག་རཱ་ཛ་ཨུ་ཙ་ཊ་ཡ་ཕཊ། ཅེས་པས་ཀླུ་ནག་ཕྱོགས་ལ་དགའ་བ་རྣམས་བྱ་ཁྱུང་གི་ཚོགས་ཀྱིས་རང་རང་གི་གནས་སུ་དེད་པར་བསམ་མོ། །ཆར་དུས་སུ་མ་ཕེབས་ན་སྤོག་ཆོག་ནི། ཀླུའི་ཙ་ཀ་ལི་རང་ལྷར་གསལ་པའི་རང་གི་རྐང་ཐོག་ཏུ་མནན་རང་ཉིད་
རྡོ་རྗེ་གཏུམ་པོ་སྐུ་ཤིན་ཏུ་ཆེ་བ་ཞབས་བུས་མན་ཆད་ཀྱི་རྒྱ་མཚོ་ཆེན་པོ་དཀྲུགས་ཤིང་དབུ་ཚངས་པའི་འཇིག་རྟེན་ལས་ཀྱང་བརྒལ་བ་ཡན་ལག་རགས་ཤིང་དྲག་ཏུ་ཁྲོས་པར་གསལ་པའི་ཞབས་ཀྱིས་ཀླུ་རྣམས་ཀྱི་མཇུག་མ་མནན་པའི་ཞལ་ནས་ཆུ་སྐྱུགས་པར་བསམ་ལ། དེ་རྣམས་དང་མཎྜལ་
གྱི་ཀླུ་རྣམས་ཐུན་གྱིས་བྲབ་པས་ཁྲོ་བོ་དང་བྱ་ཁྱུད་དང་བྱེ་ཚན་གྱི་ཆར་གྱིས་ཀླུ་རྣམས་གདུངས་པའི་སྙིང་ཁྲག་ཏུ་སྐྱུགས་ནས་ཆར་དྲག་པོ་འབབ་པར་བསམ་ལ། ཨོཾ་བཛྲ་ཙཎྚ་མཧཱ་རོ་ཥཱ་ཎ་ཧཱུཾ་ཕཊ། ཨོཾ་ནཱ་ག་ར་ཙ་ཐུམ་ལེང། ནཱ་ག་ར་ཙེ་ཤཀ་ཐུན། ནཱ་ག་ར་ཙ་ལ་ཤི་རྦད། ནཱ་ག་ར་ཙ་ཧུར་ཐུམ་
ནཱ་གཡ་ཐུམ། ནཱ་གའི་སྲོག་ལ་ཛ་ཛ། ནཱ་ག་ས་མ་ཡ་རྦད། ནཱ་གའི་སྙིང་ལ་དུན་ཕྲིལ་ཕྲིལ། ནཱ་ག་མཱ་ར་ཡ་ཁྲག་རི་རྦད། ནཱ་གའི་སྙིང་ལ་ཐུམ་བྷྱོ་བྷྱོ་བཱ་རེ་ཡ་ཡ་ཐུན་བྷྱོ་ཅེས་བཟླས་ངས་ངས་པར་འབེབས་པར་འགྱུར། གཏང་རག་སོགས་མཇུག་ཆོག་སྐར་ལྟར་བྱའོ། །ཀླུ་ཆེན་འདུ་

[037B] ཞེས་ཕྱག་རྡོར་གཏུམ་ཆུང་གི་སྒོ་ནས་ཆར་འབེབས་པའི་མང་ངག་ཕན་བདེའི་འདོད་འཇོ་གསང་བདག་དགྱེས་པའི་གད་མོ་ཞེས་པ་འྡིའང། བྱང་ཕྱོགས་རྒྱ་ཧོར་སོག་གསུམ་
གྱི་ཡུལ་གྲུར་ཆོས་ཀྱི་བདུད་རྩིའི་སྒོ་བརྒྱ་འབྱེད་པའི་ཤིའི་ཐུ་ཞབས་དྲུང་རིན་པོ་ཆེའི་བཀས་བསྐུལ་པ་ལྟར། མང་དུ་ཐོས་པའི་འཇམ་དབྱངས་བཞད་པའི་རྡོ་རྗེས་འདིའི་སྒྲུབ་ཐབས་ལས་ཚོགས་རྒྱ་བོད་ཀྱི་མཁས་གྲུབ་མང་པོས་གནང་བདག་གི་དགོངས་དོན་ཆོག་སྒྲིགས་ཙམ་སྦྱར་
བའི་དགེ་བས་ཡུལ་ཕྱོགས་ཐམས་ཅད་དུ་ཆར་ཆུ་དུས་སུ་འབབ་པ་སོགས་ཕན་བདེའི་སྒོ་བརྒྱ་འབྱེད་པའི་རྒྱུར་གྱུར་ཅིག། ལག་པ་ཐལ་མོ་སྦྱར་བ་ལས་གུད་མོ་གཉིས་གི་ཤབས་ཏེ་བསྒྲེངས་ལྷག་མ་ཕྱིར་བཀྱེད་དེ་ཨུཏྤལ་ལྟར་བྱས་པ་འདི་ནི་ཀླུ་ཐམས་ཅད་དགའ་བར་བྱེད་པའི་དམ་ཚིག་གི་
ཕྱག་རྒྱའོ།།    ༈    །།བླ་མ་དང་རྡོ་རྗེ་འཆད་དབྱེར་མེད་པའི་ཞབས་ལ་ཕྱག་འཚལ་ལོ། །སངས་རྒྱས་རྣམ་འཕྲུལ་རྡོ་རྗེ་ཁྱུང་ཁྲའི་ལས། །དང་པོའི་སངས་རྒྱས་རྒྱུད་ལས་གསུངས་པ་བཞིན། །མངོན་རྟོགས་ལྷུན་ཐབས་བདུད་རྩིའི་བུམ་བཟང་འདི། །ས་ཡི་བདག་པོའི་ཐུགས་དམ་ཆེད་
ཏུ་སྤེལ། འདིར་དད་པོའི་སངས་རྒྱས་ཀྱི་ངོ་བོ་ཡེ་ཤེས་ཀྱི་ཁྱུད་ཁྲ་པོ་སྒྲུབ་པར་འདོད་པས་མཆོད་པ་ལྔ་དང། གཏོར་མ་གཉིས་བཤམས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་སྟེ། ཨོཾ་སཱ་བྷ་ཝ་ས་སྟོང་པར་སྦྱངས། སྣང་སྲིད་ཀྱི་ཆོས་ཐམས་ཅད་རང་བཤིན་
གྱིས་གྲུབ་པས་སྟོད་པར་གྱུར། སྟོང་བའི་ངང་ལས་པཾ་ལས་པདྨ་དང་ཟླ་བ་ཉི་མ་སྒྲ་གཅན་གྱི་སྟེང་དུ་ཀླུའི་རྒྱལ་པོ་སོགས་མ་མེད་སྦྲུལ་གྱིས་གཙུག་ཕུད་བྱས་པ་སེར་པོ་མགོ་གཡས་སུ་བསྟན་པའི་སྟེང་དུ་རང་གི་སེམས་ཡི་གེ་ཁྲོ་ལྗང་ཁུ་ལས་འོད་ཟེར་འཕྲོས། འཕགས་པ་

[038A]༄༅། །མཆོད། བརྟན་གཡོའི་དུག་ཐམས་ཅད་ཞི་བར་བྱས། སེམས་ཅན་ཐམས་ཅད་དུས་ཀྱི་འཁོར་ལོའི་ངོ་བོར་བཀོད། སངས་རྒྱས་བྱང་སེམས་ཀྱི་ཐུགས་རྗེ་ཐམས་ཅད་བསྡུས་ཏེ་ཁྲོཾ་ལ་ཐིམ་པ་ཡོངས་སུ་གྱུར་པ་ལས། རང་ཉིད་ཡེ་ཤེས་ཀྱི་
ཁྱུང་ཁྲ་བོ་ཞབས་གཉིས་ཙོག་པུར་བཞུགས་པ། བརླ་མན་ཆད་སའི་རང་བཞིན་སེར་པོ། ལྟོ་བ་ཆུའི་རང་བཞིན་དཀར་པོ། སྟོད་མེའི་རང་བཞིན་དམར་པོ། མགོ་བོ་རླུང་གི་རང་བཞིན་ནག་པོ། གཤོག་པ་དང་སྤྱི་པོ་ནམ་མཁའི་རང་བཞིན་ཁ་དོག་སྣ་ཚོགས་
པ༑ ཕྱག་གཡས་སྐྱབས་སྦྱིན་གྱི་ཕྱག་རྒྱས་ཀླུ་དཀར་ཕྱོགས་ལ་དགའ་བ་རྣམས་རྗེས་སུ་འཛིན་ཅིང། གཡོན་སྡིགས་མཛུབ་ཀྱིས་ཀླུ་ནག་ཕྱོགས་ལ་དགའ་བ་རྣམས་ཚར་གཅོད་པར་མཛད་པ། རྭ་དང་མཆུ་སྡེར་རྣོ་ཞིང་མི་བཟད་པ། རྭ་གཉིས་ཀྱི་དབུས་ན་ཡིད་
བཞིན་གྱི་ནོར་བུས་བརྒྱན་ཅིང། ཕྲག་གོང་གཡས་གཡོན་ན་ཉི་མ་དང་ཟླ་བས་བརྒྱན་པ། སྤྲིན་སྣ་ཚོགས་ཀྱི་ཕུང་པོ་ལ་སྐུ་རྒྱབ་བརྟེན་པ། འོད་ཟེར་དུ་མ་འཕྲོ་བ་གཅིག་ཏུ་གྱུར་པར་བསམ། དེའི་མགྲིན་པར་པདྨ་འདབ་མ་བཞི་པའི་དབུས་སུ་བུད་དཧའི་
ཁྱུང་དཀར་པོ་གཡས་འཁོར་ལོ། ཤར་དུ་རྡོ་རྗེའི་ཁྱུང་སྔོན་པོ་གཡས་རྡོ་རྗེ། ལྷོར་རིན་པོ་ཆེའི་ཁྱུང་སེར་པོ་གཡས་རིན་པོ་ཆེ། ནུབ་དུ་པདྨའི་ཁྱུང་དམར་པོ་གཡས་པདྨ། བྱང་དུ་ལས་ཀྱི་ཁྱུད་ལྗང་ཁུ་གཡས་རལ་གྲི་འཛིན་ཅིང། གཡོན་ཐམས་ཅད་རང་
རང་གི་ཁ་ཏོག་དང་མཚུངས་པའི་སྤྲུལ་བཟུང་ནས་ཟ་བ། དེའི་ཐུགས་ཀར་པདྨ་འདབ་མ་བཞི་པའི་དབུས་སུ་ཨོཾ་དཀར་པོ། ཤར་དུ་བ་སྔོན་པོ། ལྷོར་ཀཥིཾ་སེར་པོ། ནུབ་དུ་སཱ་དམར་པོ། བྱང་དུ་ཧཱ་ལྗང་དཀུས་མཚན་པར་གྱུར་པར་བསམ། རང་གི་སྤྱི་

[038B] མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་བཞིས་རིམ་བཞིན་དགུག་པ་དང། གཞུག་པ་དང། དབྱེར་མེད་དུ་འདྲེས་པ་དང་
དགྱེས་བར་བསམ། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་རིགས་ལྔ་འཁོར་བཅས་སྤྱན་དྲངས། ཁྱེད་རྣམས་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་ཨོཾ་བཛྲ་བྷ་ཝ་ཨ་བཧི་ཥཱི་ཉྩ་ཧཱུཾ། ཞེས་དབང་བསྐུར། ཆུའི་ལྷག་མ་སྤྱིན་གཙུག་
ཏུ་གནས་པ་ལས་རྡོ་རྗེ་སེམས་དཔས་དབུ་བརྒྱན་པར་གྱུར་པར་བསམ། མཆོད་པ་ཨྀ་མྲ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་མཆོད་རྫས་ཀུན་ཏུ་བཟང་པོའི་མཆོད་སྤྲིན་ཕུན་སུམ་ཚོགས་པར་གྱུར་པར་བསམས། ཨོཾ་ཨརྒྷཾ་ཨཱ་ཧཱུཾ་ནས་ཤསྟའི་བར་
སྦྱར༑ ཨོཾ་བཛྲ་ག་རུ་ཏ་ས་པ་རི་ཝཱ་ར་ཨརྒྷཾ་སྲ་ཙཱི་ཙྪ་ཧཱུཾ་སཱཧཱ། ནས། ཤཔྟསཱི་བར་སྦྱར་ལ་འབུལ། བསྟོད་པ་ནི། འབྱུང་བ་ལྔ་ཡི་ཁ་དོག་སྣ་ཚོགས་འབར། །ཉོན་མོངས་དུག་ལྔ་འཇོམས་པའི་སྒྲ་ཆེན་སྒྲོགས། །ཡེ་ཤེས་ལྔ་ལྡན་མཁའ་ལྡིང་དབང་པོ་ལ། །ཡན་ལག་ལྔ་ཡིས་
བརྒྱུད་དེ་ཕྱག་འཚལ་ལོ། །བཟླས་བ་ནི། རང་གི་མགྲིན་པའི་ཁྱུང་ལྔ་དང་ཐུགས་ཀའི་ཡི་གེ་ལྔ་ལས་འོད་ཟེར་སྣ་ལྔའི་ཚོགས་ནམ་མཁའ་ཁྱབ་པར་འཕྲོས། བརྟན་གཡོའི་དུག་མ་ལུས་བར་བཅོམ་ཞིང་སངས་རྒྱས་བྱང་སེམས་ཀྱི་ཐུགས་རྗེ་ནུས་བ་ཐམས་ཅད་བསྡུས་ཏེ་
ཐིམ་པར་གྱུར་པར་བསམ། ཨོཾ་པཀྵིཾ་སཱཧཱ། ཞེས་འབྲུ་ལྔ་ལ་བསྙེན་པ་འབུམ་ཕྲག་གཅིག་བྱེད་པ་ནི་བསྙེན་པའོ། །འབུམ་ཕྲག་གསུམ་མམ་ལྔ་བཟླས་ན་སྟེང་འོག་བར་གསུམ་གྱི་གདོན་གྱིས་མི་ཚུགས་བར་རྒྱུད་ལས་གསུང་སོ། ཐུན་མཚམས་སུ་དགེ་བ་

[039A]༄༅། །པ་སྔོ་ཞིང་གཏོར་མ་སྦྱངས། སྟོང་པའི་དང་ལས་རིན་པོ་ཆེའི་སྣོད་དུ་བདུད་རྩིའི་རྒྱ་མཚོར་གྱུར་བར་བསམ། ཡི་གེ་གསུམ་བརྗོད། རང་གི་ཐུགས་ཀའི་ཧཱུཾ་གིས་ཡེ་ཤེས་པ་སྤྱན་དྲངས། མདུན་གྱི་ནམ་མཁར་བཞུགས་པར་དམིགས་ཏེ་
མཆོད་པས་མཆོད། ལྷའི་ལྗགས་འོད་ཟེར་གྱི་སྦུ་གུས་དྲངས་ཏེ་གསོལ་བར་གྱུར་པར་བསམ། བཛྲ་ག་རུ་ཊ་ཨི་དཾ་བ་ལཾ་བྲ་ཏཱི་ཙྪས་ཕུལ། གཞི་བདག་གཏོར་མ་ཡང་ཨ་ཀ་རོས་བསྔོ། བསྟན་པ་ཅུང་ཟད་བྱེད་པར་གཏོར་མ་མི་དགོས་ཀྱང། མཚམས་བྱེད་
དུས་དགོས་པས་བྲིས། འདིའི་ལས་ཚོགས་གཞན་དུ་ཤེས་དགོས་སོ། །སྨྲས་པ། བརྟན་གཡོའི་དུག་རྣམས་འཛོམས་པའི་སངས་རྒྱས་འཕྲུལ། །དུ་མའི་ནང་ན་ལྷུན་པོ་བཞིན་དུ་ནི། །ཁྱད་འཕགས་བསྙེན་པ་ཙམ་གྱིས་ཀུན་འགྲུབ་པའི། །སྒྲུབ་ཐབས་མཁའ་
ལྡིང་དབང་པོའི་མཆོད་སྡོང་གྲུབ། །ཁྱད་པར་སྟེང་འོག་བར་གསུམ་གདོན་གྱི་རླུང། །འགོག་བྱེད་རྡོ་རྗེའི་རྭ་བ་ཟླ་མེད་དང། །ཕྱི་ནང་དུ། ལྔའི་ཚོགས་འཇོམས་བདུད་རྩིའི་ཆར། །དོགས་འདོད་ཀུན་སྟེར་ནོར་བུའང་འདི་ཁོ་ན། །རྨད་བྱུང་དགེ་བ་ཟླ་ལྟར་དཀར་པ་དེས། །
ལུས་ཅན་དུཿ་ཁ་མ་ལུས་ལས་སྒྲོལ་ཏེ། །ཁྱབ་བདག་རྡོ་རྗེ་འཆང་དབང་གོ་འཕང་ལ། །མ་ལུས་འགྲོ་རྣམས་མྱུར་དུ་འགོད་པར་ཤོག་ཡེ་ཤེས་ཁྱུང་ཁྲའི་སྒྲུབ་ཐབས་བརྟན་གཡོའི་དུག་ཞི་མཛད་བདུད་རྩིའི་ཆར་ཆེན་ཞེས་འདི་ཡང། །བྱང་ཕྱོགས་འཛིན་མའི་
བདག་པོ་རྣམ་སྲས་བཞིན། །སྟོབས་འབྱོར་ལྡན་པའི་བཀས་བསྐུལ་ཇི་བཞིན་དུ། །མང་ཐོས་དགེ་སློང་འཇམ་དབྱངས་བཞད་པ་ཡིས། །གར་འདུག་ཐེག་ཆེན་གན་མཛོད་གནས་སུ་བྲིས།།    ༈    །།ན་མོ་གུ་རུ་མཉྫུ་གྷཱོ་ཥཱ་ཡ། བླ་མ་རྣམས་དང་དབྱེར་མེད་

[039B] །རིགས་ཀུན་ཁྱབ་བདག་ཞབས་ལ་ཕྱག་བྱས་ཏེ། །ནམ་མཁའ་མཛོད་ཀྱི་སྦྱིན་པའི་ཕར་ཕྱིན་ཆེད། །རྒྱལ་སྲས་རྨུགས་འཛིན་སྒྲུབ་ཐབས་རྒྱུད་བཞིན་འཆད། །དེ་ལ་འཕགས་ལུགས་ཛི་ལྷའི་མངོན་རྟོགས་ལ་བདག་བསྐྱེད་དང། མདུན་དུ་བསྐྱེད་བྱས་
ནས་ཆུ་སྦྱིན་ཚུལ་དང། ཕན་ཡོན་གསུམ། དང་པོ་ནི། ཡིད་ཀྱི་རོལ་བ་སོགས་ཀྱིས་སྐྱབས་འགྲོ་སེམས་བསྐྱེད་བྱས། རང་གི་སྙིང་ཀའི་སྣ་ཚོགས་པདྨ་དང་ཟླ་བ་ལས་བྱུང་བའི་འོད་ཟེར་གྱིས་སངས་རྒྱས་ལ་སོགས་པ་མཆོད་ཅིང་བཤགས་པ་བྱས་ནས། ཨོཾ་ཤཱུ་ནྱ་ཏ་ཛྙའ་
ན་བཛྲ་སྭ་ཧཱ་ཝ་ཨདྨ་ཀོ་ཉ་ཧཾ། སྣང་སྲིད་ཀྱི་ཆོས་ཐམས་ཅད་སྟོང་པར་གྱུར། སྟོང་པའི་ངང་ལས་པད་ཟླའི་སྟོང་དུ་ཛཾ་ཡིག་སེར་པོ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་དབུལ་བའི་སྡུག་བསྔལ་བསལ། ལྷ་དང་མིའི་རིན་པོ་ཆེ་
ཐམས་ཅད་འོད་ཟེར་གྱི་གོང་བུར་བྱས་ཏེ་ཛཾ་ལ་ཐིམ། དེ་ལས་ཤིང་ཐོགས་བི་ཛ་པཱུ་ར་ཛ་གྱིས་མཚན་པ་ཡོངས་སུ་གྱུར་པ་ལས་རང་ཉིད་འཕགས་པ་ཛ་བྷ་ལ་ཆེན་པོ་གསེར་གྱི་འོད་འཕྲོ་བ། རལ་བའི་ཐོར་ཚུགས་ལ་རྡོ་རྗེ་འཆང་ཡང་ཡབ་ཡུམ་གྱིས་དབུ་བརྒྱན་ཅིང་གསུམ་
པ་ཆེ་བ་མིའུ་ཐུང་གི་གཟུགས་ཅན། སེར་སྔོ་དཀར་པའི་ཞལ་གསུམ་ཕྱག་དྲུག་གི་གཡས་པ་རྣམས་ཀྱིས་རིམ་བཞིན་བི་ཛ་པཱུ་ར་དང། ལྕགས་ཀྱུ་དང། མདའ་ཐོགས་པ། གཡོན་པ་དང་པོས་རང་འདྲའི་ཡུམ་ལ་འཁྱུད་ཅིང། ལྷག་མ་གཉིས་ཀྱིས་ཞགས་པ་བཟང་
བོ་དང་བཅས་པའི་ནེའུ་ལེ་དང། གཞུ་འཛིན་པ། ཞབས་སྐྱིལ་ཀྲུང་གིས་བཞུགས་པ། དེའི་སྤྱི་བོར་ཨོཾ་ལས་རྣམ་པར་སྣང་མཛད། མགྲིན་བར་ཨཱ་ལས་འོད་དཔག་མེད། སྙིང་ཀར་ཧཱུཾ་ལས་མི་བསྐྱོད་པ། ལྟེ་བར་སཱ་ལས་རིན་ཆེན་འབྱུང་ལྡན། བརླའི་རྩ་བར་

[040A]༄༅། །ཧཱ་ལས་དོན་ཡོད་གྲུབ་པས་མཚན་པར་གྱུར་པར་བསམ། རང་གི་ཐུགས་ཀའི་ས་བོན་གྱི་འོད་ཟེར་གྱིས་སངས་རྒྱས་བྱང་སེམས་ཐམས་ཅད་སྤྱན་དྲངས་ལ། ཛཿ་ཧཱུཾ་བཾ་ཧོཿ་ས་དགུག་གཞུག་བ་ཅིང་མཉེས་བྱས། ཆུ་གཉིས་ཉེར་སྦྱོང་རོལ་མོ་
དང་བཅས་པ་དང་ནང་མཆོད་ཀྱང་དབུལ། ནོར་གྱི་དབང་ཕྱུག་སོགས་ཀྱིས་བསྟོད་ལ། ས་བོན་ལ་ཨོཾ་ཛི་བྷ་ལ་ཛ་ལེནྟྲ་ཡེ་སཱཧཱས་བསྐོར་པར་བསམས་ལ་བཟླས་པ་བྱ། རྒྱུན་གྱི་ཉམས་ལེན་དང་མདུན་སྐྱེད་ནི། རིན་པོ་ཆེའི་སྣོད་ལ་སོགས་པའི་ནང་དུ་རང་གི་ཐུགས་
ཀའི་ཛཾ་ལས་སམ་རྟེན་དམིགས་ལ། ཤཱུ་ནྱ་ཏས་སྦྱངས། སྟོང་པའི་ངང་ལས་པད་ཟླའི་སྟེང་དུ་ཛཾ་ལས་འོད་འཕྲོས། འཇིག་རྟེན་གྱི་རིན་པོ་ཆེ་ཐམས་ཅད་བཀུགས་ཏེ་ཛཾ་ལ་ཐིམ་པས། བི་ཛ་བའུ་ར་ཛཾ་གྱིས་མཚན་པ་ལས་ཛཾ་བྷ་ལ་སེར་པོ་གསེར་འོད་འབར་བ་ནས། དོན་
ཡོད་གྲུབ་པས་མཚན་པར་གྱུར་པར་བསྐྱེད་ལ། རང་གི་ཐུགས་ཀའི་ས་བོན་གྱིས་སངས་རྒྱས་བྱང་སེམས་ཐམས་ཅད་ཛཾ་བྷ་ལའི་རྣམ་པར་སྤྱན་དྲངས། ཛཿ་ཧཱུཾ་བཾ་ཧོཿ་ས་གཉིས་སུ་མེད་པར་བྱས་ལ། ཐུགས་ཀའི་ས་བོན་གྱི་མཐར། ཨོཾ་ཛཾ་བྷ་ལ་ཛ་ལེནྟྲ་ཡ་དྷ་ནཾ་མེ་དི་
ཧི་ཏཏྟ་པ་ཡ་སཱཧཱ་ས་བསྐོར་བ་ལས་སྤྲོ་བསྡུའི་དམིགས་པ་བྱས་ལ་བཟླས་བརྗོད་བྱ། དེ་ནས་སོར་མོ་ལྔའི་རྩ་བར་རིགས་ལྔའི་ས་བོན་ལྔའི་བདུད་རྩིའི་ཆུས་མདུན་བསྐྱེད་ཀྱི་སྤྱི་བོ་ནས་དབང་བསྐུར་བས་ཚིམ་ནས་དེའི་མཛོད་སྤུའི་ཛཾ་སེར་པོའི་འོད་ཟེར་གྱིས་བདག་གི་
གནས་ཐམས་ཅད་གང་ནས་དངོས་གྲུབ་ཐམས་ཅད་ཐོབ་པར་དམིགས་ལ་ཆུ་སྦྱིན་བྱ་སྟེ། སྙིམ་ཏོག་ལས། རྨུགས་འཛིན་གྱི་མཛོད་སྤུ་རུ་གནས་པ་ཡི་གེ་ཛཾ་སེར་པོ་ནས། ལག་པ་གཡས་པའི་སོར་མོའི་རྩ་བ་རྣམས་ལས་རྡོ་རྗེའི་ཆུ་དེ་བདུད་རྩིར་མོས། ཞེས་དང་

[040B] དེ་ལ་རབ་ཏུ་གཞུག་ཅིང་དབང་བསྐུར་ནས་རྡོ་རྗེའི་ཆུ་འཁྱོར་བ་བརྒྱ་རྩ་བརྒྱད་བླུད་པར་བྱའོ། །ཞེས་སོ། །གསུམ་པ་ཕན་ཡོན་ནི། སྒྲོན་གསལ་ལས། དེ་ལྟར་བྱས་པས་དེ་མཉེས་ཤིང་སྒྲུབ་པ་པོའི་བསམ་པ་རྫོགས་པར་བྱེད་དོ།།
ཞེས་དང། ཨ་བྷཱི་གསུང་ལས། ཐུན་མཚམས་གསུམ་དུ་བསྒོམས་ནས་ཆུ་འཁྱོར་བ་བརྒྱ་རྩ་བརྒྱད་རབ་ཏུ་ཕུལ་པས་འཇིག་རྟེན་གསུམ་གྱི་མངའ་རིས་སྟེར་བར་བྱེད་དོ། སྔ་བར་བྱ་རོག་སྐད་སྒྲོགས་པ་ཙམ་ན་ཆུའི་ནང་དུ་བཟླས་ན་ནོར་མི་ཉམས་ཤིང་འཕེལ་
བར་འགྱུར་རོ། །ཞེས་དང། དངོས་གྲུབ་ཆེན་པོ་བརྒྱད་ལ་སོགས་པ་སྟེར་བར་འགྱུར་རོ། ཞེས་སོ། འཕགས་པ་རྣམ་ཐོས་སྲས་མཆོག་ཛཾ་བྷ་ལ། །སྦྲུལ་པའི་སྐུ་མཆོག་སྒྲུབ་ཐབས་ལེགས་བྱས་པས། །འཇིག་རྟེན་སྐྱེ་པོའི་དཔུལ་འཕོང་ཀུན་བྲལ་ཏེ། །ནམ་
མཁའ་མཛོད་དང་རབ་དགའི་ས་ཐོབ་ཤོག་འཇིག་རྟེན་སྲེད་འབྲས་མང་ལྡན་འགྲོ་ནང་དུ། །སྙིང་རྗེས་ཡིད་ལྡན་དགེ་སློང་གསང་འདུས་པ། །འཇམས་དབྱངས་བཞད་པས་རང་གི་རྒྱུན་འཁྱེར་དང། །སྐྱེ་བོ་མང་ལ་ཕན་པའི་སེམས་ཀྱིས་ནི། །འཁོར་ལོ་སྡོམ་པའི་
པོ་བྲང་ཕ་བོད་ཁར། །སྤྱན་རས་གཟིགས་དབང་སྲོང་བཙན་མདུནད་དུ་བྲིས།།    ༈    །།རྒྱལ་བ་གཉིས་པའི་ཞབས་ལ་ཕྱག་བྱས་ཏེ། །གནོད་སྦྱིན་མངོན་སུམ་གྲུབ་པའི་ཡེ་ཤེས་ཞབས། །དེ་ཡི་འདུས་པའི་གནོད་གནས་སྒྲུབ་པའི་ཐབས། །ནམ་
མཁའ་མཛོད་ཀྱི་རྒྱུར་དམིགས་བྲི་བར་བྱ། །ཡིད་ཀྱི་རོལ་པ་སོགས་ཀྱིས་སྐྱབས་འགྲོ་སེམས་བསྐྱེད་བྱས་ལ། རང་གི་ཐུགས་ཀའི་ས་བོན་གྱིས་ཕྱོགས་བཅུའི་སངས་རྒྱས་བྱང་སེམས་ཐམས་ཅད་སྤྱན་དྲངས་ལ་མཆོད་པ་སོགས་བྱས། ཚད་མེད་བཞི་

[041A]༄༅། །བསྒོམ། ཤཱུ་ནྱ་ཏས་སྟོང་པར་སྦྱངས། སྟོང་པའི་ངང་ལས་པདྨ་དང་ཟླ་བའི་སྟེང་དུ་ཛཾ་ལས་ས་བོན་གྱིས་གང་བའི་ཤིང་ཐོག་ཛཾ་གྱིས་མཚན་པ་ལས་འོད་འཕྲོས། རིན་པོ་ཆེ་ཐམས་ཅད་བསྡུས་ཏེ་ཐིམ་པ་ལས་འཕགས་པ་ཛཾ་བཧལ་སྐུ་
མདོག་གསེར་སྦྱངས་ལྟ་བུ་མིའུ་ཐུང་གི་གཟུགས་ཅན་གསུས་པ་ཆེ་བ། སེར་སྔོ་དཀར་པའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་ནས་བོན་གང་བ་དང་རལ་གྲི་ཐོགས་པ། གཡོན་གཉིས་ན་རིན་པོ་ཆེ་
སྐྱུག་པའི་ནེའུ་ལེ་དང་པདྨ་བསྣམས་པ། རལ་བའི་ཐོར་ཚུག་དང་རིན་པོ་ཆེའི་དབུ་རྒྱན་དང། ཕྱག་རྒྱ་བཞིས་བརྐྱན་པ། མི་བསྐྱོད་པ་ཡབ་ཡུམ་གྱིས་སྤྱི་བོ་ནས་དབང་བསྐུར་ཞིང་པད་ཟླའི་གདན་ལ་རྡོ་རྗེ་སྐྱིལ་ཀྲུང་གིས་བཞུགས་པ། དེའི་སྤྱི་བོར་རྣམ་པར་སྣང་
མཛད་ཡབ་ཡུམ། མགྲིན་པར་འོད་དཔག་མེད་ཡབ་ཡུམ། སྙིང་ཀར་མི་བསྐྱོད་པ་ཡབ་ཡུམ། ལྟེ་བར་རིན་ཆེན་འབྱུང་ལྡན་ཡབ་ཡུམ། བརླའི་རྩ་བར་དོན་གྲུབ་ཡབ་ཡུམ་གྱིས་མཚན་པ། ཐུགས་ཀའི་ས་བོན་གྱི་འོད་ཟེར་གྱིས་སངས་རྒྱས་བྱང་སེམས་
ཐམས་ཅད་སྤྱན་དྲངས། གཉིས་སུ་མེད་པར་གྱུར། ཨཱརྱ་ཛཾ་བྷ་ལ་ཨརྒྷཾ་ནས་ཤཔྟའི་པར་གྱིས་མཆོད། ནོར་གྱི་དཔང་ཕྱུག་གིས་བསྟོད། ཐུགས་ཀའི་ཛཾ་ཡིག་གི་མཐར། ཨོཾ་ཛམ་བྷ་ལ་ཛ་ལེནྟྲ་ཡེ་སཱ་ཧཱ། དང་ཨོཾ་ཨཱ་ཛཾ་ཧཱུཾ། ཞེས་པ་ཅི་རིགས་ཀྱིས་བསྐོར་
པའི་སྤྲོ་བསྡུས་རང་དཔལ་འབྱོར་ཕུན་སུམ་ཚོགས་པར་བསམ། སྔགས་དང་པོ་བཟླ་པ་ཤནྟི་བ་ཨ་བྷྱ་རྣམས་ཀྱིས་གསུངས། ཕྱི་མ་གྲུབ་ཆེན་ཐ་གནས་ཀྱིས་གསུངས་པས་འཁྲུལ་མེད་ཡིན་པར་ངེས་སོ། །དེ་ནས་ཆུ་སྦྱིན་ནི། རིན་པོ་ཆེའི་སྣོད་དུ་སྐུ་

[041B] རང་འདོད་ལྷ་ཡབ་ཡུམ་གྱི་པདྨའི་ནང་དུ་སྔར་ལྟར་བསྐྱེད་པ་ལ། སངས་རྒྱས་བྱང་སེམས་ཐམས་ཅད་སྤྱན་དྲངས་པ་རང་གི་སྤྱི་བོ་ནས་ཞུགས་པས་བདུད་རྩིས་དབང་བསྐུར་བ་བཏོན་ཏེ་སྔར་ལྟར་བསྐྱེད་པ་ལ་བསྟིམ། དེའི་ལྗགས་ལ་
ཛཾ་གྱིས་མཚན་ཡར་རིགས་ལྔ་ཡབ་ཡུམ་གྱི་བདུད་རྩིས་ཚིམ། བདག་ལ་དངོས་གྲུབ་སྩལ་བར་བསམས་ལ། ཨོཾ་ཛ་བྷ་ལ་ཛ་ལེནྟྲ་ཡེ་དྷ་ནཾ་མེ་དེ་ཧི་ཏ་ཏཏ་བ་ཡ་སཱ་ཧཱ། ཨོཾ་ཨཱ་ཛཾ་དྷཱ་ནན་ཏེ་ཧི་ཧཱུཾ། ཞེས་པའི་སྔགས་ཀྱིས་ཆུ་འཁྱོར་བ་བརྒྱ་རྩ་བརྒྱད་དུས་གསུམ་
མམ། ཐོ་རངས་བྱིན་ན་ལོངས་སྤྱོད་རྨུགས་འཛིན་ལྟར་ཟད་མི་ཤེས་པར་འགྱུར་རོ། །འདུས་པའི་རྒྱན་ལས། དེ་བཞིན་གཤེགས་པ་ཐམས་ཅད་ལོངས་སྤྱོད་པ་སྟེན་མ་མཁའ་མཛོད་ཀྱི་ཏིང་ངེ་འཛིན་ཏོ། ཞེས་སོ། །འཕགས་ཡུལ་གསང་འདུས་རྒྱུད་
འགྲེལ་བཅོ་བརྒྱད་ཀྱི་ནང་ནས་གྲུབ་ཆེན་བ་གཞས་དང་པིམ་ལ་མི་ཏྲའི་ལུགས་གཙོ་བོར་བྱས་སོ། །བིམ་ལའི་འགྲེལ་པ་ལས། འདི་ཡང་བཟང་པོ་ཞབས་ཀྱིས་བཤད་པ་ཡིན་ཏེ། ཤེས་རབ་ཐབས་ཀྱི་རང་བཞིན་སྦྱོར། །ཛཾ་བྷ་ལ་ནི་གནོད་སྦྱོན་གཟུགས།།
སྣ་ཚོགས་རྡོ་རྗེ་ཟླ་དབུས་གནས། །རྡོ་རྗེའི་སྐྱིལ་ཟུར་གིས་གནས་པ། །སེར་པོ་ནག་པོ་དཀར་པོ་ཞལ། །ཐུགས་ཀྱི་བདག་པོས་སྤྱི་གཙུག་བརྒྱན། །ཕྱག་གཉིས་ཀྱིས་ནི་ཡང་དྐ་འབྱུང། །རང་འོད་རིགས་མ་འཛིན་དགྱེས་པ། །བི་ཛ་པཱུ་ར་རལ་གྲི་དང། །རིན་
བཟང་སྐྱུག་པའི་ནེའུ་ལེ་དང། རང་གི་ལྟ་ཡི་སྦྱོར་བ་ཡིས། །རིག་མའི་པདྨའི་ནང་གནས་པ། །ཐམས་ཅད་ཕྱོགས་ནས་རྫོགས་སངས་རྒྱས། །འོད་འབྱུང་རིག་མའི་ཚོགས་རྣམས་ཀྱིས། །རྟག་ཏུ་དབང་བསྐུར་བར་བལྟ་སྟེ། །རྣལ་འབྱོར་པ་ཡིས། རྟག་ཏུ་བསྒོམ། །ཞེས་སོ།།

[042A]༄༅། །གནོད་གནས་ནམ་མཁའི་མཛོད་ཅན་སངས་རྒྱས་ཀྱི། །རྣམ་འཕྲུལ་སྒྲུབ་ཐབས་ཡེ་ཤེས་ཞབས་ལུགས་བཞིན། །བཤད་པས་ལུས་ཅན་བཀྲེས་པ་ཀུན་བསལ་ཏེ། །ཚེ་རབས་ཀུན་ཏུ་བླ་མ་ལྷ་ཡི་ཞབས། །མངོན་སུམ་བསྟེན་པའི་སྐལ་
བ་ཐོབ་གྱུར་ཅིག་གནོད་གནས་སྒྲུབ་ཐབས་ཙིནྟ་མཎིའི་ཕྲེང། །སྤྱན་རས་གཟིགས་ཀྱི་སྒྲུབ་གནས་ཕ་བོང་ཁར། །འདུས་པ་ལ་དགའ་དགེ་སློང་སྙོམས་ལས་པ། །འཇམ་དབྱངས་བཞད་པའི་རྡོ་རྗེས་ཕན་སེམས་ལགས།།    ༈    །།བཀའ་བསྒོ་བྱེད་ཚུལ་ནི་
འདི་ལ་ཤེས་བྱེད་ཆེར་མི་གསལ་ཡང། ཀྱཻ་རྡོར་གཞུང་འགྲེལ་ལས། རིག་པ་རབ་གནས་བྱེད་པ་སོགས་ཟུར་ཙམ་སྣང། བྱེད་ཚུལ་ནི། གང་ཟག་དེ་ལྷར་བསྐྱེད་བའམ། དེའི་སྤྱི་གཙུག་ཏུ་བཀའ་བསྒོ་གང་བྱེད་ཀྱི་ལྷ་མངོན་རྟོགས་ལྟར་སྐད་ཅིག་ཀྲོང་བསྐྱེད་དམ། ཆོ་ག་
རྒྱས་བསྡུས་ཅི་རིགས་ཀྱིས་བསྐྱེད། ཡེ་ཤེས་པ་སྤྱན་དྲངས་བསྟིམ། ལས་མཐུན་གྱི་དམིགས་པ་བྱེད་ལ་བཟླས་པ་བྱ། དེའི་འོག་ཏུ་ལྷ་ལ་བཀའ་བསྒོས་པའི་དམིགས་པ་བྱེད་ལ། བཅོམ་ལྡན་འདི་ལ་སྩལ་ལགས་ནས། མཆོག་ངང་ཐུམ་མོང་དངོས་གྲུབ་སྩོལ་
བའི་བར་བྱ། ཚིགས་ལྷུགས་ཀྱང་རྩ་བརྒྱུད་ཀྱི་བླ་མ་སོ་སོའི་མཚན་ནས་སྨོས་ཏེ་ལ་སོགས་པའི་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བྱིན་གྱིས་རློབས་ཤིག། ལྷ་ཆེ་ཀེ་མོའི་ལྷ་ཚོགས་རྣམས་ཀྱི་བྱིན་གྱིས་རློབས་ཤིག། ཆེ་གེ་མོ་འདིའི་
ལུས་ཀྱི་ན་ཚ། སེམས་ཀྱི་སྡུག་བསྔལ། བར་ཆད་ཆགས་སྒོ་ཉམས་པ། སྟེང་གདོན་གཟའ། བར་གདོན་བཙན། འོག་གདོན་ཀླུ་དང་ས་བདག། ཕ་རོལ་གྱི་བྱད་ཁ་རྦད་འདྲེ། རྦོད་གཏོང། དུས་མ་ཡིན་བའི་འཆི་བ་ཐམས་ཅད་ལས་བསྲུང་བ་དང། སྐྱོབས་པ་

[042B] སྦང་མཛོད་ཅིག། རྡོ་རྗེ་སློབ་མ་འདི་ལ་བྱང་ཆུབ་མཐོབ་ཀྱི་བར་དུ་ལུས་དང་གྲིབ་མ་བཞིན་དུ་འགྲོགས་ནས་ཉིན་གྱི་བྱར་མཚན་གྱི་མེལ་ཚེ་མཛད་དུ་གསོལ། ཛཿ་ཧཱུཾ་བཾ་ཧོཿ་ཞེས་བཀའ་བསྒོས་པས་ལྷ་དེས་དགྱེས་བཞིན་དུ་བགྱིའོ་ཞེས་གདུལ་བྱ་ལ་ཐིམ་པར་
བསམས། རྒྱལ་པ་སྲས་བཅས་བདེན་པའི་བྱིན་རླབས་དང། །རྡོ་རྗེ་རྣམ་པར་འཇོམས་པའི་མཐུ་སྟོབས་ཀྱིས་སམ། ཡང་ན་རྗེ་བཙུན་འཕགས་མ་སྒྲོལ་མའི་བྱིན་རླབས་སོགས་སམ། ཁྲོ་བོའི་དབང་པོ་སོགས་ཀྱི་བྱིན་རླབས་ཀྱིས། །འགྲོ་བ་འདི་ལ་རྡོ་རྗེ་
རྣམ་འཇོམས་སམ། སྒྲོལ་མ་སོགས་ལྷ་གང་ཡིན་གྱི་སྔགས་ལ་མི་མཐུན་པའི་ཕྱོགས་ལས་རཀྵ་རཀྵ་རང་གི་ཐུགས་ཀའི་ཧཱུཾ་ལས་འོད་ཟར་འཕྲོས། འོག་ཐམས་ཅད་རྡོ་རྗེའི་ས་གཞི། ལོགས་ཐམས་ཅད་རྡོ་རྗེའི་རྭ་བ། སྟེང་ཐམས་ཅད་རྡོ་རྗེའི་གུར། ཕྱོགས་
མཚམས་ཐམས་ཅད་རྡོ་རྗེའི་གུར་ཁང་དུ་གྱུར་ཅིག། ཅེས་བརྗོད་ལ་ཞལ་ཕུ་བྱ། ཞེས་པ་འདི་ཡང་རྗེ་ཉིད་ཀྱི་གསུང་ངོ།།    ༈   །།གཏོར་མ་བསྐྱེད་རིམ་ཆེན་མོའི་ནང་ལྟར་ཤནྟི་པ་སོགས་ཀྱིས། ཚིམ་པར་བྱ་བའི་གཏོར་མ་དང། ལས་བྱེད་པའི་གཏོར་མ་
དང། མ་རུངས་པར་ཕུར་བུས་གདབ་པའི་གཏོར་མ་དང་གསུམ་ལས། དང་པོ་ད་ལྟའི་འབུལ་གཏོར་དུ་གྲགས་པ་འདི་ཡིན། འདི་ལ་ཞི་རྒྱས་དབང་དྲག་གི་ལས་བཞི་ཀ་སྒྲུབ་པའི་ཚུལ་སོ་སོར་ཡོད། གཉིས་པ་ནི། ཐུན་གཏོར་དུ་གྲགས་པ་སྟེ་བོད་ཀྱི་ཐུན་གཏོར་དང་
མི་འདྲ། ལས་བཞི་ཀ་སྒྲུབ་རྒྱུ་ཡོད། གསུམ་པ་ནི། འཕེན་གཏོར་ཁོ་ན་ཡིན། གཏོར་མ་འཕེན་ཚུལ་དགུ་ཡོད་དེ། གྲུབ་ཆེན་སོ་སོའི་གསུང་གི་དོན་མན་ངག་གི་སྡོམས་སུ་བྱས་པ་ལས། ལྷ་སྐུ་ཕྱག་མཚན་ས་བོན་དང། །འབྱུང་བ་དུག་དང་ཐོག་དང་ནི། །དབྱུང་དང་

[043A]༄༅། །གླུད་དང་བདུད་རྩིའོ། །ཞེས་གསུངས་པ་ལས། རྒྱུད་སྨད་ཀྱི་གསུང་རྒྱུན་ལས་ད་ལྟའི་བར་དུ་གཏོར་མ་བདུད་རྩིར་འཕེན། གཏོར་མའི་མན་ངག་འཕེན་ཚུལ་ལྔ་ལས། གཏོར་མ་བདུད་རྩིར་བྱས་བ་ལྷ་ལ་ཕུལ་བས་དགྱེས་ནས་འཕྲིན་ལས་
སྒྲུབ་པར་ཞལ་གྱིས་བཞེས་པར་བསམ་གསུངས། བླ་མ་མགོན་པོའི་བེ་བུཾ་སོགས་ཀྱི་མན་ངག་གིས་འཕེན་གཏོར་འདི་ཉིད་འཕངས་པས་བདུད་རྩིའི་ཆར་ཆེན་པོས་ནད་སོགས་མེའམ་དྲི་མའི་རྣམ་པར་སྣང་བདེ་བཅིས་བ་དང་བཀྲུས་པར་བསྒོམ་
སླར་ཡང་འཕངས་ས་དེ་ཉིད་ནས་གོམ་པ་བདུན་ནང་དུ་དོར། རྡོར་དྲིལ་གྱི་དེ་ཉིད་དྲན་ནས་ཕྱག་རྒྱ་ངང་བཅས་པ་ལྟ་བའི་རྒྱས་འདེབས་པ་ཞལ་ཤེས་ཁོ་ན་ཡིན་ནོ། །འདི་ཡང་འཇམ་དབྱངས་བཞད་བས་སྦྱར།།    ༈    །།བླ་མ་རྒྱལ་བསྲས་
བཅས་མཆོག་གསུམ་ཐམས་ཅད་ལ་དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། །མཆོག་ཐུན་མོང་གི་དངོས་གྲུབ་མ་ལུས་བ་སྩལ་ཏུ་གསོལ། དེ་ལ་འདིར་མདོ་སྔགས་གང་ལའང་ཁུངས་མེད་པའི་རང་བཟོ་དང་ཆོག་ཧྲལ་པོ་བྱེད་པ་
ནི་གཟུངས་གཞུག་གི་རྣམ་བཞག་འཁྲུལ་སྤོང་ཉིན་བྱེད་ལྟར་ཉེས་པ་ཤིན་ཏུ་ཆེ་བས། གཙུག་ལག་ཁང་དང། དགོན་གནས་དང། སྐྱེད་ཚལ་དང། ཀུན་དགའ་རབ་སོགས་གསར་དུ་བསྐྲུན་ཚེ་ཉེར་མཁོའི་ཕྱག་ལེན་མང་བོ་ཡོད་པ་ལས། འདིར་
ཉེར་མཁོའི་བུམ་གཏེར་གྱི་ཆོ་ག་ཙམ་བྲི་ན། བུམ་གཏེར་ལ་ཡང་ང་ལྟར་རང་གཞན་མང་བོའི་ཕྱག་ལེན་ལ་དཔྱད་ཚེ་མན་ངག་གི་གནད་རྟོགས་པ་ཉུང་པར་སྣང་ཞིང། བུམ་གཏེར་ལ་རིགས་མང་བས་དེ་ལུགས་ཀྱི་བུམ་རྫས་དང། བུམ་བསྒྲུབ་སོགས་

[043B] མཆོག་གི་དངོས་གྲུབ་བརྙེས་པའི་གསུང་ལས། ཆུ་རྣམས་ཁ་དོག་དབྱེ་བ་དག་དང་རོ་ཡི་ནི་
དབྱེ་བའི་ཁྱད་པར་རྟགས་ལས་རྗེས་སུ་ཤེས་བྱ་སྟེ། །ཀླུ་རྣམས་ཀྱི་ནི་རིགས་རྣམས་དག་དང་གནས་རྣམས་ལ། །ཀུན་ནས་བྱ་བའི་དོན་རྣམས་ཡང་དག་འགྲུབ་པའོ། །གང་ཡང་ཐང་སོགས་གནས་རྣམས་ལ་ནི་དབང་བྱེད་པ། །ཀླུ་ཡེ་མངའ་བདག་རྣམས་ནི་ཇི་ལྟར་འདོད་
བཞིན་གསུངས། །ཞིང་རྣམས་སུ་ནི་ཆུ་མིག་ལ་གནས་མཐའ་ཡས་ཏེ། །ལྷ་ཡི་གནས་ལ་ཀླུ་ཡི་རྒྱལ་པོ་ནོར་རྒྱས་སོ། །ཞེས་གསུངས་པ་ལྟར་ཡིན་པས། བུམ་སྒྲུབ་སོ་སོར་ཤེས་དགོས་པ་འདི་སོགས་མན་ངག་གི་གནད་དམ་པར་བཟུང་དགོས་ལ། དེ་
འདྲའི་གནད་ཀྱིས་མན་དག་སོ་སོར་མི་ བུམ་པའི་རྒྱུ་སོགས་རྒྱུད་ལྟར་རིན་པོ་ཆེར་བྱས་པ་མཛོད་བུམ་སོགས་ལ་ལེགས་ཀྱང། ཆུ་གཏེར་དང་ས་
གཏེར་ལ་ཅུང་མི་ལེགས་པར་གོ་ཞིང། ཚང་སོགས་རབ་རྒྱུད་ལྟར་གྱི་ཆེ་འབྲིང་གི་ཚད་དགོས་ལ། ཐ་ནའང་ཡུལ་དེའི་བྲེ་གང་ཤོད་སྣོད་ལས་མི་ཆུང་པའི་བུམ་བརྒྱུ་རྫ་སོགས་ལས་བྱས་པ་ཚོན་གྱིས་ཁ་བསྒྲུར་བ་རྒྱ་པ་མདུན་མི་ནོར་བའི་མཚན་མི་ནོར་བའི་མཚན་མ་རིན་པོ་ཆེ་ཆ་དགུ་
སོགས་བྲིས་པའི་ནད་དུ་ཡེ་ཤེས་པའི་བུམ་བ་དེ་ལ་དེ་བཞིན་གཤེགས་པའི་སྐུ་ཡང་དགོས་པ་དང། གཏེང་དབུས་ལ་སྐུ་མེད་ནའང་རུང་ལ། གཉིས་ཀར་རིན་པོ་ཆེ་སྣ་ལྔ་དང། སྣ་བདུན་དང། བླ་མ་སྔམ་དག་གི་གསུང་ལྟར་ན། ལྕགས་དང། ར་གན་དང་

[044A]༄༅། །ཞ་ཉེ་མིན་བའི་རིན་པོ་ཆེ་གསུངས་པ་ལྟར། རིན་པོ་ཆེ་སྣ་ཚོགས་གང་རྙེད་དང། སྐེ་ཚེ། ཤང་ཚེ། བྲའོ། སྲན་མམ་གཏོགས་བའི་འབྲུ་ཟེར་ཡང། སྔ་མ་གསུམ་དེ་དག་མ་གཏོགས་བའི་འབྲུ་སྣ་ཚོགས་རྙེད་ཚད་དང། ཤ་ཆང་
གིས་མ་སྦགས་པའི་ཟས་སྣ་ཚོགས་དང། གོས་དར་སྣ་ཚོགས་བཅུག་པའི་བུམ་པ་གཅིག་དང། ཀླུའི་བུམ་པར་ཀླུ་བརྒྱད་ཀྱི་སྐུ་དང། ཝ་རུ་ཎ་གཙོ་བོ་དང་དགུའི་སྐུ་སྔར་བཤད་པའི་འབྲུ་སྣ་ཚོགས་དང། སྔར་བཤད་པའི་རིན་པོ་ཆེ་གང་རྙེད་དང་
ཁྱུང་སྡེར་དང། ཚ་བ་གསུམ་དང། དུག་གི་རིགས་དང། གླ་རྩི་ཤིང་ཀུན་སོགས་ཀླུ་ལ་གནོད་པ་མིན་པའི་སྨན་སྣ་གང་རྙེད་དང། ཐ་ནའང་ཀླུ་གཏོར་ལྟར་སྨན་བྱུང་ན་བཟང་ཞིང། དྲི་བཟང་ཇ་དར་སོགས་ནོར་རྫས་སྣ་ཚོགས་དང། ཤ་ཆང་
མ་འདྲེས་པའི་ཟས་གོས་སྣ་ཚོགས་བཅུག་ལ། ཤིང་ངམ་འཇིམ་བས་ཁ་ལེགས་པར་བཅད། མགུ་ལ་བརྒྱན་ཅན། འབྱོར་ན་ཕྱོགས་མཚམས་བརྒྱད་དུ་ཀླུ་བརྒྱད་ཀྱི་བུམ་པ་བརྒྱད་དང། དབུས་སུ་ཡེ་ཤེས་ཀྱི་བུམ་པ་དང་དགུ་འམ། ཡང་
ན་ལྔ་འམ། ཡང་ན་ཡེ་ཤེས་པའི་བུམ་བ་དང་ཀླུའི་བུམ་པ་གཉིས་སམ། ཡང་ན་བུམ་པ་གཅིག་ལ་རྫས་དེ་དག་བླུགས་ལ། བུམ་པ་གཅིག་ཡིན་ཚེ་སྟེང་དུ་དེ་བཞིན་གཤེགས་པ་གཙོ་འཁོར། འོག་ཏུ་ཝ་རུ་ཎ་གཙོ་བོར་བྱས་པའི་ཀླུ་བརྒྱད་
བསྐྱེད་པའམ། ཡང་ན་འོག་ནས་འབྱུང་བའི་ཆོ་ག་ལྟར་བསྐྱེད་དགོས་ལ། གཞི་གཙང་མར་བདྨ་དཀར་པོ་འདབ་བརྒྱད་བྲིས་པར་བུམ་པ་ཕྱག་ལེན་ལྟར་བཀོད། མཆོད་བ་ཆུ་གཉིས་ཉེར་སྤྱོད་རོལ་མོ་དང་བཅས་པ་ཚར་གཉིས། མངར་

[044B] གདུགས་བརྒྱ་རྩ་བརྒྱད། རྒྱལ་མཚན་བརྒྱ་རྩ་བརྒྱད། ཨ་ཀ་རུ་ནག་པོའི་སྤོས་སོགས་བཤམས། སྤྱན་རས་གཟིགས་སེང་གེ་སྒྲ་འམ། དེ་བཞིན་གཤེགས་པ་ཀླུ་དབང་གི་བདག་བསྐྱེད་བཟླས་པ་
བྱས་རྗེས་སུ་མཆོད་པ་བསང་སྦྱངས་བསྐྱེད་བརླབས་བྱས་ལ། བུམ་བ་ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་བའི་ངང་ལས་པཾ་ལས་པདྨ་དང། ཨ་ལས་ཟླ་བའི་སྟེང་དུ་བཧྲུཾ་བཧྲུཾ་མམ་བཧྲུཾ་ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བ་རྣམས་
ཀྱི་ནང་དུ་ཨཾ་དམ་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ལས་རིན་པོ་ཆེ་སྣ་ཚོགས་དང། འབྲུ་བཅུད་ཟས་ནོར་གོས་དར་ལ་སོགས་པ་ལྷ་མིའི་དཔལ་འབྱོར་སྣ་ཚོགས་ཀྱི་སྤྲིན་གྱིས་གཏིབས་པ་ནམ་མཁའི་མཐའ་དང་མཉམ་པ་དཔལ་ཀུན་
ཏུ་བཟང་པོའི་མཆོད་སྤྲིན་གྱི་རང་བཞིན་དུ་གྱུར་པར་བསྐྱེད། ཆོས་དབྱིངས་རྣམ་དག་སྔགས་རྒྱས་སྦྱངས་པ་ནི། ཐལ་མོ་ཁོང་སྟོང་སྦྱར་བ་སྙིང་ཀར་བཞག་ལ། ཨོཾ་སྭ་ཧཱ་ཝ་བི་ཤུད་དྷ་སརྦ་དྷ་རྨཱ་སྭ་བྷཱ་ཝ་ཤུདྡྷོ་ཉ་ཧཾ། ཞེས་པས་ཡོ་བྱད་ཀྱི་མ་དག་པ་
སྦྱངས་ཤིང་སྐྱོན་མེད་པར་བྱས། གཉིས་པ་ནམ་མཁའ་མཛོད་ཀྱི་སྔགས་རྒྱས་སྤེལ་པ་ནི། ཐལ་མོ་ཁོང་སྟོང་སྦྱར་ལ་སོར་མོ་རྣམས་རྩེ་སྤྲད་དེ། ཚིགས་བར་མ་རྣམས་བཅག་པ་རིན་པོ་ཆེ་འདྲ་བ་དཔྲལ་བར་བཞག་ལ། ཨོཾ་ནམ་སརྦ་ཏ་ཐཱ་གྲ་ཏེ་
བྷྱོ་བི་ཤྭ་མུ་ཁེ་བྷྱ་སརྦ་ཏད་ཁཾ་ཨུད་ག་ཏེ་སྥར་ན་ཧི་མཾ་ག་ག་ན་ཁཾ་སཱ་ཧཱ། ཞེས་པས་མགྲོན་སོ་སོའི་སེམས་དང་མཐུན་པའི་ཡོ་བྱད་ཀྱིས་ནམ་མཁའ་ཁྱབ་པར་བསམ། གསུམ་པ་བདུད་རྩི་འཁྱིལ་བའི་སྔགས་རྒྱས་བསྒྱུར་བ་ནི། རྡོ་རྗེ་ཐལ་མོའི་མཐེ་

[045A]༄༅། །བོད་བསྣོལ་བའི་མཐེབ་མཛུབ་ངོས་ཕྱེ་ལ། ཨོཾ་བཛྲ་ཨྀམྲ་ཏ་ཀུཎྚ་ལི་ཧན་ཧན་ཧཱུཾ་ཕཊ། ཅེས་བསམ་མགྲོན་སོ་སོའི་ཚིམ་བྱེད་བདུད་རྩིར་བསྒྱུར་བར་བསམ། བཞི་པ་རྒྱ་ཆེན་ཤུགས་ལྡན་འོད་ཀྱི་སྔགས་རྒྱས་ཐོབ་པར་བྱ་བ་ནི། གཡས་ཁུ་
ཚུར་བཅིངས་པའི་མཛུབ་མོ་སྒྲེང་པ་སྙིང་ཀར་བཞག་ལ། ནམ་སརྦ་ཏ་ཐཱ་ག་ཏ་ཨ་པ་ལོ་ཀི་ཏེ་ཨོཾ་སམ་བྷ་ར་སམ་བཧར་ཧཱུཾ། ཞེས་པས་འཕགས་པ་རྣམས་ཀྱི་སྤྱན་སྔར་མཆོད་སྤྲིན་མཐའ་ཡས་དང། སེམས་ཅན་སོ་སོའི་དབང་པོ་ལྔའི་ཡུལ་དུ་ལོངས་སྤྱོད་
ཟད་མི་ཤེས་པ་བྱུང་བར་བསམ། ལྔ་པ་ཡེ་ཤེས་སྐར་མངའི་སྔགས་རྒྱས་ཐོབ་པར་བྱ་བ་ནི། གཡས་ཁུ་ཚུར་སྙིང་ཀར་བཞག། གཡོན་མཐེ་བོང་ལག་མཐིལ་ལ་བཞགས་པའི་མཆོག་སྦྱིན་གྱི་ཕྱག་རྒྱ་བྱས་ལ། ཨོཾ་ཛྙཱ་ན་ཨ་བ་ལོ་ཀི་ཏེ་ནམ་ས་མནྟ་སྥར་ཎ་
རསྨི་བྷ་ཝ་ས་མ་ཡ་མ་ཧཱ་མ་ཎི་དུ་རུ་དུ་རུ་ཧྲཱི་ད་ཡ་ཛྭ་ལ་ནི་ཧཱུཾ། འཕགས་པ་རྡུལ་གྲངས་མཉམ་པ་མཉེས་ཤིང་སེམས་ཅན་རྒྱལ་ཕམ་དང་རྩོད་པ་མེད་པར་མོས་པ་བཞིན་ཐོབ་པར་བསམ། དྲུག་པ་དབང་བསྒྱུར་འཁོར་ལོའི་སྔགས་རྒྱས་དབང་དུ་བྱ་བ་ནི། སོར་མོ་
ནང་དུ་བསྣོལ་བའི་རྡོ་རྗེ་བསྔམས་པ་ལས་མཐེ་བོང་གཉིས་གཤིབས་ཏེ་བསྒྲེང་ལ། ནམ་ས་མནྟ་བུད་དྷཱ་ནཱཾ་གྲ་ཧེ་ཤྭ་ར་པྲ་ཝན་ཛ་ཏི་མ་ཧཱ་ས་མ་ཡ་སཱ་ཧཱ། ཞེས་པས་མགྲོན་ཐམས་ཅད་ཀྱིས་བདག་གཅག་ལ་དམ་ཚིག་གི་དབང་གིས་ཕན་བདེའི་འཕྲིན་ལས་
སྒྲུབ་པར་ཞལ་གྱིས་བཞེས་པར་མོས། ཡེ་ཤེས་ཀྱི་བུམ་པ་རིན་པོ་ཆེའི་བུམ་པ་ནང་ལོངས་སྤྱོད་དང་ཆུ་མཚོ་དཔག་བསམ་གྱི་ཤིང་སྣ་ཚོགས་ཀྱིས་གང་བའི་དབུས་སུ་པད་ཟླའི་གདན་ལ་ཧཱུཾ་ལས་དེ་བཞིན་གཤེགས་པ་ལུའི་དབང་ཕྱུག་རྒྱལ་པོ་སྐུ་མདོག་ནོར་བུ་

[045B] མཚན་སོ་གཉིས་དང་དཔེ་བྱད་བརྒྱད་ཅུས་སྤྲས་པ། ཆོས་གོས་དུར་སྨྲིག་གསོལ་བ། ཀླུ་ཐམས་ཅད་ཀླུའི་སྐྱེ་གནས་ལས་ཐར་བར་བྱེད་པའི་ཕྱག་རྒྱ་ཅན། བཞིན་འཛུམ་པ་འོད་ཟེར་མཐའ་ཡས་འཕྲོ་བ། སྦྲུལ་མགོ་
བདུན་གྱི་གདེངས་ཀའི་རྒྱབ་ཡོལ་ཅན། དེའི་མདུན་དུ་སྒྲིབ་སེལ་སྐུ་མདོག་དཀར་པོ། ཕྱག་གཡས་ན་རིན་པོ་ཆེའི་མྱུ་གུ་དང། གཡོན་ན་བུམ་པ་བསྣམས་པ། བཅོམ་ལྡན་འདས་ལ་བལྟབ། གཡས་སུ་བད་ཟླ་ལ་བྱམས་པ་དམར་སེར་གཡས་ཀླུ་ཤིང་གི་མེ་
ཏོག་དང། གཡོན་རིལ་པ་སྤྱི་བླུགས་བསྣམས་པ། རྒྱབ་ཏུ་པད་ཟླ་ལ་འཇམ་དཔལ་གཞོན་ནུར་གྱུར་པ་སེར་པོ་ཨུཏྤལ་བསྣམས་བ། གཡོན་དུ་པད་ཟླ་ལ་སྤྱན་རས་གཟིགས་དཀར་པོ་པདྨ་བསྣམས་པ། གསུམ་གའང་བཅོམ་ལྡན་འདས་ལ་བལྟ་བ་
གཡས་ཕྱོགས་སུ་བྱང་སེམས་དཔག་མེད། གཡོན་ཕྱོགས་སུ་དགྲ་བཅོམ་པ་དཔག་མེད། འོག་ཕྱོགས་སུ་ཀླུའི་ཚོགས་དཔག་མེད་ཀྱིས་རིན་པོ་ཆེ་ཐོགས་ཏེ་ཐལ་མོ་སྦྱར་ནས་བཅོམ་ལྡན་འདས་ལ་བལྟ་བ། གཙོ་འཁོར་ཐམས་ཅད་ཀྱི་སྤྱི་པར་ཨོཾ་
མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་འཕྲོས། ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་དགུག་གཞུག་བཅིངས་མཉེས་པར་བསམ་ལ། དེའི་ཐུགས་ཀར་ཧཱུཾ་གི་མཐར་ཏ་དྱ་ཐཱ། ཨོཾ་ཏ་ཐཱ་ག་ཏོ་བྷ་ག་ཝན་ནཱ་ག་ར་ཛེ་ཤྭ་ར་ཨ་དཧི་ཥྵཱ་ན་ཨ་
དཧི་ཥྛཱ་ཏེ་སཱ་ཧཱ། ཞེས་པའི་སྔགས་ཀྱི་སྤྲོ་བསྡུ་ལས་མཐུན་བྱས་ལ་བཟླས། འདས་གཏོར་བྱིན་གྱིས་བརླབས་ལ། བཅོམ་ལྡན་འདས་འཁོར་བཅས་ཀྱི་ལྗགས་འོད་ཟེར་གྱི་སྦུ་གུས་དྲངས་ཏེ་གསེལ་བར་གྱུར་པར་བསམས་ལ། སྙིང་པོའི་མཇུག་ཏུ་ཨ་ཀར་

[046A]༄༅། །བཏགས་བཉེར་གཅིག་གིས་དབུལ། མཆོད་བསྟོད་ཡིག་བརྒྱས་བརྟན་བར་བྱས་ཏེ། ཡུལ་སོ་སོའི་གནང་ཤེས་ན་ཀླུ་བརྒྱད་གང་རུང་གཙོ་བོ་དང། མ་ཤེས་ཚེ་དང་རྒྱུན་དུ་འདི་ལྟར། བུམ་བ་འོག་མའི་ནང་གི་དབུས་སུ་པདྨ་དཀར་
པོ་འདབ་བརྒྱད་ཀྱི་དབུས་སུ་ནོང་རྒྱས་དངུལ་མདོག་སྦྱི་བོར་ཨུཏལ་སྔོན་བོས་མཚན་བ། འདབ་མ་བརྒྱད་ལ་ཤར་ཏུ་མཐའ་ཡས་གསེར་མདོག་སྦྱི་བོར་བདྨས་མཚན་བ། ལྷོར་བདྨ་སེར་བོ་སྦྱི་བོར་དབལ་བེའུ་མཚན་བ། ནུབ་ཏུ་འཇོག་བོ་དམར་བོ་
སྦྱི་བོར་ནོར་བུ་རྫིང་བུའམ་མཚོལ་འཇོག་ན་དབུས་སུ་ཆུ་ལྟ་བྱ། དགའ་འཁྱིལ་གྱིས་མཚན་བ། བྱང་དུ་ཆུ་ལྷ་དངུལ་མདོག་སྦྱི་བོར་ཨུཏལ་སྔོན་བོས་མཚན་བ། དབང་ལྡན་དུ་བདྨ་ཆེན་བོ་དཀར་བོ་སྦྱི་བོར་རྩེ་གསུམ་ལ་གདེངས་ཀ་བདུན་ལྡན། ཤང་ལྷོར་
དུང་སྐྱོད་སྔོ་སྐྱ་སྤྱི་བོར་བཀྲ་ཤིས། ལྷོ་ནུབ་ཏུ་སྟོབས་རྒྱུ་དཀར་དམར་མགྲིན་བར་རི་མོ། རང་གནས་སུ་ནོར་རྒྱས་སམ་ཡང་ན་ཆུ་ལྷ། གསུམ་བ། ནུབ་བྱང་དུ་རིགས་ལྡན་སྔོ་སྐྱ་མགྲིན་བར་ཟླ་ཆོས་ཀྱིས་མཚན་བ། ཐམས་ཅད་ཀྱང་ཞལ་གཅིག་ཕྱག་
གཉིས་བ། སྟོ་ད་ལྷའི་ལུས་ལྟར་མཛེས་ཤིང། ལྟེ་བ་མན་ཆད་སྦྲུལ་མཇུག་ཏུ་འཁྱིལ་བ། ཕྱག་གཉིས་ཀྱི་ས་རིན་བོ་ཆེའི་གཏེར་གྱི་བུམ་བ་ཐུགས་ཀར་བ་སྣམས་པ། རིན་བོ་ཆེའི་རྒྱན་སྣ་ཚོགས་ཀྱིས་བརྒྱན་པ། གཡོན་ཕྱོགས་ན་རང་འདྲའི་རིག་མས་
བརྟེན་བ། དེ་དག་གི་སྦྱི་བོར་ཨོཾ། མགྲིན་བར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་འཕྲོས། རྒྱ་མཚོ་ཆེན་བོ་སོགས་ནས་ཀླུའི་རྒྱལ་བོ་འཁོར་བཅས་སྦྱན་དྲངས། ཨོཾ་ཀླུ་རྒྱལ་མཐའ་ཡས་ནོར་རྒྱས་བུ། །འཇོག་བོ་དང་ནི་སྟོབས་ཀྱི་རྒྱུ། །པདྨ་པདྨ་

[046B] །དུང་སྐྱོང་དང་ནི་རིགས་ལྡན་ནོ། །ལྷ་མོ་ལྷ་མོ་ཆེན་བོ་དང། །ཟླ་བའི་སྒྱི་གཙུག་སྦྱི་གཙུག་ཆེ། །དབྱུག་འཛིན་དབྱུག་འཛིན་ཆེན་བོ་དང། །སོག་མ་མེད་དང་ཧུ་ལུནྟ། །དགའ་བོ་དང་ནི་ཉེ་དགའ་བོ། །རྒྱ་མཚོ་རྒྱ་མཚོ་ཆེན་བོ་དང། །ཚ་བ་ཚ་བ་ཆེན་པོ་དང། །
དབལ་གྱི་འོད་དང་འོད་པོ་ཆེ། །རིན་ཆེན་འོད་དང་གཟུགས་མཛེས་དང། །གཟུགས་མཛེས་ཆེན་བོ་སྦྲུལ་བཟང་དང། །ལྟོ་འཕྱེ་ཆེན་བོ་ཆི་ལི་དང། །ཆི་ལི་ཆེན་བོ་རྣམ་དག་ནི། །མཆོད་བའི་གནས་འདིར་གཤེགས་སུ་གསོལ། །ཨོཾ་ཨ་ག་ཙྪ་ཨ་ག་ཙྪ་མ་ཧཱ་ནཱ་
ག་ཨ་དཧི་བ་ཏ་ཡེས་རྦ་བཧུར་བཧུ་བ་ཕྲུཾ་ཕུ་སཱ་ཧཱ། ཛཿ་ཧཱུཾ་བཾ་ཧོཿ་གཉིས་སུ་མེ་བར་བསམས་ལ། བདྨ་ཀ་མ་ལ་ཡེ་སྟྭཾ་གྱིས་གདན་ཕུལ། ཨོཾ་མ་ཧཱ་མཱ་ག་ཨ་དཧི་བ་ཏ་ཡེ་གྲི་དཾ་ཨརྷཾ་སཱ་ཧཱ། དེ་བཞིན་དུ། ཨརྒྷཾ་གནས་སུ། བུཥེ། དཧུ་བེ། དའི་བེ། གནྡྷེ། ནཻ་ཝི་ཏྱཻ། ཤ་བྷ་
བཅུག་བས་མཆོད། ལྷ་བཤོས་དང་རོལ་མོ་སོགས་སློབ་དབོན་གྱི་སྒྲུབ་ཐབས་ལས། མེ་ཏོག་དང། མར་མེ་དང། ལྷ་བཤོས་དང་རོལ་མོ་སྣ་ཚོགས་བས་མཆོད་བར་བྱའོ། །ཞེས་གསུངས་སོ། །བསྟོད་བས་བསྟོད། གཏོར་མ་གཉིས་བ། གཏོར་
སྔགས་རྒྱས་བ་ནི། ཨོཾ་ཨཱ་བསུ་ཀི་ནེ་ཡེ་ཧཱུཾ་ཕཊ་སཱ་ཧཱ། ཨོཾ་ཨཱ་ཨ་ནནྟ་ཡ་ཧཱུཾ་ཕཊ་སཱ་ཧཱ། ཨོཾ་ཨཱ་བདྨ་ཡ་ཧཱུཾ་ཕཊ་སཱ་ཧཱ། ཨོཾ་ཨཱ་ཏཀྵ་ཀ་ཡ་ཧཱུཾ་ཕཊ་སཱ་ཧཱ། ཨོཾ་ཨཱ་བ་རུ་ཎ་ཡ་ཧཱུཾ་ཕཊ་སཱ་ཧཱ། ཨོཾ་ཨཱ་མཧཱ་བདྨ་ཡ་ཧཱུཾ་ཕཊ་ཀཱ་ཧཱ། ཨོཾ་ཨཱ་ཤ་པཱ་ལ་ཡ་ཧཱུཾ་ཕཊ་སཱ་ཧཱ། ཨོཾ་ཨཱ་
ཀར་ཀོ་ཏ་ཀ་ཡ་ཧཱུཾ་ཕཊ་སཱ་ཧཱ། ཨོཾ་ཨཱ་ཀུ་ལི་ཀ་ཡ་ཧཱུཾ་ཕཊ་སཱ་ཧཱ། རྣམས་ལ་ཨ་ཀ་རོ་བཏགས་པས་ཕུལ། བསྡུན་ཀླུ་དགའ་བའི་ཕྱག་རྒྱ་དང། ཨོཾ་ཧི་ལི་ཏི་ལི་མཧཱ་ཧི་ལི་ཕྲུ་པུ་སཱ་ཧཱ། ལན་གསུམ་དང། ཨོཾ་བྷ་ཀྵ་ཡ་བྷ་ཀྵ་པས་མ་ཡ་ཤྲི་ཕྲུཾ་ཕུ་སཱ་ཧཱ། གསུམ་

[047A]༄༅། །གྱིས་བསྔོ། ཡེ་དྷརྨཱ་དང། སྡིག་བ་ཅི་ཡང་མི་བྱ་སོགས་དང། སྐར་མ་རབ་རིབ་མར་མེ་སོགས་ཀྱིས་ཆོས་སྦྱིན་བྱས་ནས། ཀླུ་ཆེན་བརྒྱད་པོ་འཁོར་བཅས་ཀྱིས། །མཆོད་སྦྱིན་གཏོར་མ་འདི་སྣོམས་ལ། །ནད་མེད་ཚེ་དང་དབང་ཕྱུག་དང། །སོགས་
ཀྱིས་འཕྲིན་ལས་བཅོལ། ཡིག་བརྒྱས་བརྟན་པར་བྱས་ཏེ། ཀྲྀ་ཡ་ལྟར་བྱིན་གྱིས་བརླབས་པའི་འོ་མའི་གཏོར་མ་དེ་རྣམས་ཕྱོགས་བརྒྱད་རྣམས་སུ་འབུལ་ཞིང། དེའི་ཕྱི་རོལ་ཏུ་ཡང་གཏོར་བར་བྱའོ། དེ་ལྟ་བུ་ཞག་བདུན་ནམ་ལན་མང་དུ་བྱས་ལ། ས་འདོ་མི་
གང་སོགས་བརྐོས་པར་རྡོ་ཁང་དང་ཞལ་བ་སོགས་བྱས་པར་སྨན་སོགས་དང་བཅས་པར་འོག་ཏུ་ཀླུ་བུམ། སྟེང་དུ་དེ་བཞིན་གཤེགས་པའི་བུམ་པ་རང་གི་ཤར་ངོས་སུ་བཞག་ན་དངོས་གྲུབ་མང་པོ་འབྱུང་སྟེ། སློབ་དཔོན་འཕགས་པའི་འདིའི་སྒྲུབ་
ཐབས་ལས། བུམ་པ་གཉིས་ལ་གཅིག་ཏུ་བཅོམ་ལྡན་འདས་འཁོར་དང་བཅས་པའི་སྐུ་གཟུགས་དང། རིན་པོ་ཆེ་དང། འབྲུ་སྣ་ཚོགས་ཀྱིས་གང་བར་བྱའོ། །བུམ་པ་གཅིག་ཏུ་ཀླུ་ནོར་རྒྱས་ཀྱི་བུ་ལ་ཀླུ་ཆེན་པོ་བརྒྱད་ཀྱིས་བསྐོར་བའི་གཟུགས་བཅུག་ལ་
རིན་པོ་ཆེ་སྣ་ཚོགས་དང། ཀླུ་སྨན་སྣ་ཚོགས་དང། འབྲུ་སྣ་ཚོགས་ཀྱིས་བཀང་ལ། ཞེས་སོགས་གསུངས་པས་ན། ལ་ལས་སྐུ་གཟུགས་མི་རུང་ཟེར་བ་དང། འགའ་ཞིག་བག་ཟན་གྱིས་བྱེད་པ་སོགས་འདིས་ཁེགས་པས་ཕྱག་ལེན་དག་པ་གཅེས་ཤིང་
སྒྲུབ་ཚུལ་དང། མཆོད་པ་ནི། ཀླུའི་དབང་ཕྱུག་གི་སྒྲུབ་ཐབས་ལས། པདྨ་འདབ་བརྒྱད་ཀྱི་ཁ་རུ་བུམ་པ་གཉིས་བཞག་ལ། ར་དཀར་མོ་དང། བ་དམར་མོ་གཉིས་ཀྱི་འོ་མ་མ་གོད་བ་དང། གདུགས་བརྒྱ་རྩ་བརྒྱད་དང། ཚོན་སྣ་ཚོགས་ལྔའི་བ་དན་བརྒྱ་རྩ་བརྒྱད་

[047B] ཨ་ཀ་རུ་ནག་པོའི་བདུག་སྤོས་དང། པོག་དཀར་པོ་དང། བདུག་པ་སྣ་ཚོགས་དང། མེ་ཏོག་དང། མར་མེ་དང། ལྷ་བཤོས་དང། རོལ་མོ་སྣ་ཚོགས་པས་མཆོད་པར་བགྱིའོ། ཞག་བདུན་དུ་སྙིང་པོ་རྒྱུན་མ་ཆད་པར་བཟླས་ན་དབུལ་བ་ཐམས་ཅད་དང་
བྲལ་བར་འགྱུར་རོ། །ཞེས་གསུངས་པ་ལྟར་གྱི་མཆོད་པ་དང། སྒྲུབ་རྒྱུ་བྱུང་ན་ཤིན་ཏུ་ལེགས་པས་མན་ངག་དམ་པར་ཟུངས་ཤིག། གྲུབ་ཆེན་གྱི་ཀྲྀ་ཡ་ལས། བདུད་རྩི་ལྔ་རྣམས་སྦྲང་རྩི་དང་ནི་ལྡན་པ་དང། །འོ་མ་མར་གྱི་ཆང་དང་བྲལ་བའི་གཏོར་མ་སྦྱིན།།
ཞེས་སོགས་ལྟར་བྱ་ཞིང། ཕན་ཡོན་དང་འཇོག་ཚུལ་གཉིས་ནི། སྒྲུབ་ཐབས་ལས། སད་དང་སེར་བ་དང། ལྕེ་འབབ་བའི་འཇིགས་པ་འབྱུང་བར་མི་འགྱུར་རོ། །བུམ་པ་གཉིས་པོ་ཡང་འོག་ཏུ་ཀླུའི་བུམ་པ་བཞག། སྟེང་དུ་བཅོམ་ལྡན་འདས་ཀྱི་བུམ་པ་
བཞག་ནས་གནས་ཁང་གི་ཤར་ཕྱོགས་ངོས་སུ་གཏེར་དུ་སྦས་ན་ཕོངས་བའི་སྡུག་བསྔལ་དང་བྲལ་བར་འགྱུར་རོ། །ཀླུའི་གནོད་པ་དང་བྲལ་བར་འགྱུར་རོ། །ཁྱིམ་དེའི་སྐྱེས་པ་དང་བུད་མེད་ཐམས་ཅད་འཕན་དར་བར་འགྱུར་རོ། །ཞེས་གསུངས་ཤིང་དེས་
ན་འཇོག་ཚུལ་གཅིག་ལའང་ལས་སོ་སོའི་ཚེ་སྔགས་དང་སྤེལ་ཚིག་གི་གནད་དུ་མ་ཤེས་ན་ལེགས་སོ། །ཀླུའི་བུམ་གཏེར་དགོས་འདོད་བུམ་བཟང་སྐྱེ་དགུ་དགའ་བྱེད་འདི་ཡང། སྐྱེ་དགུའི་ཕན་བདེའི་གསོས་སུ་བསམས་ཏེ། སློབ་དཔོན་འཕགས་པའི་ཀླུའི་
དབང་ཕྱུག་གི་སྒྲུབ་ཐབས་དང། སེང་གེ་སྒྲའི་ཕྱག་ལེན་རྩ་བའི་བླ་མ་སྲད་རྡོ་རྗེ་འཆང་གི་དངོས་སུ་ཕྱག་ཁྲིད་གསུམ་གཞིར་བཞག། ཀྲྀ་ཡ་དང་རྡོར་ཕྲེང་སྔགས་རིམ་སོགས་དང། རྒྱལ་དབང་གོང་མར་གཟུངས་གཞུག་གི་དོགས་གཅོད་འཇམ་དབྱངས་བླ་མ་ཁྲི་ཤ་

[048A]༄༅། །པེ་ཆེས་ཞུས་པ་རྣམས་ཀྱིས་བརྒྱན་ཏེ། འཕྲལ་དུ་དབྱོད་ལྡན་དུ་མས་དགོས་ཟེར་བ་ལྟར། ཤཱཀྱའི་དགེ་སློང་འཇམ་དབྱངས་བཞད་པའི་རྡོ་རྗེས་བྲིས་པ་འདིས་ཀྱང་ཀུན་ལ་ཕན་པར་གྱུར་ཅིག། དཔལ་ལྡན་བཀྲ་ཤིས་སྒོ་མང་གི་ཆོས་གྲ་གོང་
མ་རྒྱ་ཆེ་རུ་བཏང་སྐབས་འཇམ་དབྱངས་བཞད་པས་ཕྱག་ལེན་མཛད་པའོ།།    ༈    །།པྲ་ནམ་མྱེ་ཀ་པི་ཏྲ་གུ་རུ་མཉྫུ་གྷོ་ཥཱ་ཡ་ཙ་སྭ་ར་སྭ་སྟྱཻ། ནམ་མཁའི་དབྱིངས་ཀུན་ཏིལ་གང་ལྟར་ཁྱབ་ལྷ་རྫས་བཞིན་བཀྲ་བར། །མ་ལུས་ཕྱོགས་བཅུའི་རྒྱལ་དང་ངེ་
སྲས་བཅས་བཏུད་ཕུན་ཚོགས་དབུས། །བདུན་ལྡན་མཛད་པས་མཁའ་ཁྱབ་འགྲོ་འདྲེན་མཛད་ཚེ་རྒྱལ་རྣམས་ཀྱང། །གུས་པས་རབ་བཏུད་རྒྱད་རྒྱལ་གསང་འདུས་མཆོག་གསུམ་ལ་ཕྱག་འཚལ། །རྨད་བྱུང་གསང་བའི་གནད་རྣམས་ཤེས་ཙམ་གྱིས། །
མདོ་རྒྱུད་ཀུན་གྱི་གནད་དོན་རྟོགས་འགྱུར་པའི། །རྒྱུད་རྒྱལ་གསལ་མཛད་ཡབ་གཅིག་འཇམ་དབྱངས་ཞབས། །ལྷན་སྐྱེས་བཞིན་དུ་སྙིང་དབུས་རྟག་བཞུགས་གསོལ། །གསང་བ་ཀུན་སྡུད་གསང་བའི་བདག་པོ་དང། །ཨིནྟྲ་བཧུ་ཏི་ཀླུ་ཡི་རྣལ་འབྱོར་མ། །
མཆོག་བརྙེས་སར་ཧ་དང་ཀླུ་སྒྲུབ་སོགས། །རྒྱ་བོད་མཁས་གྲུབ་མ་ལུས་ཕྱག་གི་ཡུལ། །ཁྱད་པར་རྒྱལ་ཀུན་ཡབ་གཅིག་མི་ཡི་གར། །ལྷུར་མཛད་རྒྱལ་པ་གཉིས་པ་ཡབ་སྲས་དང། །རྒྱལ་བ་ཡབ་སྲས་ལ་སོགས་ཟབ་ཆོས་འདིའི། །དབང་ལུང་མན་ངག་
འཛིན་རྣམས་ཐུབ་བསྟན་སྲོག་བླ་མེད་རྒྱུད་ལས་གསུངས་པའི་རིལ་བུའི་ལས། །སྒྲུབ་ཚུལ་འཁྲུལ་མེད་རྒྱུད་ཀྱི་དངོས་ཟིན་ལྟར། །འབྲི་ལ་གནས་གསུམ་མཁའ་འགྲོ་སྲུང་མར་བཅས། །བརྩེར་དགོངས་བཟོད་བཞེས་དངོས་གྲུབ་ཆར་དུ་བསྙིལ།།

[048B]
འདྲ་བཅོས་དག་བྱེད་པ་ནི་ཤིན་ཏུ་མི་རུང་སྟེ། དེ་ལྟར་བཤད་པའི་མདོ་རྒྱུད་ཀྱི་ཟིན་སོ་མེད་ཅིང། སྔགས་སོགས་རྩོམ་པ་ལ་བྱིན་རླབས་ཀྱི་བརྒྱུད་པ་བར་མ་ཆད་པ་སོགས་ཁྱད་པར་དུ་མ་དགོས་པའི་ཕྱིར། དེ་འདྲལ་དགོངས་ནས་རྒྱལ་བ་གོང་མའི་
རིལ་སྒྲུབ་ཉུང་གསལ་ལས། གསར་མ་རྒྱུད་འབུམ་གྱི་ནང་ནས་ཀྱང་མ་ཎི་རིལ་སྒྲུབ་ཀྱི་ཁུངས་གསལ་བ་མ་རྙེད་ཅེས་པ་ནས། ཆོས་ལ་དབང་ཟ་བཞེས་སོགས་དང། ལྷག་ཏུ་དབང་མཐོབ་པ་དེ་འདྲལ་དགོངས་ནས། དེ་ཉིད་ལས། ཁྱད་པར་མཚན་
ཉིད་ཀྱི་གྲ་སར་གསར་རྙིང་ལམ་ལྟོས་སོགས་གསུངས་སོ། །འོན་གསུང་འདིས་མ་ཎི་རིལ་སྒྲུབ་ཀྱི་ཁུངས་མ་རྙེད་པར་བཤད་པ་མ་ཡིན་ནམ་ཞེ་ན། དེ་ཤིན་ཏུ་མིན་ཅིང་འདི་ནི་རང་གཞན་གྱི་བླ་མ་འགའ་མིག་གི་ཁུངས་དང་མི་མཐུན་པའི་རིལ་སྒྲུབ་ལ་ཟུར་ཐ་བ་
ཡིན་གྱི་དེ་ལས་གཞན་དུ་མ་ཡིན་ཏེ། ཐུབ་མི་ཐུབ་སོགས་ཡོད་ཀྱང་ལྷ་སོ་སོའི་སྒོས་རལ་གྲི་རིལ་བུ་སོགས་དངོས་གྲུབ་བརྒྱད་སྒྲུབ་པའི་རྒྱུད་དང་བཤད་རྒྱུན་དང་དེའི་དབང་སོགས་ཡོད་པས་དེ་རུང་མི་རུང་གི་དོགས་པ་མི་དགོས་ཤིང། འདིའི་མི་རུང་ལུགས་
ཆོས་ལ་དབང་ཟ་བར་གསུངས་པས་ཤེས་སླ་ལ། རྒྱུད་འདི་ལས། བཤད་གཅི་དང་ནི་ཤ་ཆེན་ཞེས་པ་ནས། སངས་རྒྱས་ཀུན་དང་ལྷན་གཅིག་འཁོར། །ཅེས་པས་བདུད་རྩི་རིལ་བུའི་ཆོས་ཕན་ཡོན་དང་བཅས་པ་བཤད་ཅིང། དེའི་གོང་དུ་རྒྱུད་འདི་

[049A]༄༅། །ཉིད་ལས། ཨོཾ་ནི་རིལ་བུ་ཙན་ཀའི། །སོགས་ཀྱིས་རིགས་གསུམ་གྱི་སྒོས་ཕྱིའི་རྫས་ལམ་ལྟོས་པའི་རིལ་བུའི་བསྒྲུབ་པ་བསྟན་ཅིང་ཆོག་འདི་གསལ་ཞིང། རྒྱུད་འདིའི་འོག་ཏུ་རྒྱུད་འདི་ཉིད་ལས། བཤང་བ་ཆོག་བཞིན་བླངས་
ནས༑ ༑སོགས་ཀྱིས་རིལ་བུའི་སྒྲུབ་པ་བཅུ་ཆོ་ག་ངང་བཅས་པ་བཤད་དེ། དེའི་མཆན་འགྲེལ་ལས། རིལ་བུ་བཅུའི་སྒྲུབ་བ་ལ་ནང་ལ་གཞོལ་བས་རང་གི་ལྷའི་ཏིང་ངེ་འཛིན་གཉིས་སྔོན་དུ་བྱ། དེ་ནས་ལས་རྒྱལ་མཆོག་གི་དུས་སུ་བུའི་
རྒྱུ་བཅུད་གུ་དང་རིལ་བུ་སྲན་མ་ཙམ་བྱས་ཏེ། ཞེས་གསུངས་པའི་སྒྲུབ་པའི་སྔགས་ཡི་གེ་གསུམ་ཡིན་ལ་སྔགས་ལ་གཞོལ་བའི་རང་གི་ལྷའི་སྔགས་ཀྱིས་རིལ་བུ་ཆོག་སྔར་ལྟར་བསྐྱེད་ནས་སྒྲུང་པ་ཡང་རྒྱུད་རེ་རེ་ན་ཡང་མང་པོར་བཤད་པ་ཡོད་དེ། །ང་
སྦྱོར་ལས། ཡང་ན་རིལ་བུ་བྱ་བར་འདོད་པས། ཞེས་པ་ནས། བདེ་བར་གཤེགས་པའི་གདུང་གི་དངོས་པོའི་རིལ་བུ་ཉི་མ་དང་ཟླ་བ་དང་མེའི་ནང་དུ་སོང་བར་སོ་སོར་བཀྲ་ཤེས་པ་རྒྱལ་ལ་སྒྲུབ་ཅིང་རང་འདོད་པའི་ལྷའི་སྔགས་ཀྱི་བཟླས་པས་འགྲུབ་པར་
འགྱུར་ཏེ། ཞེས་གསུངས་པ་ལྟ་བུ་ཤིན་ཏུ་མང་བའི་ཕྱིར། སྒྲུབ་པ་བོ་རྟེན་ཡང་ལས་སོ་སོ་ལ་ཁ་དོག་སོ་སོ་དང་གཙོ་བོ་ཟངས་དངུལ་གསེར་འཕོ་ཚུལ་མང་བ་ལྟར་གྱི་དབང་ངམ་རྗེས་གནང་རེ་མི་དགོས་ཀྱང། འདིར་འདུས་པའི་དབང་ཐོབ་ཙང་
དམ་ཚིག་དང་སྔོམ་པ་དང་ལྡན་ན་སེམས་རྩེ་གཅིག་པ་མ་ཐོབ་པས་ཀྱང་སྒྲུབས་ན་དངོས་གྲུབ་ཆ་འབྲ་འབྱུང་བ་ནི། རྩ་རྒྱུད་ལས། རྩེ་གཅིག་མ་གྱུར་པ་ཡིས་ཀྱང། །ཞེས་པ་དང། དེའི་འགྲེལ་པར་བཤད་པས། དེ་དག་དང་ལྡན་པས་གནས་

[049B] རབ་མན་ངག་ལྟར་གྱི་བྲིས་འབུར་གྱི་རྟེན་གྱི་དྲུང་དུ་སྟེགས་སོགས་ཕུན་སུམ་ཚོགས་པར་སྐྱང་ནུལ་དང་མེ་ཏོག་བཀྲམ་པར། སྣོད་ཐོད་པའམ། རིན་བོ་ཆེའི་འཕོར་བའམ་
ལང་བཟེད་དམ། བཀྲ་ཤིས་པའི་སྣོད་དུ་གསེར་སོགས་ལས་གྲུབ་པའི་བུམ་པ་ཆེ་ལེགས་རྣམས་གྲིབ་ཅན་མིན་པར། རྫོགས་པའི་སངས་རྒྱས་ཀྱི་གདུང་ཤ་རིར་མ་དང། ཐེག་གསུམ་འཕགས་པའི་གདུང་དང་བྱིན་རྟེན་དང། གྲུབ་ཐོབ་བརྒྱད་ཅུ་དང་རྒྱན་
དྲུག་སོགས་ཀྱི་དང། ཆོས་རྒྱལ་མེས་དབོན་དང། །རྒྱ་བོད་ཀྱི་བྱིན་རྟེན་དང། རྗེ་ཡབ་སྲས་དང་རྒྱལ་བ་ཡབ་སྲས་ཀྱི་སྐུ་ལ་སོགས་ཀྱི་བྱིན་རྟེན་སོགས་སེལ་མེད་གཙང་རིགས་གང་ཚོགས་དང། སྙིང་པོ་ལྔ་སོགས་ཉེར་ལྔ་བག་ཕྱེ་གཙང་ལེགས་སམ། ཅོང་ཞིར་སྦྱར་བའི་ཉམས་པ་སོགས་མེན་བའི་
དམ་ལྡན་གྱི་སྔགས་པས་མདོན་རྟོགས་བཟླས་པ་དང་བཅས་ཏེ་བཟླས་བཞིན་པའི་རིལ་བུ་སྲན་མ་ཙམ་གྲངས་ཅི་ཙམ་དགོས་པ་བྱས་ཏེ་ལེགས་པར་བསྐམས་པ་སྣོད་དེ་དག་ལ་བསངས་སྦྱངས་བ་དུག་གསུམ་བྱས་པར་བླུགས་ཏེ་ཕྱག་ལེན་ལྟར་བཀོད་པའི་
མཐར་མཆོད་པས་བསྐོར་ཏེ། སྔོན་འགྲོ་ནས་བརྩམས་ཏེ་བདག་བསྐྱེད་རིགས་དྲུག་པ་སྤྱི་ཁྱབ་བམ། ལོ་ཀི་ཤྭ་རས་གཙོ་བོ་བྱས་པའི་མངོན་རྟོགས་ལྔ་བསྐྱེད་རྒྱས་བསྡུས་གང་རུང་དམ། རྫོགས་པའི་རྣལ་འབྱོར་གྱི་མངོན་རྟོགས་བཟླས་སོགས་གྲུབ་ནས་
མདུན་བསྐྱེད་ཀྱི་རྟེན་རིལ་བུ་འཇིག་རྟེན་དབང་ཕྱུག་གཙོ་བོར་བྱས་པའི་ལྷ་བཅུ་དྒུའམ་སོ་གཉིས་སུ་བསྐྱེད་པའམ། ཤིན་ཏུ་བསྡུས་ན་རིལ་བུ་རེ་རེ་ནས་འཇིག་རྟེན་དབང་ཕྱུག་ཡང་ཡུམ་ཙམ་དུ་བསྐྱེད་སོགས་བྱས་ནས་དེ་སྙིང་དང་སྙིང་པོ་དང་བཟུང་སྔགས་

[050A]༄༅། །མ་ཎི་ལྟ་བུ་འདོན་བ་ཡིན་བས། དེའི་ཚུལ་ཚེགས་ཞིང་གི་རྟེན་མཆོད་མཁན་ཡང་སོ་གཉིས་དང། མཆོད་ཡུལ་གྱི་དཀྱིལ་འཁོར་སོ་གཉིས་ཡོད་ཅིང། སྲུང་འཁོར་གྱི་གཙོ་བོ་ལེའུ་དང་བོ་ལྟར་ན་རྡོ་རྗེ་འཆང་དང། རྩ་རྒྱུད་བཅུ་གསུམ་པ་
ལས༑ སྐུ་གསུང་ཐུགས་ཀྱི་རྡོ་རྗེའམ། །རང་སྔགས་དོན་གྱི་ཡོན་ཏན་ནམ། །ཡང་ན་གཙུག་ཏོར་དམ་ཚིག་གིས། །བཀའ་ཡི་འཁོར་ལོར་སྦྱར་བར་བྱ། །ཞེས་གསུངས་བས་ལྷ་སོ་གསུམ་ལས་རིགས་དྲུག་དང་ཡུམ་བཞིས་དེ་བྱས་ཚེ་ཞེ་སྡང་རྡོ་རྗེ་བསྦྱར་
ནས་ཁྲོ་བོ་བཅུ་ལ་བཀའ་བསྒོ་ལ། སེམས་དཔའ་བརྒྱད་དང་རྡོ་རྗེ་མ་ལྔ་རྣམས་ཀྱིས་དེ་བྱས་ཆོ་ཞེ་སྔད་རྡོ་རྗེའམ། རང་རིགས་ཀྱི་བྲོ་བོའམ་གཙུག་ཏོར་འཁོར་ལོས་སྒྱུར་བ་གསུམ་གང་རུང་དུ་བསྒྱུར་ནས་བ་ཞལ་སྒོ་བྱེད་བར་བཤད་ཅིང། ལྷག་མོས་ཀྱི་གཙོ་བོ་
མི་འཕོལ་མངོན་བྱང་ལྔ་སྐྱེད་ཀྱི་བསྙེན་དུས་ཀྱི་མངོན་བྱང་དང་བོ་ལ་ཁྱད་མེད་ཀྱང། ཕྱག་མཚན་ལ་དང་བོའི་མགོན་བོའི་རྡོ་རྗེ་དཀར་བོ་རྩེ་ལྔ་ནས། གནོད་མཛེས་ལ་རྡོ་རྗེ་སྔོན་པོ་རྩེ་ལྔའི་བར་སོ་གསུམ་ཡོད་ཅིང། དེ་ལས་མི་བསྐྱོད་བ་ནས་གནོད་
མཛེས་བར་གྱི་སྒྲུབ་སྐུར་སྐྱེད་པའི་ལུས་ལ་ལྷ་སོ་གཉིས་ཡོངས་གྲགས་ལྟར་བཀོད་བ་དང་སྐུ་གསུང་ཐུགས་བྱིན་རླབས་གཉིས་ལ་མི་འདྲ་བ་མེད་ཅིང། རྡོ་རྗེ་འཆང་དང་མི་བསྐྱོད་བ་གཉིས་གང་རུང་མ་ཡིན་བའི་རྒྱལ་བས་གཙོ་བོ་བྱས་ཚེ་མེ་བསྐྱོད་
པ་དེའི་གནས་ལ་འཕོ་བ་ནི། སྙིམ་བའི་མེ་ཏོག་ལས། གལ་ཏེ་རྒྱལ་གཞན་དབུས་མར་གྱུར། །དེ་ཡི་གནས་ལ་མི་བསྐྱོད་འགྱུར། །ཞེས་གསུངས་ལ། གཙོ་བོ་དགོས་ཚེ་ཡང་ལས་རྒྱལ་ཀྱི་གཙོ་བོ་དང་དཀྱིལ་འཁོར་རྒྱལ་མཆོག་གི་གཙོ་བོ་འཕོ་ཚུལ་

[050B] རྒྱལ་བ་དྲུག་ལས་གཞན་པས་གཙོ་བོ་བྱས་ཚེ་ལྷ་དེ་ཡབ་ཡུམ་སྙོམས་བར་ཞུགས་བའི་བྱང་སེམས་ཆ་སོ་གཉིས་ལས་རྒྱལ་བ་རིགས་ལྔ་གང་རུང་གིས་གཙོ་བོ་བྱས་བའི་དཀྱིལ་འཁོར་རྒྱལ་མཆོག་གི་ལྷ་སོ་གཉིས་དགོས་པའི་ཕྱིར། དེ་མ་
བསྐྱེད་ན་རྒྱལ་པ་གཅིག་གིས་དུག་ལྔ་གང་རུང་ཅིག་སྦྱོང་བའི་མཛད་བ་ཆད་ཅིང་བྱང་སེམས་སོགས་གཞན་གྱི་ལྷག་པ་གཉིས་མཛད་པར་འགྱུར་བའི་ཕྱིར། དབེར་ན་མངོན་བྱང་ལྔས་འཇིག་རྟེན་དབང་ཕྱུག་བསྐྱེད་པའི་ལུས་ལ་ལྷ་སོ་གཉིས་དང་ཡུམ་དྲི་རྡོ་རྗེ་མའི་
ལུས་ཀྱི་ལྷ་བཀོད་བའི་སྙོམས་འདུག་གི་ཐིག་ལེ་ཆོས་གཉིས་ལས་འོད་དབག་མེད་གཙོ་བོར་བྱས་པའི་ལྷ་སོ་གཉིས་བསྐྱེད་དེ་ཨ་རོ་ལི་ག་གིས་ཕྱུང། མཛད་པ་མཛད་ནས་འཇིག་རྟེན་དབང་ཕྱུག་གི་རིགས་བདག་གམ། འཇིག་རྟེན་དབང་ཕྱུག་ལ་བསྟིམ། འཁོར་
གྱི་འཇིག་རྟེན་དབང་ཕྱུག་ཕྱུང། ནུབ་སྒོའི་གཡས་སུ་འགོད་དགོས་བ་ལྟ་བུ་ཡིན་བའི་ཕྱིར་ཏེ། སྙིམ་ཏོག་ལས། གང་ཚེ་འཁོར་གཙོ་སངས་རྒྱས་གྱུར། །ཕྱུང་བ་དེར་ནི་བསྟིམ་པར་བྱ། །བྱང་ཆུབ་སེམས་དཔའི་འཁོར་གཙོར་གྱུར། །དེ་ཡི་རིགས་བདག་
བསྟིམ་པར་བྱ། །ཞེས་གསུངས་པའི་ཕྱིར་དང། དབལ་ལྷ་གཅིག་གིས་ཀྱང་འོད་དཔག་མེད་དབྱིལ་འཁོར་རྒྱལ་མཆོག་གི་གཙོ་བོར་མཛད་དོ། །ཡང་སྙིམ་ཏོག་ལས། རྒྱལ་བ་ལས་གཞན་དཀྱིལ་འཁོར་ལ། །གལ་ཏེ་འཁོར་ལོའི་གཙོ་བོ་ཕྱིར། །དགུས་
མ་དེ་ཡང་གཞན་དེ་ཉིད། །རང་གནས་སུ་ཡང་བ་ཞན་ཉིད་ཡིན། །ཞེས་གསུངས་པ་ལྟར་ཕྱི་དགྱེལ་ལ་རྒྱལ་བ་གང་གིས་གཙོ་བོ་བྱས་ཚེ་དེའི་གནས་སུ་རྒྱལ་བ་གཞན་འགོད་བ་ལྟར་དཀྱིལ་འཁོར་རྒྱལ་མཚོག་དང་ཡིན་ལ། སེམས་དབའ་བརྒྱད་རྡོ་རྗེ་

[051A]༄༅། །མ་ལྔ་ཁྲོ་བོ་བཅུས་གཙོ་བོ་བྱས་ན་དབུས་དང་རང་གནས་གཉིས་ཀར་ལྷ་དེ་གཉིས་དགོས་ལ། འདི་ལ་དངོས་སུ་རྒྱལ་བ་བཞི་དང། སེམས་བ་རྡོ་རྗེ་མ་ཁྱོ་བོ་གང་རུང་ཆིག་ལ་གཉིས་ཡོངས་བ་སོགས་ཤེས་དགོས་ལ། གཙོ་བོ་འཕོ་
བ་འདི་ཡང་ཤིནྟ་བ་གཅིག་བུ་མིན་བར་རྒྱུད་འདི་སོགས་རྒྱུད་སྡེ་དུ་མ་དང། བཎ་གྲུབ་དུ་མཐི་དགོངས་བར་གསན་ཡིག་གངྒའི་ཆུ་རྒྱུན་ལྟར་ཡིན་ཏེ། རྒྱུད་འདིའི་བཅུ་དྲུག་པ་ལས། རྡོ་རྗེ་འཛིན་སོགས་གང་ཡིན་པ། །དེ་ཡི་དཀྱིལ་འཁོར་གནས་སུ་འགྱུར། །
ཞེས་དང། མངོན་བརྗོད་ལས་ཀྱང། འཁོར་ལོ་ལྔ་བོ་སོ་སོ་ཡི། །ཆོགས་དབྱེ་བས་བསྒོམ་བྱ་སྟེ། །སོགས་དང། དེ་ཉིད་ལས། ཇི་ལྟར་རྡོ་རྗེ་ཧེ་རུ་ཀ་དེ་བཞིན་ལྷ་མོ་དབུས་སུ་སྟེ། །ཞེས་སོགས་ཀྱིས་གཙོ་བོ་འཕོ་བ་དང། དེར་ནི་དཔའ་གོ་འཁོར་
ལོ་རྣམས། །འཁྱུད་བའི་ཕྱག་རྒྱར་སྒོམ་བྱ་སྟེ། །སོགས་ཀྱིས་ཡབ་ཡུམ་ཁ་སྦྱོར་དགོས་མི་དགོས་སོགས་ཀྱི་ཁྱད་བར་དང། དེ་ཉིད་ལས། མིང་གིས་དབྱེ་བས་དབྱེ་བ་ཡིས། །མཁའ་འགྲོའི་སྒྲ་ནི་རབ་ཏུ་སྦྱར། །ཞེས་བས་དབུས་སུ་གང་སོང་བདེའི་དཀྱིལ་
འཁོར་དུ་མིང་འདོགས་བ་དང། ཡང་དེ་ཉིད་ཀྱི་ཉེར་གསུམ་པ་ལས། ཇི་ལྟར་འདོད་བཞིན་བསྒོམས་ནས་ནི། །དབུས་ཀྱི་གཙོ་བོ་རྣམ་བར་བརྟགས། །སངས་རྒྱས་བྱང་ཆུབ་སེམས་དཔའ་འམ། །ཁྲོ་བོ་སྣ་ཚོགས་དུ་མའམ། །ཁ་ཅིག་དེ་བཞིན་གཤེགས་
བ་འམ། །མ་མོའི་རིགས་ཀྱི་ཁྱད་བར་དང། །འོད་ཟེར་ཅན་དང་སྐུལ་བྱེད་མ། །ཤེས་རབ་ཕ་རོལ་ཕྱིན་དེ་བཞིན། །ཞེས་བས་སངས་རྒྱས་ཡབ་ཡུམ་བཅུ་དང། སེམས་དཔའ་སེམས་མཉེར་བཞི། ཁྲོ་བོ་འརྒྱད་འོད་ཟེར་ཅན་དང་སྐུལ་བྱེད་མ་དང། ཤེར་

[051B] དུས་འཁོར་ལས་ཀྱང། སྒྲུབ་ལེའི་ཚིགས་བཅད་བརྒྱ་སོ་བདུན་བར་ལས་སོ་སོ་སྒྲུབ་བ་ལ་གཙོ་བོ་ནས་དུར་ཁྲོད་ཀྱི་མཐར་ཐུག་བའི་ལྷ་རེ་རེའི་དཀྱིལ་འཁོར་དུ་
འགྱུར་བར་བཤད་ཅིང། སྐུ་གསུང་ཐུགས་ཀྱི་དཀྱིལ་འཁོར་གྱི་ཚད་སོ་སོ་བ་སོགས་བཤད་པའི་ཕྱིར། འདི་ལ་འཁྲུལ་པ་ཕྲ་མོ་ཙམ་ཡང་མེད་ལ། རྒྱུད་སྡེ་དུ་མའི་དགོངས་བ་ཡང་ཡིན་པས། འདི་ལྟར། རང་ཉིད་འཇིག་རྟེན་དབང་ཕྱུག་སྐུ་མདོག་དམར་པོ་
དམར་ནག་དཀར་བའི་ཞལ་གསུམ་ཕྱག་དྲུག་གི་གཡོན་གྱི་དང་བོས་དྲིལ་བུ་དང་བཅས་བས་པདྨ་དམར་བོའི་རྩ་བད་ཀུར་བརྟེན་ནས་འཛིན་ཅིང། གཡས་ཀྱི་དང་བོས་ཐུགས་ཀར་པདྨ་ཁ་འབྱེད་བར་མཛད་བ། ལྷག་མ་གཡས་རྡོ་རྗེ་འཁོར་ལོ། གཡོན་རིན་
ཆེན་རལ་གྲི་འཛིན་པ། རང་འདྲའི་དྲི་རྡོ་རྗེ་མ་ལ་འཁྱུང་བ། གཉིས་ཀའང་རིན་བོ་ཆེའི་རྒྱན་བརྒྱད་ཀྱི་ནས། གྱུར། རྡོ་དྲིལ་བྱིན་རླབས་བྱེད་ན། རྡོ་རྗེ་ནི་ནས། ཨོཾ་ཨཱཧཱུཾ་ལན་བདུན། སྔོན་འགྲོའི་མཆོད་བ་བྱིན་རླབས་ནི། ཨོཾ་ཨཱབི་གྷན་ཏ་ཀྲཾ་ཧཱུཾ། ནས། ཤཔྟ་
ཨཱཧཱུཾ། སྔོན་འགྲོའི་གཏོར་མ་ནང་མཚད་ལྟར་བརླབས་ཏེ། རང་གི་ཐུགས་ཀའི་ས་བོན་དམར་བོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོད་འཁོར་དང་ནས། སྦུ་གུ་ཅན་རྣམས་སུ་གྱུར། ཨོཾ་ཨཱཧྲཱིནས། རང་གནས་སུ་གཤེགས་པར་
གྱུར། བདག་བསྐྱེད་མཆོད་པ། ཨོཾ་ཨཱནས། སླར་ཨཱནས། སླར་ཨཱཏཱུཾ། རྡོར་སེམས་བསྒོམ་བཟླས་འདྲ། རང་ཉིད་འཇིག་རྟེན་དབང་ཕྱུག་ཏུ་གསལ་བའི་ཐུགས་ཀར་པདྨ་དང་ཟླ་བ་ལ་གནས་བའི་ཨོཾ་དང་ཧྲཱི་གང་རུང་དམར་བོ་ལས་འོད་ཟེར་ལྕགས་གྱུའི་རྣམ་པ་ཅན་གྱིས་བླ་མ་དང་གཉིས་སུ་

[052A]༄༅། །མེད་བའི་འཇིག་རྟེན་དབང་ཕྱུག་གི་དཀྱིལ་འཁོར་སྦྱན་དྲངས། ནས། རང་གནས་སུ་གཤེགས་པར་གྱུར། ཨོཾ་སྭ་བྷཱ་ཝ། ནས། ཨོཾ་ཨཱཧཱུཾ་གི་བར་འདྲ་བ་ཡང་རུང། ཡང་ན་ཐོག་མ་ནས་གཙུག་ཏོར་འཁོར་བསྒྱུར་བྱ་སྟེ་གོ་སླ། མངོན་རྟོགས་དངོས་གཞི། དངོས་
པོ་མེད་པ་ནས། གཞལ་ཡས་ཁང་གྲུ་བཞི་སྒོ་བཞི་པ། ནས། གཙོ་བོ་ཡང་རིམ་གྱིས་འོད་གསལ་དུ་ཐིམ་པར་གྱུར། ཨོཾ་ཤཱུནྱ་ཏ། ནས། ཧཱུཾ་སྔོན་པོ། དེ་ལས་འོད་ཟེར་འཕྲོས། ཕྱོགས་བཅུ་ནས་རིགས་ལྔ་འཁོར་དང་བཅས་བ་དཔལ་ཏུ་མེད་པ་སྤྱན་དྲངས་
དེ་ལ་ དེ་ཡོངས་སུ་གྱུར་པ་ལས་པདྨ་དམར་པོ་འདབ་མ་བརྒྱད་པའི་ལྟེ་བ་ལ། ཨོཾ་ཨཱ་ཧཱུཾ་གིས་མཚན་པ། པདྨ་ཨཏམ་ཀ་ཉ་ཧཾ། པདྨ་ཡི་གེ་དང་བཅས་པ་ལོངས་སུ་གྱུར་པ་ལས། རང་ཉིད་སྤྲུལ་སྐུ་འཇིག་རྟེན་དབང་ཕྱུག་སྐུ་མདོག་དམར་པོ་དམར་ནག་དཀར་
པའི་ཞལ་གསུམ། ནས། གཡོན་རིན་ཆེན་རལ་གྲི་འཛིན་པ། རིན་པོ་ཆེའི་རྒྱན་དང། དར་སྣ་ཚོགས་ཀྱི་ན་བཟའ་ཅན་དུ་གྱུར། རང་གི་ལུས་ཀྱི་མདུན་རྒྱབ་དང་གཡས་གཡོན་བཞི་ནི། ནས། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝ་ཀ་ཙིཏྟ་བཛྲ་སྭ་བྷཱ་ཝ་ཨཏྨ་ཀོ་ཧི་
རང་དམ་ཚིག་སེམས་དཔའི་ཐུགས་ཀར་རང་འདྲའི་ཡེ་ཤེས་སེམས་དཔའ་དམར་པོ་ཞལ་གཅིག་ཕྱག་གཉིས་པ་པདྨ་འཛིན་པས་རང་སྣང་གི་ཤེས་རབ་མ་ལ་འཁྱུད་པ། དེའི་ཐུགས་ཀར་ཟླ་བའི་གདན་ལ་པདྨའི་ལྟ་བར་ཏིང་ངེ་འཛིན་སེམས་དཔའ་ཨ་ཡིག་
དམར་པོ་རྟག་ཏུ་འཆར་བ། མར་མེ་ཆེན་བོ་ལྟ་བུ་མི་ཤེས་པའི་མུན་པ་འཇོམས་པའི་དོན་དུ་སྣང་བའི་ཕུང་པོ་ཆེན་པོར་གྱུར། དམ་ཚིག་སེམས་དཔའི་རལ་བའི་ཅོ་པ་ན་ལ། ནས། ཆིམ་པར་བྱེད་པར་གྱུར། རིགས་འདུག་གཙོ་བོ་འཕོས་ཀྱང་ལྷ་ཐམས་

[052B] །རང་གི་སྙིང་ཀ་ནས་རང་རིགས་ཀྱི་རིག་མ་ཕྱུང། ཨོཾ་ཤཱུནྱ་ཏ། ནས། སྟོང་པའི་ངང་ལས་བཾ་ལས་དྲིའི་དུད་ཆོས་བགྱིས་མཚན་འདི་ཡོངས་སུ་གྱུར་བ་ལས་
དྲི་རྡོ་རྗེ་མ་ནས། དགའ་བས་རོལ་པ། དེའི་སྤྱི་གཙུག་ནས་སྐྲ་མཚམས་ཀྱི། ནས། ཀོཉྷཾ། མདོར་བསྡུས་ཚེ་འདི་ཙམ་གྱིས་ཆོག། དཀྱིལ་འཁོར་རྒྱལ་མཆོག་སྔར་བཤད་པ་ལྟར་སྐྱེད་འདོད་ན་བྱའོ། །དེ་ནས་ཕྲ་ཐིག་དང་བཟླས་པ་བྱ་སྟེ། སྔགས་ནི་གཞན་
གཙོ་བོའི་སྔགས་ནི། མཉམ་མེད་ཇོ་བོའི་འཇིག་རྟེན་དབང་ཕྱུག་སྒྲུབ་ཐབས་ལས། དེ་བསྒོམས་པས་སྐྱོན་ཡི་གེ་དགུ་པོ་ཡེ་ཤེས་སེམས་དཔའི་ཐུགས་ཀའི་ས་བོན་ཡོངས་སུ་བསྐོར་ཏེ་གནས་པ་བཟླས་བྱའོ། ཨོཾ་ཨཱ་ཨོཾ་མ་ཎི་པདྨེ་ཧཱུཾ་ཧཱུཾ་ཞེས་བྱ་
བའི་སྔགས་བཟླས་ཤིང། ཞེས་གསུངས་པ་ནི་རྒྱུད་དང་པཎ་གྲུབ་སྔ་མའི་མན་ངག་གནད་ཅན་དུ་སྣང་ལ། བཟླས་བ་བྱེད་ཚེ་ཡང་རྡོ་རྗེ་གསུམ་གྱི་ལྷ་དང་ཡེ་ཤེས་ཨོཾ་མ་མ་ཧྲཱི་སེམས་དཔའ་སོགས། དབུགས་ཀྱི་རྒྱུ་བ་དང་མཉམ་དུ་དཀྱིལ་འཁོར་གྱི་ལྷའི་
ཚོགས་སྦྲོ་བསྡུ་མཛད་པ་ཡིན་ཏེ། སྒྲུབ་ཐབས་དེ་ཉིད་ལས། དེ་རེ་རེ་ཞིར་འབྱིན་པ་དང་འཇུག་པའི་རླུང་གིས་རིམ་གྱིས་སམ། གཅིག་ཆར་སྤྲོ་བ་དང་བསྡུ་བ་བྱ་ཞིང་མྱུར་བ་དང་དལ་ཆོས་པའི་ཉེས་པ་དང་བྲལ་བར་སྔགས་ཀྱི་དེ་ཁོ་ན་ཉིད་ལ་ལྷག་པར་མོས་པས་
གསང་སྔགས་ཡི་གེ་དགུ་པོ་བཟླ་བར་བྱ་སྟེ། འདི་ན་བཟླས་པའི་ཆོ་གའོ། ཞེས་གསུངས་པས་པདྨའི་སྙིང་པོའམ། བོ་དཧི་ཙ་སོགས་ཀྱི་ཕྲེང་བ་མན་ངག་ལྟར་བྱས་པར་སྔགས་ནམས་གསུངས་པ་བཞིན་དུ་ཡིད་མ་ཡེངས་པར་འདོན་པ་མན་ངག་དམ་བའི། །

[053A]༄༅། །བཟླས་བས་སྐྱོན་ཡིག་བརྒྱ་བཟླས་ཏེ་བརྟན་པར་བྱས་ཏེ། བསྟོད་པ་ནི། ཇོ་བོའི་འཇིག་རྟེན་དབང་ཕྱུག་གི་སྒྲུབ་ཐབས་ལྟར། རྡོ་རྗེ་མི་འཆི་རྒྱལ་པོ་ཆེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས།།
རྡོ་རྗེ་གསུང་ལ་ཕྱག་འཚལ་ལོ། །རྣམ་པར་སྣང་མཛད་དག་པ་ཆེ། །ནས། རྡོ་རྗེ་སྐུ་ལ་ཕྱག་འཚལ་ལོ། །མི་བསྐྱོད་རྡོ་རྗེ། ནས། རྡོ་རྗེ་དབྱིངས་ལ་ཕྱག་འཚལ་ལོ། །དོན་ཡོད་རྡོ་རྗེ་རྫོགས་སངས་རྒྱས།  །
དག་པ་ངོ་བོ་ཉིད་ལས་བྱུང། །རྡོ་རྗེ་སེམས་དཔའ་ཕྱག་འཚལ་ལོ། །ཞེས་འཁོར་རྣམས་སྤྲོས་ནས་བསྟོད་པར་བསམ། དེ་ནས་མཆོད་པའི་ལྷ་མོ་སྦྲོས་ནས་མཆོད་པར་བསམ། ཨོཾ་སརྦ་ཏ་ཐཱ་ག་ཏ་ཨ་མུ་ཏྲ་བསམ་པ་
ཤྲཱི་ཡེ་ཨཱ་ཧཱུཾ། ཞེས་པའི་ཨརྒྷཾ་གནས་སུ། པཱཏྱཾ། པུཥྤེ། དཧུ་པེ། ཨ་ལོ་ཀེ། གནྡྷེ། ནཻ་ཝི་ཏྱ། ཤཔྟ། རཱུ་པ། ཤཔྟ། གནྡྷེ། རས། སྥརཤ་རྣམས་བཅུག་སྟེ་ཕུལ། ནར་མཆོད་ལ། ལྕེ་ལག་བྱིན་གྱིས་བརླབས་ཏེ། མཆོད་དོ་ནས། རྗེ་རིན་པོ་ཆེ་ཡན་
དཀྱུས་དང། དེ་ནས་བརྒྱུད་པ་སོ་སོ་ལྟར་དབུལ། ཨོཾ་ལོ་ཀེ་ཤྭ་རི་ཨོཾ་ཨཱ་ཧཱུཾ། གནྡེ་བཛྲ་ཨོཾ་ཨཱ་ཧཱུཾ། ཛིན་ཛི་ཀ་ཨོཾ་ཨཱཧཱུཾ། ནས། སུམ་བྷ་རཱ་ཛ་ཨོཾ་ཨཱཧཱུཾ། གཞན་ཡང་རྒྱུད་སྡེ། སྔོན་སངས་རྒྱས་མཐོང་བ་ཡུལ་གཞི་བདག་ཨོཾ་བཛྲ་
ཨྨྲྀཏ་ཧཾ། རང་གི་གསང་གནས་ནས། དགྱེས་བར་གྱུར། སོགས་བདག་སྐྱེད་དང་སྦྱོར་ཙམ་བྱས་ལ། མདུན་སྐྱེད་རིལ་བུ་ནི་བྲེལ་ཚེའམ། བསྡུས་པ་བྱེད་ན་རྫོགས་འཕྲེང་ལྟར་ལྷ་སྐད་ཅིག་དཀྲོང་སྐྱེད་དང། ཤིན་ཏུ་བསྡུས་ན་འཇིག་

[053B] མཆོད་བསྟོད་བཟླས་བརྗོད་བྱས་ནའང་ཤིན་ཏུ་རུང་ཡང་ལྷ་མང་པོར་དངོས་སུ་དམིགས་པ་བྱིན་རླབས་ཆེ་ཞིང་ཆོག་ཡང་དཀའ་བས་རྒྱས་པའི་ལུགས་བྱེད་ན། མདུན་སྐྱེད་རིལ་བུ་སྣོད་བཅས་བིགྷན་གྱིས་
བསངས། ཤཱུནྱ་ཏས་སྦྱངས། ལྷུང་བཟེད་ཡིན་ན། ཨོཾ་ལས་རིན་པོ་ཆེའི་སྣོད་དང། ཐོད་པ་ཡིན་ན་ཨ་ལས་ཐོད་པ་ཡངས་ཤིང་རྒྱ་ཆེ་བ་དང། བུམ་པ་ཡིན་ན། བཾ་ལས་རིན་པོ་ཆེའི་བུམ་པ་དཀར་པོ། ལྟོ་བ་ཆེ་བ། མགྲིན་པ་རིང་བ། མཆུའི་ཕྱད་པ་
མཚན་ཉིད་ཐམས་ཅད་དང་ལྡན་པའི་ནང་དུ་རིལ་བུ་རྣམས་མི་དམིགས་པར་སྟོང་པར་གྱུར་པར་བསམས་ལ། སྟོང་པའི་དང་ལས་སྐད་ཅིག་གིས་རྡོ་རྗེ་ས་གཞི་རྭ་བ་གུར་བླ་བྲེ་མེ་རི་དང་བཅས་པའི་དབུས་སུ། རིལ་བུ་རེ་རེ་ནས་སྣ་ཚོགས་པདྨའི་གདན་སོ་
གཉིས་དང། དེའི་སྟེང་དུ་ཐུན་མོང་མ་ཡིན་པའི་གདན་སུམ་ཅུ་སོ་གཉིས་དེ་རྣམས་ཀྱི་སྟེང་དུ། ཨོཾ་ཨཱཨོཾ་ཧཱུཾ། ཨོཾ་ཨཱཨོཾ་ཧཱུཾ། ཨོཾ་ཨཱཨོཾ་ཧཱུཾ། ཨོཾ་ཨཱ་སྭ་ཧཱུཾ། ཨོམ་ཨཱཧཱུཾ་ཧཱུཾ། ནས། ཨོཾ་ཨཱཧཱུཾ་ཧཱུཾ་བཅུ་རྣམས་སུ་གྱུར། དེ་རྣམས་ཡོངས་སུ་གྱུར་པ་ལས། པདྨ་
དྲིའི་དུང་ཆོས། འཁོར་ལོ། རིན་པོ་ཆེ། རྡོ་རྗེ། རལ་གྲི། ནས། རྡོ་རྗེ་དང་རྡོ་རྗེ་དེ་རྣམས་ཡོངས་སུ་གྱུར་པ་ལས། ལྷ་སོ་གཉིས་སུ་གྱུར་པ་ནི། འཇིག་རྟེན་དབང་ཕྱུག་དམར་པོ་འོད་དཔག་མེད་ཀྱི་དབུ་རྒྱན་ཅན། དྲ་མར་ནག་དཀར་བའི་ཞལ་གསུམ་ཡུམ་
དྲི་རྡོ་རྗེ་མ་དམར་མོ་འོད་དཔག་མེད་ཀྱི་དབུ་རྒྱན་ཅན་དམར་ནག་དཀའ་བའི་རྩ་ཕྱག་གཉིས་ཀྱིས་དྲིའི་དུང་ཆོས་འཛིན་ཅིང། ལྷག་མ་གཡས་རྡོ་རྗེ་འཁོར་ལོ། གཡོན་རིན་ཆེན་རལ་གྲི་འཛིན་པ། ཡབ་ཡུམ་གཉིས་ཀའི་ཕྱག་དང་པོ་གཉིས་ཀྱིས་ཕན་ཚུན་

[054A]༄༅། །དུ་འཁྱུད་བ། གཉིས་ཀའང་ཞེས་བ་ནས། རྣམ་སྣང་དཀར་བོ་མི་བསྐྱོད་པའི་རིན་འབྱུང་སེར་བོ་མི་བསྐྱོད་པ་སྔོན་བོ་དོན་གྲུབ་ལྗང་ཀུ་སྦྱན་མ་དཀར་མོ་མཱ་མ་ཀི་སྔོན་མོ་གོས་དཀར་མོ་  ྾  སྒྲོལ་མ་གཟུགས་
རྡོ་རྗེ་མ་སྒྲ་རྡོ་རྗེ་མ་སེར་མོ་རེག་བྱ་རྡོ་རྗེ་མ་སྔོན་མོ་རོ་རྡོ་རྗེ་མ་ལྷ་མོ་བརྒྱད་པོ་དགའ་བས་རོལ་བ་འོ་དཀྱིལ་འཁོར་རབ་ཏུ་འབར་བའི་དབུས་ན་རང་རང་གི་གདན་ལ་རྡོ་རྗེ་སྐྱིལ་མོ་ཀྲུང་གིས་བཞུགས་བར་གྱུར། བྱམས་བ་དང། ས་སྙེད་
དཀར་བོ་རྣམ་སྣང་གི་ནས། གདུག་བ་ཅན་ཐམས་ཅད་ཚར་གཅོད་བའི་ཚུལ་གྱིས་བཞུགས་པར་གྱུར། ཡེ་ཤེས་པ་བསྐུལ་བ་འདིར་དངོས་གྲུབ་སྒྲུབ་པ་ལ་གཙོ་བོར་བསྔགས་ཤིང། དབང་སོགས་ལ་ཞིབ་ཆ་ཡོད་བ་ཤེས་དགོས་བས་འདི་
ལྟར། དེ་རྣམས་ཀྱི་ཐུགས་ཀར་རང་འདྲའི་ཡེ་ཤེས་སེམས་དཔའ་ཞལ་གཅིག་ཕྱག་གཉིས་བ་རེ་རེ། ཡེ་ཤེས་སེམས་དཔའ་དེ་རྣམས་ཀྱི་ཐུགས་ཀར་ཏིང་ངེ་འཛིན་སེམས་དཔའ་ཨོཾ་བཾ་ཨོཾ་སཱ་ཧཱུཾ་ལ་སོགས་བ་འོད་ཟེར་གྱི་ཕུང་བོ་ཆེན་བོ་དང་བཅས་
བར་གྱུར། དེ་རྣམས་ཀྱི་ཐུགས་ཀའི་ཏིང་ངེ་འཛིན་སེམས་དཔའི་འོད་ཟེར་ལྕགས་ཀྱུ་ལྟ་བུ་འཕྲོས་བ་རྣམས་གཅིག་ཏུ་གྱུར་བས་ཡེ་ཤེས་བ་སེམས་དཔའ་སུམ་བརྩེགས་ཅན་རྣམས་ཀྱི་ཐུགས་ཀར་བཏབ་སྟེ། སྒྲུབ་བ་པོ་ལ་དངོས་གྲུབ་སྩོལ་བར་བསྐུལ་
བའི་འོག་ཏུ་རང་གི་ཐུགས་ཀའི་ཧཱུཾ་གི་འོད་ཟེར་གྱིས་གནོད་མཛེས་བཀུག་ནས་མདུན་དུ་བཀའ་ནོད་པ་ལ་རྒྱལ་བ་རྣམས་སྒྲུབ་རྫས་འདི་ལ་དངོས་གྲུབ་ཆེད་དུ་འབྱོན་བར་བསྐུལ་ཅིག་ཅེས་བཀའ་བསྒོས་བས་དེ་ལ་ཀྱང་རང་རང་དང་འདྲ་བའི་ཡེ་ཤེས་བ་རྣམས་སྦྱན་

[054B] དེ་རྣམས་ཀྱང་རང་དང་འདྲ་བའི་དམ་ཚིག་སོ་སོ་ལ་ཐིམ་པར་གྱུར། ཨེ་ཧྱེ་ཧི་ནས། སཱ་ཧཱ། ལན་གསུམ། རང་གི་དྲུགས་ཀའི། ནས། གཉིས་སུ་མེད་བར་གྱུར། ལྷ་སོ་སོའི་རིགས་བདག་དབང་བསྐུར་བར་གྱུར། ཨོཾ་ཨཱ་བིགྷཱནྟ་
ནས༑ སྦརཤ་ཨཱཧཱུཾ། དག་ཅིང་དྲི་མེད་ནས། བྲོཀྷ་ནཾ་བྲ་ཏིའ་ཙྪ་ཧཱུཾ་སྦཱ་ཧཱ། ལྷ་ཡེ་མེ་ཏོག་ནས། བཞེས་ཤིག། ཨོཾ་སརྦ་ཏ་ཐཱ་ག་ཏ་བུཥྤེ་པྲ་ཏཱི་ཙྪ་ཧཱུཾ་སཱ་ཧཱ། སོགས་ཀྱིས་ཉེར་སྤྱོད་རོལ་མོ་དང་བཅས། རིན་ཆེན་དབང་གི་རྒྱལ་བོ། སོགས་ཀྱིས་འདོད་ཡིན་ལྔ་
དང༑ ཞིང་འདི་རིན་ཆེན་སོགས་ཀྱིས་རྒྱལ་སྲིད་སྣ་བདུན་དང། ལོ་ཀེ་ཤྭ་རི་ཨོཾ་ཨཱཧཱུཾ་སོགས་ཀྱིས་ནང་མཆོད། བདུད་རྩི་ལྔའི་སོགས་སྦྲོན་བྱ། དེ་ནས། རྡོ་རྗེ་དཔག་མེད་རྒྱལ་པོ་ཆེ། སོགས་དང། གང་ཞིག་གཟུགས་དང་སོགས་ཀྱིས་བསྟོན་ལ་
དེ་ནས་རིལ་སྒྲུབ་བཉུང་གསལ་གྱི་ནང་ལྟར་ཟླ་གྲགས་ཀྱི་བསྟོད་བས་ཀྱང་བསྟོད་ལ། རིལ་སྒྲུབ་ཉུང་གསལ་ལས། རྒྱལ་བའི་གྲགས་བོ་འཕགས་མཆོག་སྦྱན་དྲངས་གཟིགས། ནས། རོ་གཅིག་གྱུར། ཞེས་པས་བསྐུལ་ལམ་ན་དག་ལྟར་བདག་མདུན་
གྱི་འོད་ཟེར་སྒྲོ་བསྡུས་སངས་རྒྱས་བྱང་སེམས་ཐམས་ཅད་ཀྱི་རྒྱུད་བསྐུལ་བས་ཐུགས་རྗེ་ནུས་མཐུ་ཐམས་ཅད་འོད་ཟེར་གྱི་རྣམ་བས་ཐིམ་པར་ཡང་ཡང་བསྒོམ་ལ་ཡི་གེ་གསུམ་དང། ཡི་གེ་བཞི་དང། ཇོ་བོའི་གསུང་ལྟར་ཡི་གེ་དགུ་བ་སོགས་ལ་
ནུས་པ་འདོན། ཐུན་མཐར་ཡིག་བརྒྱས་བརྟན་པར་བྱས་ལ་མཆོད་བསྟོད་བྱས། མདོ་ཆོག་གི་འཕགས་པ་ཐུགས་རྗེ་ཆེན་པོ་སོགས་ཀྱིས་སྨོན་ལམ་དང་ཐུགས་བསམ་རྒྱ་བསྐྱེད། གཏོར་མ་བྱས་ནའང་ལེགས་ཤིང། ཞག་གྲངས་ཅེ་ཙམ་བྱེད་བསོད་

[055A]༄༅། །ནས༑ གྲོལ་དུས་ཐུན་མཐར་མཆོད་བསྟོང་རྒྱས་པ་དང། དེ་ནས་འོད་ཞུ་བྱས། ཤེས་བརྗོད་སྒྲུབ་ནས། དངོས་གྲུབ་ཀྱི་རྫས་ལྟར་ལེན་པ་སོགས་བྱས་ན་རྒྱུད་ཀྱི་དངོས་བསྟན་དང་མཐུན་པས་ཤིན་ཏུ་ལེགས་སོ། །ཕན་ཡོན་
སོགས་རྒྱུད་ཕྱི་མ་ལས། རྒྱུད་ཀྱི་ལས་རྣམས་དང་རིལ་བུ་སོགས་སྒྲུབ་པ་པོ་རྣམས་རྡོ་རྗེ་འཆང་དང་འདྲ་བར་རྡོ་རྗེ་འཆང་གིས་ཀྱང་ཕྱག་འཚལ་ལོ། །ཞེས་གསུངས་པ་སོགས་བསྔགས་བརྗོད་ཤིན་ཏུ་མང་ངོ། །སྨྲས་པ། སོ་གསུམ་གསང་
འདུས་ལྷ་ཡི་རིལ་བུའི་ལས། །སྒྲུབ་ཚུལ་རྒྱུད་རྒྱལ་དངོས་ཟིན་ལྟར་བཤད་པས། །རྒྱུད་རྒྱལ་ཕྱོགས་དུས་ཀུན་ཏུ་ལེགས་རྒྱས་པས། །འགྲོ་ཀུན་ལམ་འདིས་བདེ་ལེགས་གྲོལ་གྱུར་ཅིག་ཅེས་དཔལ་གསང་བ་འདུས་པའི་སྒོ་ནས་མ་
ཎིའི་རིལ་བུ་སྒྲུབ་ཚུལ་དགེ་ལེགས་ཆར་འབེབས་ཞེས་པ་འདི་ཡང། གངས་ལྗོངས་སྔགས་སྨྲའི་ཁྱུ་མཆོག་དཔལ་ལྡན་སྨད་རྒྱུད་གྲྭ་ཚང་དུ་རབ་སྣང་གི་རྒྱལ་མོ་ཞི་བ་ཆེན་མོ་ལྟར་དད་པ་དང་གཏོང་བ་དང་བསོད་ནམས་ཀྱི་དཔུང་བས་ས་ཆེན་པོ་
བདེ་བར་སྐྱོངས་པའི་བཀྲ་ཤིས་རྒྱལ་མོས་མ་ཎི་རིལ་སྒྲུབ་དགོས་གསུངས་ཚེ། སྨད་རྒྱུད་གྲྭ་ཚང་གི་སློབ་དཔོན་ལུང་རྟོགས་ཀྱིས་ཐུགས་རྒྱུད་མཐོན་པོར་གྱུར་པ། བྱང་རྩེ་ཆོས་རྗེ་མདོ་སྔགས་ཡོངས་སུ་རྫོགས་པའི་བཤེས་གཉེན་ཆེན་པོ་དགེ་
འདུན་ཕུན་ཚོགས་ཀྱིས་བསྐུལ་བ་ལྟར་རྒྱུད་རྒྱལ་འདུས་པའི་རྣལ་འབྱོར་ལ་མོས་ཤིང་རྩ་བཤད་ལེགས་པར་འཕྲོད་པའི་མང་ཐོས་འཇམ་དབྱངས་བཞད་པའི་རྡོ་རྗེས་གར་འདུག་ཐེག་མཆོག་གཏེར་མཛོད་བཀྲ་ཤིས་སྒོ་མང་གི་བླ་བྲད་དུ་སྦྱར་

[055B]    ༈    །།ན་མོ་གུ་རུ་མྙྫུ་གྷོཥྟྲ་ཡ། སྒྲུབ་ཐབས་རྒྱ་མཚོ་འདི་ལ་རྗེས་གནང་བྱེད་པའི་ཚོམ་བུ་སོགས་བཀོད་ཚུལ་ལག་གསན་ཡིག་གངྒཱའི་ཆུ་རྒྱུན་ལྟར། ལ་ལས་འོག་ཏུ་རྟུལ་ཚོན་སྟེང་དུ་མྙྫའི་
སྟེང་དུ་གཏོར་མ་བྱེད་པ་དང། ལ་ལས་རྡུལ་ཚོན་ལ་ཚོན་སྤུངས་དང་ས་བོན་བཀོད་པ་ཙམ་བྱེད་པ་དང། ལ་ལས་དྲིའི་ཐིག་ལེ་ལ་ཚོམ་བུ་མཛད་པ་གསུམ་ལ་རང་རང་གི་འདོད་ཞེན་གྱིས་དགག་གཞག་སྣ་ཚོགས་འདུག་ཀྱང། འཇམ་མགོན་བླ་མ་ཁྲི་རིན་པོ་
ཆེའི་ཞལ་ནས་ཕྱག་ལེན་རྒྱས་བསྡུས་ཙམ་ཡིན་གསུངས་པ་ཤིན་ཏུ་འཐད། ཕྱག་ལེན་ལ་ཚོམ་བུ་སྟབས་པ་དེ། མཆོད་པ་འགོད་ལུགས་ལ་ཤར་དུ་མཆོད་ཡོན་ཟེར་བ་དེ་བོད་ཀྱི་དུས་འཁོར་བ་ཁ་ཅིག་གི་འདོད་ལུགས་ཡིན་ལ། ཤེས་བྱེད་མེད་ཅིང་མི་
དགོས་པར་མཁས་གྲུབ་ཆོས་རྗེས་བཤད། མཆོད་པས་མཐའ་བསྐོར་པ་ནི་རྒྱ་གཞུང་དུ་མ་ལས་བཤད། མཆོད་པ་ལྷ་གྲངས་དང་མཉམ་པ་བྱས་ན་རྒྱུད་དང་རྒྱ་གཞུང་དང་མཐུན། ལྷའི་འབུལ་གཏོར་དཀར་ཅོག་ཟླུམ་པོ་པད་འདབ་ཅན། ཆོས་སྐྱོང་དང་གཞི་
བདག་ལ་དཀར་གཏོར་ཆུང་དུ་གཉིས། བདག་སྐྱེད་ལ་ཚོགས་ཞིང་དང་མཆོད་པ་བྱ། དངོས་གཞི་ལ་མ་བྱས་ཀྱང་ཆད་པར་མི་འགྱུར། བྱས་ཀྱང་ཆོག་གསུངས། བླ་མེད་ཡིན་ན་ནི་དགོས་པར་སེམས། ཐོག་མར་བདག་སྐྱེད་བཟླས་པ་དང་བཅས་བ་
བསྒྲུབས་རྗེས་འཁོར་ཡོད་ན་རང་ལ་བསྡུ། ཚོམ་བུ་ལྷ་གྲངས་དང་མཉམ་པ་ལྷ་ལྟར་ཕྱོགས་མཐུན་དུ་དགོད། ལས་བུམ་དུ་བགེགས་མཐར་བྱེད་ཞལ་གཅིག་ཕྱག་གཉིས་པ་བསྐྱེད། བཟླས་བརྗོད་བྱས་ལ་བྶངྱ་ཆུ་ལེགས་པར་བསྒྲུབ། དེ་ནས་མདུན་

[056A]༄༅། །བསྐྱེད་ཀྱི་ཚོམ་བུར་བསང་ཆུ་གཏོར་ལ། རང་གི་ཐུགས་ཀ་ནས་བགེགས་མཐར་བྱེད་ཀྱི་ཚོགས་སྤྲོས་ལ་བགེགས་བསྐྲད་པར་བསམ། སྭ་བྷཱ་ཝས་སྦྱངས། ཚོམ་བུ་ལྷར་མངོན་རྟོགས་ལྟར་བསྐྱེད། གནས་གསུམ་བརླངས་
ཤེས་པ་སྤྱན་དྲངས་ལ་བསྟིམ། དབང་ལྷ་སྤྱན་དྲངས། དབང་བསྐུར། མངོན་རྟོགས་ལྟར་རིགས་བདག་གིས་རྒྱས་གདབ། རིགས་གང་ཡིན་མི་ཤེས་ན་རྡོ་རྗེ་སེམས་དཔས་རྒྱས་གདབ། མཆོད་བསྟོད་བྱ། རྒྱུད་སྡེ་འོག་མ་གསུམ་ལ་རོལ་མོ་དང་བསྟོད་པ་
གཉིས་ལ་ཏིང་ཤག་བརྡུང། བླ་མེད་ལ་དྲིལ་བུ་དཀྲོལ་ཞིང་ཕྱི་མཆོད་ཀྱི་རྗེས་སུ་ནང་མཆོད་འབུལ། དེ་ནས་བཟླས་པའི་དམིགས་པ་བཞག། བཟླས་པ་བྱ། གཏོར་མ་བསང་སྦྱངས་བསྐྱེད། རྒྱུད་སྡེ་འོག་མ་གསུམ་ལ་བདུད་རྩིའི་རྒྱ་མཚོར་བྱིན་གྱིས་
བརླབ། བླ་མེད་ལ་ཤ་ལྔ་བདུད་རྩི་ལྔར་བསྐྱེད་ལ་བྱིན་གྱིས་བརླབ། དེ་ནས་གཏོར་མ་ཕུལ། འཕྲིན་ལས་བཅོལ་ལྷ་ལ་མེ་ཏོག་གཏོར་ནས། བདག་དང་སློང་མ་རྣམས་ལ་བྱིན་གྱིས་རླབས་པར་གསོལ་བ་བཏབ། དཀྱིལ་འཁོར་གྱི་ཁང་པའི་ཕྱི་རོལ་
ཏུ་ལས་ཀྱི་རྡོ་རྗེ་བག་དང་ལྡན་པས་ལས་བུམ་གྱིས་སློང་མ་རྣམས་ལ་ཁྲུས་བྱས་གྲལ་ལ་འཁོད། མེ་ཏོག་བསྐྱེ་བསྡུ་གྲུབ་རྗེས། དལ་འབྱོར་དོན་ཆེ་ཞིང་རྙེད་དཀའ་ཚུལ་རྟེན་ཁྱད་པར་ཅན་འདི་ལྟ་བུ་ཐོབ་པའི་དུས་སུ་ཆོས་བྱེད་དགོས་པའི་རྒྱུ་མཚན་
ཆོས་དེ་ཡང་སྙིང་རུས་ཙམ་དང་རང་གི་འདོད་པ་ཙམ་གྱིས་མི་ཆོག་ཚུལ། མུ་སྟེགས་པ་སོགས་ཀྱིས་མེར་མཆོད་བ་དང། གཡངས་བངས་ལ་མཆོད་པ་དང། མདུང་གི་རྩེར་མཆོད་པ་སོགས་ལ་ཐར་བ་ལྟ་ཅི་སྨོས། བདེ་འགྲོ་ཙམ་ཡང་ཐོབ་མི་ནུས་ཚུལ་

[056B] ཐར་པ་ཐོབ་བྱེད་ཀྱི་ཐབས་སྟོན་པ་ཡང་དག་པར་རྫོགས་པའི་སངས་རྒྱས་ལ་རག་ལས་ཚུལ། སྤྲོ་ན་དང་པོ་བྱང་ཆུབ་མཆོག་ཏུ་སེམས་བསྐྱེད་ཚུལ། བར་དུ་ཚོགས་བསགས་ཚུལ། མཐར་སངས་རྒྱས་པའི་ཚུལ་སོ་སོ་ནས་ཐེག་པ་ཆེ་ཆུང་སོ་སོའི་ལུགས་
མ་འདྲེས་པར་བཤད་ལ་ངེས་ཤེས་བསྐྱེད། དེ་ལྟ་བུའི་སྟོན་པ་དེས་དམ་པའི་ཆོས་ཟབ་པ་དང་རྒྱ་ཆེ་བ་མཐའ་ཡས་པ་གཅིག་བཤད་པ་དག་དགོས་པ་དང་བརྗོད་བྱ་ཅི་རིགས་ཀྱི་སྒོ་ནས་ཆོས་ཀྱི་སྒོ་བརྒྱ་ཁྲི་དང་བཞི་སྟོང་དང། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་དག་
ལས་བསྡུན་གསུང་རབ་ཡན་ལག་བཅུ་གཉིས་དང། གསུང་རབ་ཡན་ལག་དགུ་དང། སྡེ་སྣོད་གསུམ་དང། ཐེག་པ་ཆེ་ཆུང་གཉིས་སུ་འདུལ། དེ་ཡང་ཕ་རོལ་ཏུ་ཕྱིན་པའི་ཐེག་པ་དང་འབྲས་བུ་གསང་སྔགས་ཀྱི་ཐེག་པ་གཉིས། སྔགས་ཀྱི་ཐེག་པ་ལ་རྒྱུད་སྡེ་གོང་འོག་
གཉིས། བོད་འདིར་འདོད་ཚུལ་མང་ཡང། གུར་སཾ་བཧུ་ཊི་རྩ་འགྲེལ་སོགས་ལ་བརྟེན་ནས་རྒྱུད་སྡེ་བཞིར་ངེས་ཤིང། དེ་ལྟ་བུའི་རྒྱུད་སྡེ་བཞིའི་ཆོས་ཀྱི་འཁོར་ལོ་བསྐོར་ཚུལ་སྒྲ་བཤད་སོགས་མང་ཡང། འདིས་རྒྱུད་སྡེ་དེ་དག་གི་སྨིན་བྱེད་དང་གྲོལ་བྱེད་ཀྱི་
ལམ་གཉིས་ཀྱི་སྨིན་བྱེད་དབང་གི་ཆར་གཏོགས་པ་ལྷ་རྣམས་ཀྱི་དངོས་གྲུབ་མྱུར་བའི་ཆེད་དུ་རྗེས་གནང་བྱེད་པ་ཡིན་ཏེ། སྤྱི་རྒྱུད་ལས། སྔགས་ཀྱི་ནུས་པ་བསྐྱེད་པའི་དབང། འབྱོར་བ་བསྐྱེད་པའི་དབང། བགེགས་ཞི་བའི་དབང། སྣེང་རུང་གི་དབང་སྟེ་
དབང་བཞི་བཤད་པས་སྔ་མ་གསུམ་ཅི་རིགས་ཀྱི་ནད་དུ་གཏོགས་པས་སོ། །བྱེ་བྲག་ཏུ་ཆོས་འདི་ལ་ཨ་བྷྱ་ཀར་ལ་རྡོ་རྗེ་རྣལ་འབྱོར་མས་གནང་བ་བྱིན་ནས་བསྒྲིགས་ཚུལ་སོགས་བཤད་ལ། དེ་ལྟ་བུའི་ཆོས་གསན་པ་ལ་སྣོད་ཀྱི་སྐྱོན་གསུམ་སྤངས་པ་

[057A]༄༅། །འདུ་ཤེས་དྲུག་བཞག་པ་ཕུན་སུ་མཚོགས་པ་བཞི་ལྡན་གྱི་སྒོས་གསན་ཚུལ་བཤད་ལ། ལྷ་ཆེ་གེ་མོའི་རྗེས་གནང་ཞུ་བའི་ཡོན་ཏུ་མཎྜལ་འབུལ་བར་ཞུ། ཞེས་བརྗོད་ལ་མཎྜལ་ཕུལ་བ་དང། བླ་མ་དུས་གསུམ་སངས་རྒྱས་
ཐམས་ཅད་ཀྱི་ངོ་བོ་ཡི་དམ་གྱི་ལྷ་ཆེ་གེ་མོ་དང་ངོ་བོ་དབྱེར་མེད་དུ་མོས་ནས། ལྷ་ཆེ་གེ་མོའི་སྐུ་གསུང་ཐུགས་ཀྱི་རྗེས་གནང་དང་བྱིན་རླབས་མ་ལུས་པ་སྩལ་དུ་གསོལ་སྙམ་པ་གྱིས་ལ་འདིའི་རྗེས་ཟློས་མཛོད་ཅིག་ཅེས། དུས་གསུམ་སོགས་ལན་གསུམ་བརྗོད་
དེ་ནས་བསང་ཆུ་གཏོར་ལ། རང་གི་སྙིང་ཀ་ནས་ཁོར་བོའི་ཚོགས་སྤྲོས་ལ་བགེགས་བསྐྲད་པར་བསམ། ངས་སྔགས་བརྗོད་པ་དང་མཉམ་དུ་རང་བཞིན་འོད་གསལ་ཆོས་ཀྱི་དབྱིངས་སུ་སྦྱངས། འོད་གསལ་ཀྱི་ངང་ལས་ལྷའི་སྐུར་ལངས་པའི་མོས་པ་
མཛོད། སྭ་བྷཱ་ཝ་ནས། སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། བླ་མ་དང་མདུན་བསྐྱེད་ཀྱི་ཐུགས་ཀ་ནས་འོད་ཟེར་འཕྲོས། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ལྷ་ཆེ་གེ་མོའི་རྣམ་པར་སྤྱན་དྲངས། ཁྱེད་རང་རྣམས་ཀྱི་སྐུ་ལུས་ལ་ཆར་བཞིན་དུ་བབས་པས་ལུས་ཀྱི་སྡིག་པ་དང་སྒབ་པ་ཐམས་ཅད་སྦྱངས་ནས་ལྷའི་སྐུ་དང་བྱིན་རླབས་མཉམ་པ་ཐོབ་སྙམ་པ་མཛོད་ཅེས་པ་ཞི་བ་ལ་བྱ། དྲག་པོ་ལ་སྐུ་ལུས་ལ་ཐིམ་
པས༑ ལུས་ཀྱི་ནད་གདོན་བགེགས་སོགས་བསྲེགས་ཏེ་སྦྱངས་པའི་མོས་པ་མཛོད། དེས་སྐུའི་རྗེས་གནང་ཐོབ་པ་སོགས་བརྗོད། གསུང་གི་རྗེས་གནང་ལ་ཁྱེད་རང་རྣམས་ཀྱི་ཐུགས་ཀར་ཡེ་ཤེས་ཀྱི་ངོ་བོ་ས་བོན་གྱི་མཐར་སྔགས་ཀྱི་ཕྲེང་བ་བླ་མའི་

[057B] དང་པོ་དམ་ཚིག་པའི་ཚུལ། གཉིས་པ་ཡེ་ཤེས་པའི་ཚུལ། གསུམ་པ་བརྟན་བྱེད་ཀྱི་ཚུལ་དུ་ཐིམ་པས་ངག་གི་སྡིག་སྒྲིབ་སྦྱངས། ངག་ལྷའི་གསུང་དང་བྱིན་བརླབས་མཉམ་པ་ཐོབ་བྱུང་སྙམ་པ་ཞི་བ་ལ་བྱ། དྲག་པོ་ལ་སྔགས་ཕྲེང་ལས་འོད་ཟེར་
མེ་འོད་ལྟ་བུ་འཕྲོས་ནས་ནད་གདོན་བགེགས་སོགས་སྦྱངས་པའི་མོས་པ་མཛོད། དེས་ལྷའི་གསུང་གི་རྗེས་གནང་ཐོབ། ཐུགས་ཀྱི་རྗེས་གནང་གི་སླད་དུ་མི་དམིགས་པའི་དང་ལས་ལྟ་བ་བསྒོམ། སློབ་དཔོན་གྱིས་རོལ་མོ་དཀྲོལ། དེས་ལྷའི་ཐུགས་ཀྱི་རྗེས་
གནང་ཐོབ་པ་སོགས་བརྗོད། འཕྲོལ་རྗེས་གནང་མི་བྱེད་ན་སྐུ་གསུང་ཐུགས་ཀྱི་དམ་ཚིག་བསྲུང་དགོས་པར་བཤད་ལ། གཙོ་བོས་ཇི་ལྟར་སོགས་བརྗོད་ལ་དམ་ཚིག་ཁས་ལེན་དུ་གཞུག། གཏང་རག་གི་མཎྜལ་ཕུལ། འགྱུར་ཁྱད་མ་གཏོགས་སཾ་བཧུ་ཊ་གདན་
བཞི་སོགས་རྒྱུད་དང་ནག་པོ་པའི་གཞུང་སོགས་རྒྱ་གཞུང་དུ་མ་ནས་བྱུང་བའི་དེང་ནས་བརྩམས་ཏེ་སོགས་བྱ། དགེ་བ་འདི་ཡིས་སོགས་དང། ཆོས་ཀྱི་རྒྱལ་པོ་ཙོང་ཁ་བའི། ཞེས་སོགས་ཀྱི་བསྔོ་བ་དང། རྒྱལ་མཚན་རྩེ་མོ་སོགས་ཀྱི་ཤིས་བརྗོད་ཅི་རིགས་བྱའོ། །ཞེས་པ་
འདི་འང་རྗེ་བཙུན་ཐམས་ཅད་མཁྱེན་པ་འཇམ་དབྱངས་བཞད་པའི་རྡོ་རྗེའི་གསུང་ལས་བྱུང་བའོ།། །།བླ་མ་དང་མགོན་པོ་འཇམ་པའི་དབྱངས་དབྱེར་མེད་པའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །རྒྱུད་པའི་ཉེར་
འཚེ་འཁྲུད་པའི་ཆོག་མཁན། །རི་ཁྲོད་ལྷ་མོའི་སྒྲུབ་ཐབས་ལས་སྦྱོར་རྣམས། །འཁྲུལ་བྲལ་བླ་མའི་ཉམས་བཞེས་ཕྱག་ལེན་བཞིན། །བསྟན་འགྲོའི་འཚོ་བྱེད་བ་དུང་རྩིའི་རྒྱུན་འདི་སྤེལ། །དེ་ལ་འདིར་སྤྱིར་སྔགས་ཀྱི་འཇུག་སྒོ་དམ་བརྒྱུད་སྡེ་ནས་བཤད་

[058A]༄༅། །པའི་དབང་ལེགས་པར་ཐོབ་པ་དང། ཁྱད་པར་དུ་རི་ཁྲོད་མ་གཙོ་འཁོར་གསུམ་གྱི་རྗེས་གནང་དང་མན་ངག་ལེགས་པར་ཐོབ་པའི་རྣལ་འབྱོར་པས་ཉམས་སུ་ལེན་པ་ལ། ཐོག་མར་བསྙེན་པ་བྱ་ཚུལ་དང། བསྙེན་པ་སོང་ནས་ལས་
ཚོགས་རྣམས་བྱ་ཚུལ་གཉིས། དང་པོ་ནི། སྐྱབས་འགྲོ་སེམས་བསྐྱེད་སྤྱི་དང་འདྲ། སྭ་བྷཱ་ཝས་སྦྱངས། སྟོང་པའི་དང་ལས་རིན་པོ་ཆེ་སྣ་ཚོགས་ཀྱི་རི་བོ་དང། ལྗོན་ཤིང་སྣ་ཚོགས་ཀྱི་ནགས་ཚལ་དང། མེ་ཏོག་སྣ་ཚོགས་གཅལ་དུ་བཀྲམ་པའི་དབུས་སུ་པཾ་ལས་
པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རང་ཉིད་ཀྱི་རྣམ་པར་ཤེས་པ་པཾ་ཡིག་གསེར་གྱི་མདོག་ཅན། དེ་ལས་འོད་འཕྲོས་འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་ཡོངས་སུ་གྱུར་བ་ལས། རང་ཉིད་རྗེ་བཙུན་མ་རི་ཁྲོད་ལོ་མ་
གྱོན་མ་སྐུ་མདོག་གསེར་བཅོམ་ལྟ་བུ་ཞལ་གསུམ་ཕྱག་དྲུག་མ། རྩ་ཞལ་གསེར་གྱི་མདོག་ཅན། གཡས་ཞལ་དཀར་པོ་ཞིག་གཡོན་ཞལ་དམར་པོ་ཆགས་པའི་ཉམས་ཅན། ཞལ་རེ་རེ་ལ་དམར་ལ་ཟླུམ་པའི་སྤྱན་གསུམ་གསུམ་དང་ལྡན་པ་
དབུ་སྐྲ་དམར་སེར་གྱེན་དུ་རྫེས་པ་ལ་སྦྲུལ་དཀར་པོས་དཀྲིས་པ། ཕྱག་གཡས་ཀྱི་དང་པོས་རྡོ་རྗེ་རྩེ་ལྔ་པ། གཉིས་པས་དགྲ་སྟ་འདེབས་པའི་ཚུལ་དུ་མཛད་པ། གསུམ་པས་མདའ་གསོར་ཞིང་འཛིན་པ། གཡོན་གྱི་དང་པོས་རྡོ་རྗེའི་ཞགས་པ་དང་
བཅས་པའི་སྡིགས་མཛུབ་ཐུགས་ཀར་མཛད་པ། གཉིས་པས་ཤིང་ལོ་གསར་པའི་སྦྲང་གཡབ་གཡོབ་པ། གསུམ་པས་གཞུ་བསྣམས་པ། ཞབས་གཡས་ཀྱི་རྟིང་པས་འོག་ཕྱོགས་བརྟེན་ཆིང་བུས་མོ་གདན་དུ་བཙུགས་པ། གཡོན་བཞེངས་

[058B] དར་དཀར་པོའི་སྟོད་གཡོགས་དང། ཤིང་ལོ་གསར་བའི་སྨད་གཡོགས་ཅན། སྦྲུལ་དཀར་བོའི་ཕྲེང་བས་སེ་རལ་ཁ་བྱས་པ། དེའི་ཐུགས་ཀར་སྣ་ཚོགས་པདྨ་དང་ཉི་མའི་སྟེང་དུ་རྗེ་བཙུན་མ་ནག་མོ། མགྲིན་པར་སྣ་ཚོགས་
པདྨ་དང་ཉི་མའི་སྟེང་དུ་རྗེ་བཙུན་མ་དམར་མོ་སྐུ་མདོག་ཕྱག་མཚན་རྒྱན་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པའི་རིགས་གསུམ་གྱི།    ༈    དམར་མོ་གསུང་གི། སྔོན་མོ་ཐུགས་ཀྱི་ལྷ་མོ་སྟེ། གསུམ་ཀ་འགོད་ཚུལ་ལ་སེར་མོ་དབུས། དམ་པ་
མོ་དང་སྔོན་མོ་གཡས་གཡོན་དུ་འགོད་པ་འམ། འདི་ལྟར་བཀོད་ལ་ཞལ་ཕྱག་རྒྱན་ཕྱག་མཚན་སོགས་གཙོ་བོ་ལྟ་བུ་འམ། ཡང་ན་གཞན་གཉིས་ཞལ་གཅིག་ཕྱག་གཉིས་པ། གཡས་གཡོན་གྱིས་གཙོ་བོའི་རྩ་བའི་ཕྱག་མཚན་བསྣམས་པ་བཞུགས་ཚུལ་རྒྱན་སོགས་ལྷག་མ་མཐུན་པར་བྱ། རྒྱུད་ཆེན་
སངས་རྒྱས་ཀྱི་སྒྲུབ་ཐབས་སོགས་ཡོད་གསུང་ངོ། སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་འདྲའི་ཡེ་ཤེས་པ་དཔག་ཏུ་མེད་པ་སྤྱན་དྲངས། མ་ལུས་སེམས་ཅན་ཀུན་གྱི་མགོན་གྱུར་ཅིང། །ཞེས་སོགས་
ཤོ་ལོ་ཀ་གསུམ་མམ་དང་པོ་གང་རུང་གི་རྗེས་སུ། ཨོཾ་བརྞ་ཤ་བ་རིས་པའི་ཝཱ་ར་ཨེ་ཧྱེ་ཧི་ཛཿ་ཛཿ་ཛཿ་མཁན་ཆེན་འཇམ་དབྱངས་བསྟན་འཛིན་གྱི་ཟིན་བྲིས་ལས་ཛཿ་འདི་གསུམ་མམ། ཉེར་གཅིག་སྐབས་སྦྱར་བྱེད་གསུངས་ཟེར་སྣར། ཛ༑ ཧཱུཾ་བཾ་ཧོཿ་དམ་ཚིག་པ་སོ་སོ་དང་
གཉིས་སུ་མེད་དར་གྱུར། སླར་ཡང་ཐུགས་ཀའི་ཧཱུཾ་ལས་འོད་འཕྲོས། དབང་གི་ལྷ་རྣམས་སྦྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་པ་བཏབ་པས་དེ་རྣམས་ཀྱིས། ཨོཾ་སར་ཏ་ཐཱ་གྙ་ཨ་བཧེ་ཥེ་ཀྟས་མ་ཡ་

[059A]༄༅། །ཤྲཱི་ཡེ་ཧཱུཾ་ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྒོ་གསུམ་གྱི་དྲི་མ་དག། ཆུའི་ལྷག་མ་སྤྱི་བོར་ལུང་པ་ལས་རིགས་གསུམ་ག་ལ་མི་བསྐྱོང་པས་དབུ་བརྒྱན། དབང་གི་ལྷ་རྣམས་རང་ཉིད་ལ་ཐིམ་
པར་གྱུར། མཆོད་པ་བྱིན་བརླབ་ནི། ཨྀ་མྲ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུབ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་
བསིལ། མེ་ཏོག། བདུག་སྤོས། སྣང་གསལ། དྲི་ཆག་ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ་ནས་ཨོཾ་ཤཔྟ་ཨཱ་ཧཱུཾ་གི་བར་གྱིས་བྱིན་གྱིས་བརླབས། རང་གི་སྙིང་ཀ་ནས་
མཆོད་ལྷ་སྤྲོས་ཏེ། ཨོཾ་བརྣ་ཤ་བ་རི་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་སཱཧཱ། ན། ཤཔྟ་པྲ་ཏཱི་ཙྪ་སཱ་ཧཱའི་བར་གྱིས་མཆོད། རྒྱལ་བ་ཀུན་གྱི་ཡེ་ཤེས་སྒྱུ་མ་ཡི། །ཆོ་འཕྲུལ་རྣམ་པར་འཕྲུལ་ལས་ཤ་བ་རི། །ལྷ་མོ་གང་གིས་བསྒྲུབས་པས་ནད་གདོན་
བགེགས། །ཀུན་ཏུ་ཞི་མཛད་མ་ལ་ཕྱག་འཚལ་ལོ། །ཞེས་པས་བསྟོད། རིགས་སོ་སོའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་རང་རང་གིས་ལོན་གྱི་མཐར་རང་རང་གི་སྐུ་མདོག་པར་མཚུངས་པའི་སྔགས་འཕྲེང་གིས་བསྐོར་བའི་ས་བོན་སྔགས་
འཕྲེང་དང་བཅས་པ་ལས། ལྷ་མོ་གསུམ་གྱི་ཐུགས་ཀར་བཾ་ཡིག་རང་མདོག་ཅན་གྱི་མཐར་རང་སྔགས་རང་མདོག་ཅན་འོག་ནས་འཆད་པས་བསྐོར་བར་དམིགས་ལ། རང་འདྲའི་སྦྲོ་བསྡུ་བྱ་གསུངས། རང་འདྲའི་སྤྲུལ་པ་བསམ་གྱིས་མི་ཁྱབ་པ་འཕྲོས་ཏེ་ནད་བདག་གི་

[059B] ཞལ་དུ་གསོལ། ཕྱག་མཚན་གྱིས་ཐལ་བ་རྡུལ་ཕྲན་བཞིན་དུ་བརླགས། ཡང་སྐུ་ལས་འོད་ཟེར་འཕྲོས། ལྷག་མ་བསྲེགས་པའི་ཐལ་བ་རྣམས་རླུང་གིས་གཏོར། སླར་ཡང་སྔགས་འཕྲེག་
ཟར་ཡང་མ་མོ་དང་མཁའ་འགྲོའི་རིགས་ཡིན། ས་བོན་དང་བཅས་པ་ལས་འོད་ཟེར་འཕྲོས་པའི་རྩེ་ལས་བདུད་རྩའི་རྒྱུན་བབས་པས་དྲི་མ་བག་ཆགས་ཙམ་ཡང་མེད་པར་དག་པར་བསམ་ལ། ཨོཾ་ཕི་ཤ་ཙི་བརྞ་ཤ་པ་རི་སརྦ་ཛྭ་ར་མཁན་ཆེན་ཟིན་བྲིས་ལ་བསྐྱེད་བར། པྲ་
ཤ་མན་ཡེ་སཱཧཱ། ཨོཾ་ཝཾ་ཐར་ཏེ་ས་དུན་ཏེ་ཛྭ་ལ་སཾ་བྷ་རཾ་སཱཧཱ། ཨོཾ་ཀུན་བཧེ་ཀུན་བཧན་ལཾ་གྲུཾ་མཁན་ཆེན་བྷཱི་ཟེར། ཤལ་ཤལ་དུག་སོད། རྒྱུ་གཟེར་ལ་སཱཧཱ། ཞེས་པ་ཅི་མང་བཟླ་ཞེས་མཁན་ཆེན་ཟེར་སྣང། སྔགས་འདི་གསུམ་གྱི་དང་པོ་རི་ཁྲོད་མ་སེར་
མོའི་དང། གཉིས་པ་དམར་མོའི་དང། མཁན་ཆེན་བྷཾ་ཆེན། གསུམ་པ་སྔོན་མོའི་ཡིན་ཅིང་ཕྱི་མ་གཉིས་སྤྱི་འཛོམ་ཀྱི་སྔགས་དང། ཁྱད་པར་གསུམ་པ་རྒྱུ་གཟེར་སོགས་རིམས་ལ་བསྔགས་ཞེས་བླ་མ་གསུང་ངོ། གྲངས་ནི་བྱེ་པའམ་མཚན་མ་མཐོང་གི་་
འབྲིང་འབུམ་ཐེར་བཅུ་འམ་འབུམ་ཐེར་ཁ་ཡར་ཡོད་བ། ཐ་མའང་འབུམ་ཐེར་གཅིག་གམ་ཁྲི་ཕག་བརྒྱད་སོགས་ནི་ལས་ཚོགས་སྒྲུབ་པ་ལ་དགོས་གསུང་ངོ། །འདིར་མི་གཏོས་ཀྱང་རིགས་པ་བསྔགས་པས་འདི་ཡང་བཟླ་སྲོལ་ཡོད་ལ། ཨོཾ་དཾ་བྷྱོ་
ཡག་བྷྱོ་འབྲས་གཟེར་བྷྱོ་འདྲུམ་གཟེར་བྷྱོ་སྙིང་གཟེར་བྷྱོ་རྟོགས་གཟེར་བྷྱོ་རྒྱུ་གཟེར་བྷྱོ་མར་ཡ་ཁ་ཐཾ་གདན་ཆེན་གྱིས་ཁ་རྷཾ་ཟེར་སྣང། ཡང། ཨོཾ་ཚི་རྡུལ་རྡུལ་རྨུགས་ཤིག་ཤིག་ཧྲི་རམ་ཙག་ཏྲི་སད། རྦད་མ་ལ་ཡ་རྦད་སརྦ་མ་ལ་ཡ་རྦད། ཧཱུཾ་ཕཊ་

[060A]༄༅། །སཱཧཱ། ཞེས་ཀྱང་བཟླས། སྔགས་འདི་གཉིས་འདིའི་སྒོས་སྔགས་མིན་ཀྱང་གཞན་ནས་འབྱུང་བ་ཁ་ཚར་ལ་དམ་པ་རྣམས་ཀྱིས་བཏགས་པ་ཡིན་འདྲ། གཏོར་མ་འབུལ་བར་འདོད་ན། དཀར་གཏོར་ཟླུམ་པོ་འམ། སྙིང་གཟུགས་
གསུམ་མམ་གཅིག་གང་རུང་བཤམས། ཨྀམྲ་ཏས་བསང། སྭ་བྷཱ་ཝས་སྦྱངས། སྟོང་པའི་དང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུབ་ལས་བྱུང་བའི་གཏོར་མ་ཟག་པ་མེད་པའི་འདུད་རྩིའི་རྒྱ་མཚོ་ཆེན་པོར་
གྱུར༑ ཨོཾ་ཨ་ཀ་རོ་མུ་ཁམས་རྦ་དྷརྨཱ་ནཾ་ཨ་ཏྱ་ནུཏྤན་ན་ཏྭ་ད་ཨོཾ་ཨཱ་ཧཱུཾ་ཕཊ་སཱཧཱ། ལན་གསུམ་བརྗོད་ལ་བྱིན་གྱིས་བརླབས། མཁན་ཆེན་ཀྱི་དེ་ལ་འདི་གཉིས་མི་འདུག་པ་ཆད་དམ་བརྟགས། ཡང་མཁན་ཆེན་གྱི་དེ་ཡས་ཨ་ཀ་རོ་གསུམ་བརྗོད་རྗེས། ཨོཾ་རུ་
རུ་སྥུ་རུ་ཛྭ་ལ་ཏི་ཥཱ་སརྦ་ཨརྠ་སདྷ་ནི་ཧཱུཾ་ཕཊ། ལན་གསུམ་གྱིས་བྱིན་གྱིས་བརླབས་གསུང་བ་གཅིག་སྣང་ཞིང། བདག་ལ་འདི་མ་གསུངས་པ་དང་མི་དགོས་པ་ཡང་འདྲ་སྙམ་ཞིང་སྔགས་ཆད་པ་དང་མདག་པ་འདྲ་སྙམ་པས་དཔྱད་དོ། །རང་གི་ཐུགས་
ཀའི་ཧཱུཾ་ལས་འོད་ཟེར་འཕྲོས་པས་གཏོར་མགྲོན་གྱི་ལྷ་མོ་སྤྱན་དྲུངས། ལྔགས་འོད་ཟེར་གྱི་སྤུ་གུས་དྲངས་ཏེ་གསོལ་བར་བསམ་ལ། ཨོཾ་བི་ཤ་ཙི་བརྞ་ཤ་བ་རིས་པ་རི་ཝཱར་ཨི་དཾ་བ་ལི་ཏ་ཁ་ཁ་ཁ་ཧི་ཁཱ་ཧི། གསུམ་གྱིས་དབུལ། མཆོད་པ་དང་བསྟོད་
པ་སར་བཞིན་བྱ། གཏོར་མགྲོན་རྟེན་ཡོད་ན་བརྟན་བཞུགས་ཡབ། མེད་ན་གཤེགས་གསོལ་བྱ། བསོད་བ་སྨོན་ལམ་ཤིས་བརྗོད་བྱའོ། །གཉིས་པ་བསྙེན་པ་སོང་ནས་ལས་ཚོགས་བྱེད་ཚུལ་ལ། བུམ་ཚོག་ལ་བརྟེན་ནས་རིམས་བསྲུང་

[060B] བརྒྱད་ཐད་ལ་བརྟེན་ནས་གག་ལྷོག་གཟེར་གསུམ་སོགས་རིམས་ཀྱི་རིགས་མཐར་དག་བསྲུང་བ་དང། སྤྱི་འཛོམས་རིལ་པུལ་བརྟེན་ནས་གག་ལྷོག་གཟེར་གསུམ་ཆམ་པ་སོགས་ནད་རིགས་གསལ་འབང་ཕན་པའི་སྨན་
བཅོས་དང། བསྲུང་ཞིང་མཚམས་གཅོད་པ་སོགས་ལས་སྣ་གཅེས་བསྡུས་ཐོག་བུའི་སྐོར་དང་བཞི། དང་པོ་ནི་རང་གི་མདུན་སྡུ་སྟེགས་ཀྱི་སྟེང་སྣ་ཚོགས་པདྨའི་གདན་ལ་བུམ་ལ་མཚན་ལྡན་མགུལ་ཅིངས། ཁ་རྒྱན། དུང་ཆོས། གཟུངས་རྡོར་དང་
ནང་དུ་བུམ་རྫས་ཉེར་ལྔའི་སྟེང་དུ། ཛའ་ཏི་གླ་རྩི། ཤུ་དག་གསུམ་པ་སྣན་པ་བཏབ་པའི་ཆུས་གང་བ་བཞག། དེའི་མདུན་དུ་མཆོད་པ་གཏོར་མ་དང་བཅས་པ་བཤམས། དེ་ནས་རང་ཉིད་བདག་བསྐྱེད་བཟླས་པ་ཡན་གྲུབ་རྗེས། མཆོད་པ་བསང་སྦྱང་
བྱིན་རླབས་སྔར་བཞིན་བྱས། དེ་ནས་བུམ་པ་བསང་སྦྱངས། སྟོང་པའི་དང་ལས་པཾ་ལས་པདྨ་དང། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བཾ་ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བ། ལྟོ་བ་ལྡིར་བ། ཞབས་ཞུམ་པ། མགྲིན་པ་རིང་བ། ཁ་
གཡེལ་བ། མཆུ་འཕྱད་བ། ལྷུ་རྫས་ཀྱི་གོས་ཀྱིས་མགུལ་བ་དཀྲིས་པ། དཔག་བསམ་གྱི་ཤིང་གིས་ཁ་བརྒྱན་པ། གནག་ཆུ་དང་བཅུད་སྣ་ཚོག་ཀྱི་གང་བ་དེའི་ནང་དུ་རིན་པོ་ཆེ་སྣ་ཚོགས་ཀྱིར་རི་བོ་དང། ལྗོན་ཤིང་སྣ་ཚོགས་ཀྱི་ནགས་ཚལ་དང། ཞེས་
པ་ནས་མཆོད་བསྟོད་བཟླས་པའི་བར་སྔར་ལྟར་ལས་རང་ཉིད་ཅེས་པ་ཚིག་ཕྲད་སོགས་ཅི་རིགས་དོར། བུམ་པའི་ལྷ་ལ་གཏོར་མ་དབུལ་བ་དང། ཡང་མཆོད་བསྟོད་སྔར་བཞིན་བྱས། བུམ་ལྷ་ཡེ་ཤེས་པ་གཤེགས། དམ་ཚིག་པ་ཞུ་བ་བུ་

[061A]༄༅། །པའི་ཆུ་དང་གཉིས་སུ་མེད་པར་གྱུར། ཞེས་བརྗོད་དེ་ཆུ་ལྷ་མོའི་རྡུལ་ཕྲ་རབ་ཀྱི་རང་བཞིན་དུ་མོས། དེ་ལྟར་བསྒྲུབས་པའི་བུམ་ཆུ་གནས་ཁང་གི་ཕྱི་ནས་རིམ་བཞིན་འཐོར། དམིགས་པ་ནི། རི་ཁྲོད་མ་གསུམ་གྱི་སྐུ་
དཔག་ཏུ་མེད་པ་སྤྲོས། དེ་དག་གིས་ནད་བདག་མ་མོ་མཁའ་འགྲོ་ནད་དང་བཅས་པ་ཐམས་ཅད་ཕྱག་མཚན་གྱིས་བཅད་ཅིང་གཏུབས། ཞལ་དུ་གསོལ། མེས་བསྲེགས། བདུད་རྩིས་བཀྲུས་པར་བསམ། ཡང་ནད་མཆེད་དོགས་པ་ལ་སོགས་
པ་ཡོད་ན་ཕྱོགས་མཚམས་ནས་དབུས་སུའང་བསྡུས་ཏེ་བུམ་ཆུ་མང་ཙམ་བླུག། རི་ཁྲོད་མར་བསྐྱེད། སྐུ་དཔག་མེད་སྤྲོས། གཏུབས་བསྲེགས། བཀྲུས་པ་སོགས་བྱ། ནད་པ་ཡོད་ན་སྦྱིན་ནོ། །གཉིས་པ་ནི། རྫས་ཀྱི་གཙོ་བོ་བརྒྱད་
ནི༑ འབྲུམ་པ་འམ་རྒྱུ་གཟེར་གྱིས་ཤེ་བའི་ཁྱེའུ་ལོ་བརྒྱད་པའི་ཐོད་པ། དེ་གླ་བའི་རིལ་མ་ཙམ་གྱི་ཐོད་ཚལ་ལ། ཛ་ཏི་བདར་བའི་ཆུ་བྱུགས་ལ་གྲིབ་སྐམ་བྱས། དེ་བཞིན་དུ་དེའི་སྟེང་དུ་གླ་རྩིའི་ཆུ་དང། དེའི་སྟེང་དུ་ཤུ་དག་གི་ཆུ་བྱུགས་
རྫས་སོ་སོ་མཁན་ཆེན་གྱི་དེར་རྒྱུ་གཟེར་གྱིས་ཤི་པ་ལས་མི་འདུག་ཀྱང་བདག་ལ་རིམས་སོགས་ཀྱིས་ཤི་བ་དང་དའི་ནང་ནས་གཙོ་བོ་གཟེར་འབྲུམ་གཉིས་ཀ་གསུངས། བྱུགས་པའི་སྟེང་དུ་སྔགས་མང་དུ་བཏབ། དེ་ནས་ཡང་ཐོད་ཚལ་གླ་རིལ་ཙམ་དང། ཛ་ཏི་གླ་རྩེ་ཤུ་
དག་རྣམས་ཞིབ་པར་བརྡུངས་ཏེ་མར་དང་བསྲེས་ལ་སྔགས་བཏབ། གོང་གི་ཐོད་ཚལ་བཅུ་འགྱུར་ཙམ་གྱི་དཀར་རྡོ་དཀར་པོའི་སྟེང་དུ་ནག་པོ་སོགས་མེད་པའི་མིང་ཡིན་གསུངས། གོང་སྲིན་མེད་ངོས་འཇམ་པོ་གཅིག་ལ་འང་སགས་བཏབ། མར་གྱིས་དཀར་

[061B] དེའི་ཕྱི་མར་གྱིས་བཏུམ་བསྔེར་ཁ་ཆེ་བ་ཙམ་དེ་ལའང་སྔགས་བཏབ། དེ་ནས་རས་དཀར་པོ་དྲི་མེད་ཀྱིས་བཏུམས། དར་སྐུད་དམར་ས་སྐུད་ཀྱིས་ཁ་བཅིངས། དེ་ལའང་སྔགས་མང་དུ་བཏབ་པ་དེ་ཆུ་མིག་གམ་ཆུ་རམ་ལྟ་བུ་ལ་བཅུག་པས་
ཆུ་འཐུང་བ་ཀུན་ལ་ནང་རིམས་དེ་དགའ་གོ་མི་སྲིད་དོ། །ཐུམ་བུ་དེའང་ཆུ་ནང་དུ་ཞག་གསུམ་ཙམ་ལས་མང་བར་བཞག་ན་རུལ་ཡོངས་པས། རྒྱུན་པར་འཇོག་མི་དགོས་པར་ཆུ་འཆུ་བ་སོགས་ཀྱི་སྐབས་སུ་བཞག་ལ། མི་དགོས་པའི་དུས་རས་ཀྱི་ཆུ་
བསྐམས་ཏེ་བར་བུ་ལྟ་བུར་བཅུག་པས་ནམ་དགོས་དུས་སྤྱད་པར་བྱའོ། །གསུམ་པ་ནི། སྨན་ཁྱུང་ལྔ་ཡོངས་གྲགས་ལྟར་གྱི་སྟེང་དུ། གླང་ཆེན་གྱི་གྷི་ཧཾ། ཤིང་ཀུན། སྟག་ཤ་ནག་པོ། སྡིག་སྲིན། ཐར་ནུར། མ་ནུ། བྱི་ཏང་ཀ། ཅུ་གང་
བུ་རམ། གུ་གུལ། ཆུ་རྩ། ག་བུར། སུག་སྨེལ། ལི་ཤི། ཤ་ཆེན། བླ་མའམ་སྔགས་བ་ནུས་པ་ཅན་ནམ། དགེ་སློང་གཙང་མ་གང་རུང་གི་དྲི་ཆེན་དྲི་ཆུ། དེ་རྣམས་ཞིབ་པར་བཏགས། རིལ་བུ་སྲན་མ་ཆུང་ཤོས་ཙམ་དྲིལ་བགྲིབ་སྐམ་བྱས་པ་
རིན་པོ་ཆེའི་སྣོད་དུ་རིལ་ཅགས་བྱས། རིལ་བུ་རྣམས་བུམ་པར་བླུག། བདག་མདུན་བསྒྲུབས། སྔགས་མང་དུ་བགྲངས། ཞུ་བ་ལས་བྱུང་བའི་རིལ་བུར་གྱུར་པར་བསམ། ནད་སྟོབས་དང་བསྟུན་པའི་རིལ་བུ་གཅིག་གཉིས་གསུམ་ཙམ་བཏང་བས་ཕན་
ངེས་སོ། །བཞི་པ་བསྲུང་ཞིང་མཚམས་གཅོད་པ་ནི། ལུང་པའམ་གནས་གཞི་གང་ཡིན་དེའི་དབུས་སུ། རི་ཁྲོད་མ་བསྐྱེད། སྐུ་ལས་རང་འདྲ་དཔག་མེད་སྤྲོས་བས་གཏུབ་གསོལ་བསྲེགས་བཀྲུས་སོགས་བྱས། སླར་ཡང་སྐུ་ལས་འོད་འཕྲོས་

[062A]༄༅། །པས་པདྨ་དམར་པོའི་རྭ་གུར། དེའི་ཕྱིར་ཁྲོ་བོའི་རྡོ་རྗེ་སེར་ནག་གང་རུང་གི་རྭ་གུར། དེའི་ཕྱིར་ཁྲོ་ཆུའི་རྭ་གུར། དེའི་ཕྱིར་མེ་ཁ་དོག་སྣ་ལྔའི་རྭ་གུར། དེའི་ཕྱིར་རླུང་ནག་འཚུབ་མའི་རྭ་གུར་བསམ། བསྡུས་ན་པདྨ་རྡོ་རྗེ་མེ་
རིས་ཀྱང་ཆོག་གོ། མཚམས་གཅོད་བསྲུང་བའོ། །རིམས་ཀྱིས་གཙེས་པའི་སར་འགྲོ་ན། རང་ལ་ཐོག་མར་གང་སྦྱིན་གྱི་བཟའ་བཏུང་ལ་མཐེབ་སྲིན་གཏད། སྲིན་ལག་རི་ཁྲོད་མར་བསྐྱེད། དེ་ལས་སྤྲུལ་པས་གཏུབ་བསྲེགས་བཀྲུས་
སྔགས་བཟླས། ཡང་ན་རྡོས་པའི་བྱེ་མ། ཡུངས་དཀར། ཡུངས་ནག། སྐེ་ཚེ། ལྕགས་སོ་ལ། རྡོ་ནག་བསྲེས་པའམ། མ་འཛོམས་ན་བྱེ་མ་དུལ་མ་ལྷ་མོར་བསྐྱེད། སྔགས་མང་དུ་བཟླས། ཞུ་བ་ལས་བྱུང་བའི་རྡུལ་ཕྲ་རབ་ཀྱི་ལྷ་མོར་
བསམ། མཐའ་ནས་གཏོར། དམིགས་པ་སྔར་བཞིན་ནོ། །ནད་བྱུང་བའི་གྲོང་མཐའ་འདི་ཁོལ་ཚ་ཡིན། བསྐོར་ནས་བྱེ་མ་སོགས་སྔགས་དམིགས་བྱས་བས་ནད་མཆེད་མི་ཐུབ་པར་ཡང་བདག་ལ་བླ་མ་དམ་པ་གསུང་ངོ། །རང་བསྲུང་
ཟབ་མོའོ། །རིམས་ཀྱིས་ཤི་བའི་རུས་བུ་ལྟ་བུ་ནས་ནད་རིམས་མཆེད་དོགས་ན་མཐའ་ནས་རུས་བུ་དངོས་ལའང་འཐོར། ཤི་ཁ་གཅོད་པའི་ཐབས་ནི་ཤིང་ལེབ་མཐོ་གང་གྲུ་བཞི་པའི་དབུས་སུ་གཡུང་དྲུང་གཡས་བསྐོར་སྤྱི་ལྟར་བརྐོས་
གཡུང་དྲུང་ལྟེ་བ་དང་མཚམས་བཞིར་ཁུང་བུ་རེ་བྲུས། མཁན་ཆེན་གྱིས་རྒྱ་ཐོད་ཟེར་སྣང། བརྒྱད་ཐོད་གླ་རིལ་ཙམ་ལ་ཛ་ཏི། གླ་རྩི། ཤུ་དག་གི་ཆུ་བྱུགས། གྲིབ་སྐམ་བྱས་སྔགས་བཏབ། སྨན་གསུམ་བརྒྱད་ཐོད་དང་བཅས་པ་ཞིབ་པར་བཏགས་

[062B] གཡུང་དྲུང་གི་ལྟེ་བར་མར་ཅུང་ཟད་དེའི་སྟེང་དུ་བརྒྱད་ཐོད་གླན། དེའི་སྟེང་མར་འབུར་ཙམ། གཡུང་དྲུང་གི་ལོགས་དང་མཚམས་ཀྱི་ཁུང་བུ་ཀུན་ལ་མར་གླན། མར་རྣམས་ཀྱི་སྟེང་བྱེ་མ་དུལ་མས་བཀབ། དེ་ཉིད་
ཕྱི་སྒོའི་ཡ་ཐེམ་སྟེང་བཞག་པས་ཕན་ནོ། །ཕྱུགས་ནད་གཅོད་ན་གཡུང་དྲུང་གཡོན་བསྐོར་ཡིན། གཞན་རྣམས་འདྲ་བ་ལྟར་བསྒྲུབ་པ་བྱས་པ་དེ་ཕྱུགས་རྣམས་ཡོང་བའི་སྒོ་སྟེང་ནས་གཡུང་དྲུང་གི་ཁར་ཆུར་བླུགས་ལ་ཆུ་དེ་ཕྱུགས་རྣམས་ཀྱི་མགོ་ལ་གཏོར་
ཞིང་དམིགས་པ་སྔར་ལྟར་བྱས་པས་ཕན་ངེས་སོ། །འདི་དག་ནི་ཉམས་མྱོང་ཐོན་ངེས་ཡིན་པའི་གཏན་ཚིགས་ལོ་རྒྱུས་སོགས་ཡོད་དོ། །སྨྲས་པ། རྒྱལ་བ་ཀུན་གྱི་ཐུགས་རྗེའི་ཆུ་མཚོ་ལས། །འཐོན་པའི་རི་ཁྲོད་དབང་མོའི་ཟླ་བ་ནི། །ནད་རིམས་
གདུང་བ་སེལ་ལག་བུར་རྒྱུན། །སྒྲུབ་པའི་ཐབས་སུ་འཛིགས་པ་འདི་ཡིན་ཟུངས། །ཆུ་འདོད་སྨིག་རྒྱུ་འཐུངས་ལ་བྲེལ་བ་བཞིན། །སྲོག་འཕྲོག་ཧ་ལའི་རྒྱལ་པ་ཐོགས་པ་ལས། །གཅིག་ཆོག་ལྷ་མོའི་འཕྲུལ་འདི་ཟུངས་ཤིག་དང། །གཞུང་ནས་
བཤད་བཞིན་འབྱུང་བ་མངོན་སུམ་གྲུབ། །ཚུལ་འདིར་འཕད་དགེ་ །མདོ་དང་སྔགས་གྱི་བཤད་སྒྲུབ་ཟླ་མེད་པ། །གང་དང་དེ་འཛིན་སྦྱིན་བདག་བཅས་པ་ཀུན། །འཕེལ་རྒྱས་ཕྱོགས་དུས་ཀུན་ཏུ་དགེ་གྱུར་ཅིག་ཅེས་རི་ཁྲོད་
ལོ་མ་ཅན་རྣམ་གསུམ་གྱི་སྒྲུབ་ཐབས་ནད་རིམས་ཀུན་སེལ་བདུད་རྩིའི་ཆུ་རྒྱུན་འདི་ནི། རྒྱུད་སྡེ་རྒྱ་མཚོའི་མངའ་བདག་རིགས་དང་དཀྱིལ་འཁོར་ཀུན་གྱི་བདག་པོ་རྡོ་རྗེ་འཆང་དཀོན་མཆོག་ཡར་འཕེལ་གྱིས་བླ་མ་གོང་མའི་གསུང་རྒྱུན་ཕྱག་ལེ་

[063A]༄༅། །ལ་གནང་བ་རྣམས་བདབ་ལ་སྩལ་པ་དང། མཁན་ཆེན་འཇམ་དབྱངས་བསྟན་འཛིན་གྱི་ཟིན་བྲིས་གཉིས་མི་མཐུན་པ་རྣམས་མཆན་བུར་བྱས་ཏེ་རིག་སྔགས་འཆད་བ་འཇམ་དབྱངས་བཞད་པའི་རྡོ་རྗེས་ཡི་གེར་འགོད་
པ་འདིས་ཀྱང་ཀུན་མཁྱེན་ཙོང་ཁ་པའི་བསྟན་བ་སྤྱི་དང་ཁྱད་པར་དཔལ་ལྡན་སྲད་རྒྱུད་ཀྱི་བཤད་སྒྲུབ་ཕྱོགས་དུས་ཀུན་ཏུ་དར་པར་གྱུར་ཅིག།། །།སྦྱི་འཇོམ་ས་རིལ་བུའི་སྔེ་བ་སྦྱོར་ནི། སྨན་ཆེན། གླ་རྩི། རྩ་དག། ཨ་རུར་གསེར་
མདོག། ཤ་བོ་རུ་རྟ། ཤ་ཆེན། དྲི་ཆེན། གྷི་ཧཾ། ཅུ་གང། བྱི་ཏཀ། ལི་ཤི། སུག་སྨེལ། སྡིག་སྲིན། སྟག་གུ་ཤ། བུ་རམ། ཤིད་ཀུན། གུ་གུལ། ཐ་ནུ་རར། ཆུ་རྩ། མ་ནུ་འདི་རྣམས་ཞིབ་པར་བཏགས་ལ། རིལ་བུ་སྲན་མའི་ཕྱེད་ཙམ་
སྒྲིལ༑ མཚལ་ལ་མ་ལི་ཁྲིའི་ན་བཟའ་གསོལ། རབ་གནས་བྱས། དགེ་སློད་གཙང་མའི་དྲི་ཆུས་རིལ་བུ་བྱ། ཨོ་བི་ཤི་ཙ་བ་རྞ་ཤ་བ་རིས་རྦ་རྡོ་ར་བྲ་ཤམ་ནཿ་ཡ་སཱ་ཧཱ། སེར་མོའི་སྔགས་སོ། །ཨོཾ་ཐི་མཐར་ཏི་སྟུན་ཏེ་ཛྭ་ལ་ཤི་བ་རི་སཱ་ཧཱ། དམར་མོའི་
སྔགས་སོ། །ཨོཾ་ཀུན་དཧེ་ཀུན་བཧན་ལཾ་ཀྲུང་ཤལ་ཤལ་དུག་སོང་རྒྱུ་གཟེར་ལ་སཱ་ཧཱ། སྔོན་མོའི་སྔགས་གཤམ་བུ་དང་བཅས་བའོ། །སྔགས་བརྒྱད་ལ་ཤལ་ཤལ་སཱ་ཧཱ་ཡན་ཆད་ཀྱིས་ཆོག་ཟེར། སེར་མོ་དབུས། དམར་མོ་གཡས། སྔོན་མོ་གཡོན་
དུ་འདུག་གསུངས། ཕྱག་ལོན་སེར་མོའི་མགྲིན་པ་དང་ཐུགས་ཀར་དམར་སྔོ་གཉིས་འགོད་པར་མཛད་གསུངས། སྔགས་ཀྱི་གྲངས་ནི་བྱེ་བའམ། མཚན་མ་མཐོད་གི་པར། འབྲིང་འབུམ་ཐེར་བཅུ་འམ། འབུམ་ཐེར་ཁ་ཡར་སོད་པ་

[063B] འདིའི་བརྒྱུད་བ་ནི། རྒྱ་གར་གྱི་གྲུབ་ཆེན་གཅིག་གིས་འབྲི་མཚམས་ཀྱི་སྔགས་བ་གཅིག་ལ་གནང། དེ་ནས་རང་གི་རིགས་རྒྱུད་ཁོ་ན་ལས་གཞན་
སུ་ལ་མི་སྟེར་བའི་བཀའ་རྒྱ་བྱས་ཏེ་རིམ་པར་བརྒྱུད་པ་ལས། དུས་ཕྱིས་ཞིག་ན་པཎ་ཆེན་བསམ་འགྲུབ་རྒྱ་མཚོས་དེའི་སྔགས་པ་གཅིག་ལ་གདམས་པ་དེར་ལ་སྟེར་དགོས་བྱས་པས། ཁྱེད་ངེད་ཅག་གི་སྐྱབས་མགོན་ཡིན་བས་སྟེར་དགོས་མོད་ཀྱང་
གཞན་ལ་མི་སྦེལ་པའི་དམ་བཅའ་པ་ཞེས་དགེས་ཞུས་བས། ཁོ་བོས་འགྲོ་བ་ལ་ཕན་ཨེ་ཐོག་ཡིན། གཞན་ལ་སྦེལ་མི་རུང་ན་མི་དགོས་གསུངས་མ་བཞེས། སླར་རྒྱུད་ཆེན་སངས་རྒྱས་རྒྱ་མཚོ་དེའི་རིགས་རྒྱུད་དུ་འཁྲུངས་པས། དུས་ཕྱིས་རང་གི་ཨ་ཁུ་
སྔགས་བཙུན་གཅིག་ལ་པལ་སྟེར་དགོས་གསུངས་པས། ཁྱོད་ལ་སྟེར་ཀྱང་གཞན་ལ་མ་སྦེལ་གསུངས་ནས། དེ་རིང་ཁྱེད་ཀྱི་བརྩམས་བའི་ཉིན་འདིར་སྐྱོར་བ་དང་འདྲི་བ་བྱེད་དགོས། གཞན་མི་བྱེད་ཅེས་གསུངས་ནས། རྒྱུད་ཆེན་དཀོན་རྒྱམ་ལ་
ཡོལ་བའི་ཕག་ཏུ་གསན་བཅས་ནས་གནང། རྒྱུད་ཆེན་དེས་དཀོན་མཆོག་ཡར་འཕེལ་སོགས་ཤིན་ཏུ་མང་པོ་ལ་སྒྲུབ་ཐབས་དང་རྗེས་གནང་ལས་ཚོགས་གནང་སྟེ་སྤེལ་པ་ཡིན་གྱི། རྒྱུད་ཆེན་རྡོ་རྗེ་འཆང་སངས་རྒྱས་རྒྱ་མ་ཚོས་ཀྱང་ཉིན་དེར་ཚན་གཅིག་
ལས་མ་གསུང་གསུངས། རྗེ་དེ་ལ་བདག་འཇམ་དབྱངས་བཞད་བའི་རྡོ་རྗེས་ལས་ཚོགས་དང་བཅས་བར་ལེགས་བར་ཞུས་སོ།།    ༈    །། ཨོཾ་སྲ་བྷཱ་ཝ་གུ་དྡྷ་སརྦ་དྷ་རྨཱ་སྭ་བྷཱ་ཝ་ཤུ་དཧོ་ཉ་ཧཾ། སྣད་སྲིད་འཁོར་འདས་ཀྱི་ཆོས་ཐམས་ཅད་རང་

[064A]༄༅། །བཞིན་གྱིས་གྲུབ་པའི་སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་པདྨ་དཀར་བོ་འདབ་མ་སྟོང་དང་ལྡན་པ་ཡངས་ཤིང་རྒྱ་ཆེ་བའི་སྟེང་དུ་ཆོས་ཐམས་ཅད་མཐའ་དབུས་མེད་པར་སྟོན་པར་བྱེད་པའི་ཡི་གེ་ཨ་དཀར་བོ་འོད་
དུ་ཞུ་པ་ལས་བྱུང་པའི་ཟླ་བའི་དཀྱིལ་འཁོར་ཡངས་ཤིང་རྒྱ་ཆེ་བའི་སྟེང་དུ་རང་གི་སེམས་ཉིད་ཡི་གེ་ཧཱུཾ་རིན་པོ་ཆེ་མི་དཔོག་པའི་མདོག་ལྟ་བུ་དེ་ལས་འོད་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་དོན་བྱས། ཚུར་འདུས་ཧཱུཾ་ལ་ཐིམ། དེ་
ཡོངས་སུ་གྱུར་པ་ལས་རང་ཉིད་སྐད་ཅིག་གིས་དེ་བཞིན་གཤེགས་པ་ཀླུའི་དབང་ཕྱུག་རྒྱལ་པོ་སྐུ་མདོག་རིན་པོ་ཆེ་མི་དཔོག་པའི་མདོག་ལྟ་བུ་དྲི་མ་མེད་པ་ནམ་མཁའ་ལྟར་དྭངས་ཤིང་ཞལ་ཟླ་བ་ལྟར་དཀར་བ། དབུལ་སྦྲུལ་མགོ་བདུན་གྱི་གདེངས་
ཀས་རྒྱབ་ཡོལ་བྱས་པ། སྐུ་ལ་ཆོས་གོས་དུར་སྨྲིག་གསོལ་པ། དབུ་གཙུག་ཏོར་དང་ལྡན་པ། ཀླུ་ཐམས་ཅད་ཀླུའི་སྐྱེ་གནས་ལས་ཐར་པར་བྱེད་པའི་ཕྱག་རྒྱ་དང་ལྡན་པ། ཞལ་འཛུམ་པ་དང་བཅས་པ། མཚན་སོ་གཉིས་དང་དཔེ་བྱད་བརྒྱད་
ཅུས་སྤྲས་པ། ཞབས་རྡོ་རྗེའི་སྐྱིལ་ཀྲུང་གིས་འོད་ཀྱི་དྲ་བའི་དབུས་ན་བཞུགས་པ། དེའི་མདུན་དུ་པང་ཟླ་ལ་བྱང་ཆུབ་སེམས་དཔའ་སྒྲིབ་སེལ་སྐུ་མདོག་དཀར་པོ། ཕྱག་གཡས་རིན་པོ་ཆེའི་མྱུ་གུ་དང་གཡོན་བུམ་པ་བསྣམས་པ། གཡས་སུ་པད་ཟླ་
ལ་བྱང་ཆུབ་སེམས་དཔའ་བྱམས་པ་དམར་སེར། གཡས་ཀླུ་ཤིང་གི་མེ་ཏོག་དང། གཡོན་རིལ་བ་སྦྱི་བླུགས་བསྣམས་པ། རྒྱབ་ཀྱི་པད་ཟླ་ལ་འཇམ་དཔལ་གཞོན་ནུར་གྱུར་པ་སྐུ་མདོག་གསེར་བཙོ་མ་ལྟ་བུ་ཨུཏྤལ་བསྣམས་པ། གཡོན་

[064B] བཞི་ཀའང་གཙོ་བོ་ལ་བལྟ་བ་གཡས་ཕྱོགས་སུ་བྱང་སེམས་དཔག་མེད། གཡོན་ཕྱོགས་སུ་དགྲ་བཅོམ་པའི་ཚོགས་དཔག་མེད། འོག་ཕྱོགས་སུ་བླུའི་ཚོགས་
དཔག་མེད་ཀྱིས་རིན་པོ་ཆེ་ཐོགས་ཏེ་ཐལ་མོ་སྦྱར་ནས་གཙོ་བོ་ལ་བརྟབ། གཙོ་འཁོར་ཐམས་ཅད་ཀྱི་སྦྱི་བོར་ཨོ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་
དང༑ བྱང་ཆུབ་སེམས་དཔའ་ཐམས་ཅད་དེ་བཞིན་གཤེགས་པ་ཀླུའི་དབང་ཕྱུག་རྒྱལ་པོ་གཙོ་འཁོར་ལྔའི་རྣམ་པར་སྤྱན་དྲངས། བཛྲ་ས་མ་ཡ་ཛཿ་ཛཿ་ཧཱུཾ་བཾ་ཧོཿ་ནཱ་ག་རཱ་ཛ་ས་པ་རི་ཝཱ་ར་ཨ་རྒྷཾ་ནས། ཤཔྟའི་བར་དང། བསྟོད་པ་ནི། མཚོ་སྔོན་དྭངས་པའི་
དབུས་སུ་ཆུ་སྐྱེས་དཀར། །རབ་ཡངས་དབུས་སུ་རི་བོང་འཛིན་གདན་སྟེང། །ཧཱུཾ་ཡིག་ལས་འཁྲུངས་པཻ་ཌཱུར་མདོག་ལྡན་པའི། །བདག་གི་སྐྱབས་གཅིག་ཀླུ་དབང་ཁྱོད་ལ་བསྟོད། །འཁོར་གྱི་གཙོ་བོ་བྱང་སེམས་རྣམ་བཞི་དང། གཡས་གཡོན་བྱང་སེམས་
ཉན་ཐོས་དུ་མས་བསྐོར། །མདུན་དུ་གླུ་ཚོགས་ཡིད་བཞིན་ནོར་བུ་འབུལ། །འཁོར་དང་བཅས་ལ་གུས་པས་བསྟོད་པར་བགྱི། །ཞེས་དང། ཐུགས་ཀར་ཧཱུཾ་གི་མཐར། ཏྦྱཐཱ། ཨོཾ་ཏ་ཥཱ་ཀ་ཏ་བྷ་ལ་ཝ་ན་ཎཱ་ག་རཱ་རེ་ཤྭ་ར་ཨདྷི་་ན་ཨརྷི་ཥྠི་ཏེ་སཱ་ཧཱ། སྔགས་
ཀྱི་སྤྲོ་བསྡུ་སོགས་ལས་མཐུན་གྱི་དམིགས་པ་སྐབས་དང་སྦྱར་ནས་བཟླའོ། །གཏོར་མ་བྱིན་གྱིས་བརླབས་ལ། བཅོམ་ལྡན་འདས་འཁོར་བཅས་ཀྱི་ལྗགས་འོད་ཟེར་གྱི་སྦུ་གུས་དྲངས་ཏེ་གསོལ་བར་གྱུར། སྙིང་པོའི་མཇུག་ཏུ། ཨཀ་རོ་

[065A]༄༅། །བཏགས་ལ་བདུན་ནམ་ཉེར་གཅིག་གིས་འབུལ། མཆོད་བསྟོད་ཡིག་བརྒྱས་བརྟན་པར་བྱའོ། །འདི་ཡང་ཐམས་ཅད་མཁྱེན་པ་འཇམ་དབྱངས་བཞད་པའི་རྡོ་རྗེས་མཛད་པའོ། །བུམ་གཏེར་ལ་དེ་བཞིན་གཤེགས་
པ་གཙོ་འཁོར་ལྔའི་ཐུགས་རྗེ་ལ་བརྟེན་ནས་སྦྱིན་བདག་མི་ནོར་འཁོར་བཅས་ཀྱི་ཚེ་དང་བསོད་ནམས་དཔལ་འབྱོར་ལོངས་སྤྱོད་རིགས་རྒྱུད་སོགས་རྒྱས་ཤིང་ཀླུས་བདག་སོགས་ཀྱི་གནོད་འཚེ་ལས་བསྲུང་ཅིག། ཀླུ་ལ་ཀླུ་ཆེན། དེ་བཞིན་
གཤེགས་པ་གཙོ་འཁོར་ལྔའི་ཐུགས་རྗེ་ལ་བརྟེན་ནས་སྦྱིན་པའི་བདག་པོའི་མཐུན་རྐྱེན་ཚེ་དང་བསོད་ནམས་རིགས་རྒྱུད་སྟོབས་འབྱོར་མངའ་ཐང་རྣམས་ཡར་ངོའི་ཟླ་བ་ལྟར་རྒྱས་ཤིང་འགལ་རྐྱེན་ནད་རིམས་གདོན་བགེགས་ཀླུས་བདག་གི་
གནོད་པ་དང་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ། ཅེས་པ་ཡང་ངོ།།    ༈    །།བླ་མ་དང་ཁྲོ་བོ་བཅུའི་ལྷ་ཚོགས་རྣམས་ལ་ཕྱག་འཚལ་ཞིང་སྐྱབས་སུ་མཆིའོ། །དེ་ལ་འདིར་ཁྲོ་བོ་བཅུའི་སྒྲུབ་ཐབས་ཉམས་
སུ་ལེན་པར་འདོད་པས། ཐོག་མར་རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐད་པ་འཛིན་པར་གྱུར་པར་བསམ་ལ། བསང་ཆུས་གཏོར་ལ། ཨོཾ་ཧྲཱི་གྱིཿ་ཝི་ཀྲི་ཏཱ་ན་ན་ཧཱུཾ་ཕཊ་ཀྱིས་བ་གེགས་
བསངས། སྭ་བྷཱ་ཝ་སོགས་ཀྱིས་སྟོང་པར་སྦྱངས། སྟོང་བའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ། ཞེས་པ་ནས། ཨོཾ་ཨཱ་ཧཱུཾ་ལན་གསུམ་བརྗོད་ལན་ནང་མཆོད་བྱིན་གྱིས་བརླབས་མཆོད་བ་བྱིན་

[065B] ཧྲཱི་ཥྚཱི་་བས་སངས། སྭ་བྷཱ་ཝས་སྟོང་བར་སྦྱངས། སྟོང་བའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་ཞེས་པ་ནས། ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར་པར་བསམ་ལ། ཨོཾ་ཨ་རྒྷཾ་ཨཱ་ཧཱུཾ་ནས་ཤ་པྟའི་བར་
གྱིས་བྱིན་གྱིས་བརླབས། དེ་ནས། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཐུགས་ཀར་པདྨ་དང་ཉི་མ་ལ་གནས་པའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བླ་མ་དང་གཉིས་སུ་མེད་པའི་ཁྲོ་བོ་བཅུའི་ལྷ་ཚོགས་ལ་སངས་
རྒྱས་དང་བྱུང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྦྱན་དྲངས། འོད་ཟེར་རང་གི་སྙིང་ཀར་ཐིམ། གང་གི་དྲིན་གྱིས་བདེ་ཆེན་གནས། །ཞེས་སོགས་ཀྱིས་ཕྱག་བྱ། རང་གི་ཐུགས་ཀ་ནས་ལྷ་མོ་མཆོད་རྫས་ཐོགས་པ་དང་ག་མེད་
སྤྲོས་ཏེ། ཨོཾ་བཛྲ་མ་ཧཱ་ཀྲོ་དྷ་རཱ་ཛའས་པ་རི་ཝཱར་ཨ་རྒྷཾ་ཝ་ཏི་ཙྪ་ཧཱུཾ་སཱ་ཧཱ། ནས། ཤཔྟའི་བར་གྱིས་མཆོད་པར་བསམ་ལ། ལྷ་མོ་རྣམས་སླར་སྙིང་ཀར་བསྡུའོ། དེ་ནས། སྡིག་པ་རྣམས་ནི་བཤགས་པར་བྱ། །ཞེས་སོགས་བརྗོད་ལ། སྡིག་བཤགས་ཡི་
རང་བསྔོ་བ་སྐྱབས་འགྲོ་སེམས་བསྐྱེད་ལུས་འབུལ་བ་ལམ་ལ་བརྟེན་པ་རྣམས་བྱ། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སྙམ་པའི་བྱམས་པ་དང། དེ་བཞིན་དུ་སྡུག་བསྔལ་དང་བྲལ་བར་གྱུར་ཅིག་སྙམ་པའི་སྙིང་རྗེ་དང། བདེ་བ་དང་
མི་འབྲལ་བར་གྱུར་ཅིག་སྙམ་པའི་དགའ་བ་དང། འཇིག་རྟེན་གྱི་ཆོས་བརྒྱད་དང་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་བར་བྱའོ། སྙམ་པའི་བཏང་སྙོམས་ཚད་མེད་དོ། ཚད་མེད་བཞི་བསྒོམ་པ་ནི་བསོད་ནམ་

[066A]༄༅། །ཀྱི་ཚོགས་བསགས་པའོ། །ཨོཾ་སྭ་བྷ་ཝ་བཤུང་དྷ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉྷཾ། ཨོཾ་ཤཱུ་ནྱ་ཧཾ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོཉ་ཧཾ། རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་ཅེས་པ་ནས་
བདག་མེད་པའི་སྟོང་པར་གྱུར་སྙམ་དུ་བསམ་ལ། ཡུལ་སྟོང་བའི་ཉིད་དང། ཡུལ་ཅན་ ཆོས་སྐུ་ལ་ང་རྒྱལ་བྱ་བ་ནི་ཡེ་ཤེས་ཀྱི་ཚོགས་བསགས་པའོ། །སྟོང་པའི་ངང་ལས་ཡཾ་ལས་ཀླུང་གི་དབྱེར་
འཁོར་དུ་བའི་མདོག་ཅན་གཞུ་ལྟ་བུ་རྒྱལ་མཚན། ཞེས་པ་ནས། ཁ་དོག་སྣ་ལྔའི་མ་དཔུང་ཕྱོགས་བཅུར་འཕྲོ་བར་གྱུར། པར་བསམ་པ་ནི་བསྲུང་འཁོར་ཐུན་མོང་པའོ། །ཐུན་མོང་མ་ཡིན་པ་ནི། རྭ་བའི་དབུས་སུ་བཧུཾ་ལས་བཀའི་འཁོར་
ལོ་སེར་པོ་རབ་ཏུ་འབར་བ་གཡས་བསྐོར་དུ་འཁོར་བརྩིབས་བཅུ་ལྟེ་བ་དང་བཅས་པ། ལྟེ་བའི་ནང་དང་རྩིབས་ལ་ཆུང་ཟད་མ་རེག་པའི་གནས་རྣམས་སུ་སྣ་ཚོགས་པདྨ་དང་ཟླ་བ་དང་ཉི་མའི་གདན་གསུམ་གསུམ། གདན་དབུས་མའི་སྟེང་དུ་
ཧཱུཾ་ཡིག་ཡོངས་སུ་གྱུར་པ་ལས་རང་ཉིད་གཙུག་ཏོར་འཁོར་ལོས་བསྒྱུར་བ་ལྗང་སེར་མི་བསྐྱོད་པའི་ཅོད་པན་ཅན། ལྗང་སེར་དཀར་དང་དམར་པའི་ཞལ་ཞེས་པ་ནས། ཕྱོགས་བཅུར་འཕྲོས་པས་གདུག་པ་ཅན་ཐམས་ཅད་ཚར་གཅོད་པར་གྱུར་
པར་བསམ་ལ། གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། རང་གི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་ཡེ་ཤེས་ཀྱི་འཁོར་ལོ་རྟེན་དང་བརྟེན་

[066B] ཛཿ་ཧཱུཾ་པཾ་ཧོཿ་གཉིས་སུ་མེད་པར་གྱུར། ཨོཾ་བཛྲ་མ་ཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། ཞེས་པ་ནས། ཤཔྟའི་བར་གྱིས་མཆོད། ཨོཾ་བཛྲ་ནས་ཨོཾ་ཨཱ་ཧཱུཾ་གིས་ནང་མཆོད་དབུལ། བསྟོད་པ་ནི། གཏུམ་
ཆེན་དུས་མཐའི་མེ་ལྟར་གཟི་བརྗིད་འབར། །གློག་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །རྔམས་པའི་ང་རོ་འབྲུག་སྒྲ་སྟོང་བཞིན་སྒྲོགས། །ཁྲོ་བོ་ཕྱོགས་བཅུའི་བགེགས་ཚོགས་འདུལ་ལ་བསྟོད། །བཞད་པའི་གད་རྒྱངས་འབར་བའི་
མཆེ་བ་ཅན། །ལྟོས་འགྲོའི་དོ་ཤལ་སྤྱན་རྩ་གློག་ལྟར་འཁྱུག་ཡན་ལག་རྣམ་དག་དུས་མཐའི་མེད་དཔུང་འོད། །སྟོབས་ཆེན་ཁྲོ་བོ་བཅུ་ལ་ཕྱག་འཚལ་བསྟོད། །ཅེས་པས་བསྟོད། བཟླས་པ་ནི་ལཱ་ལི་ཏའི་གཞུང་ལས་ཁྲོ་བོ་བཅུའི་སྔགས་མ་
བྱུང་ཡང། བཟླས་པ་བྱ་བར་འདོད་ན། གཞུང་གཞན་ནས་འབྱུང་བའི་སྔགས་བཟླ་གསུངས་པའི་སྔགས་ནི་མངོན་བརྗོད་ཀྱི་ཁྲོ་བོ་བཅུའི་སྔགས་ཡིན་པ་མཁས་གྲུབ་རྗེའི་ཟིན་བྲིས་ངག་ལས་འབྱུང་ལ། ཁྲོ་བཅུ་ཞལ་གཅིག་ཕྱག་གཉིས་པ་དང་སྔགས་
འདི་དང་འཁོར་ལོ་དང་བཅས་པའི་མན་ངག་ཡོད། ཡེ་ཤེས་ཞབས་ལུགས་ཁྲོ་བཅུ་འདི་ལྟ་བུ་ཞལ་གསུམ་ཕྱག་དྲུག་ཡིན་ལ། སྔགས། ཨུཥྞཱི་ཥ་ཙཀྲ་ཝ་རྟི་སརྦ་ལོ་ཀི་ཀ་སོགས་འདོན་པར་བཤད་པས་དེའི་མན་ངག་ལྟར་ཡང་བྱ། སྔགས་འདི་ལ་
ཨ་བྷ་ཡས། མན་སྙེར་འཁོར་ལོ་བཀོད་པ་བདེ་མཆོག་ནས་བཤད་དེ། གུར་ལས་འབྱུང་བ་ནི། ན་མཿ་སམནྟ་བུདྡྷ་ནཱཾ། ན་མཿ་ས་མ་ནྟ་དྷརྨཱ་ནཱཾ། ན་མཿ་ས་མནྟ་སཾ་གྷཱ་ནཾ། ཨོཾ་སི་ཏ་ཏ་པ་ཏྲེ། ཨོཾ་བི་མ་ལེ། ཨོཾ་ཤཾ་ཀར། ཨོཾ་པྲ་ཏྱ་དགི་ར། བཛྲ་ཨུཥྞཱི་ཥ་ཙ་ཀྲ་ཝ་རྟི། སར་ཡནྟ་

[067A]༄༅། །ནནྟྲ། མུལ་ཀརྨ་ནཾ་བཧན་དྟ་ནཾ། ཏྲ་ཏྲཱ་ནཾ། ཏྲ་ཏྲཱ་ནཾ། ཀཱི་ལ་ནཾ་བཱ་མ་མྀ་ཀྲི་ཏེ། ཡེ་ན་ཀེ་ན། ཙིཏྟ་ཀྲི་ཏཾ་ཏ་ཏ། སརྦ་ནྟུ། ཚིན་དྷ་ཚིན་དྷ། བྷིནྡ་དྷ་བཧིན་དྷ། ཙི་རི་ཙི་རི། གི་རི་གི་རི། མཱ་ར་མཱ་ར། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ། ཅེས་པའི་སྔགས་འདི་
མན་ངག་གི་གནད་ལྔ་དང་ལྡན་པར་བཟླས་ན། བར་ཆད་སྤྱི་དང་ཁྱད་པར་བྱད་ཁ་རྦོད་གཏོང་བཟློག་པ་ལ་བསྔགས་པར་གསུངས་པས་སྐབས་འདིར་ཡང་བཟླ་བར་བྱ་བ་ནི་སྔགས་རིམ་དང་ཌོམ་དཧི་བའི་དགོངས་པའོ། །སྔགས་འདི་འགྲོ་འདུག་སྐབས་སུ་
བཏོན་ན་བར་ཆད་མི་ཡོང་བར་བཤད་ཅིང། སྡིག་སྒྲིབ་འདག་པ་སོགས་བདེ་མཆོག་རྩ་རྒྱུད་ལས་བཤད། འདུལ་བྱའི་བགེགས་རྣམས་ཕྱོགས་མཚམས་ཀྱི་སྒོ་ནས་བཅུར་བསྡུས་ཏེ་དེ་དག་འདུལ་བྱེད་ཁྲོ་བོ་བཅུར་མཛད་ནས། ཕྱོགས་
མཚམས་བསྲུང་བའི་དོན་དུ་བསྲུང་འཁོར་གྱི་གཙོ་བོའི་བཀའ་བསྒོས་ནས་འཇོག་པ་འདི་སྔགས་མ་བཟླས་ཀྱང་བསྲུང་བའི་མཆོག་ཡིན་པས་དེ་ལྟར་བཀོད་ནས། བགེགས་ཚར་གཅོད་པ་ཡང་ཡང་དྲན་པར་བྱས་ནས་རང་གི་ལྷའི་སྒོམ་
བཟླས་སོགས་བྱ་བར་རྗེ་བདག་ཉིད་ཆེན་པོ་ཡབ་སྲས་བཞེད་པས་གྲུབ་ན་ཤིན་ཏུ་ལེགས། དེ་ནས་གཏོར་མ་ནང་མཆོད་ལྟར་བྱིན་གྱིས་བརླབས། མདུན་དུ་ཁྲོ་བོ་བཅུ་འཁོར་དང་བཅས་པ་བསྐྱེད་ལ། གཏོར་སྔགས་ནི། ཨོཾ་ཨཱ་བཛྲ་
ཨུཥྞཱི་ཥ་ཙཀྲ་ཝ་རྟི་ཧཱུཾ། ཨོཾ་ཡ་མའན་ཏྀ་ཀྲ་ཏ་ཧཱུཾ་ནས། སུམ་བྷཱ་རཱ་ཛ་ཧཱུཾ་ཧཱུཾ་སརྦ་དུཥྚ་ན་ས་མ་ཡ་མུ་ཏྲ་པྲ་བྷཉྫ་ཀ་མ་མ་ཤིནྟཾ་རཀྵཾ་ཙ་ཀུ་རུ་ཝཱ་ཧཱ། ཞེས་པ་ཨ་བྷ་ཡ་དང། རྗེ་ཡབ་སྲས་ཀྱིས་བཀོད་པ་འདིས་ཕུལ། མཇུག་ཚོག་སྤྱི་འགྲོ་ལྟར་བྱ་

[067B] །ཞེས་ཁྲོ་བཅུའི་བསྲུང་འཁོར་རྡོ་རྗེའི་གོ་ཁྲབ་ཅེས་བྱ་བ་འདི་ནི་རྩ་བའི་བླ་མའི་བཀའ་སྩལ་དང་དུ་བླངས་ཏེ་ཤཱཀྱའི་དགེ་སློང་འཇམ་དབྱངས་བཞད་པའི་རྡོ་རྗེས་སྲ་རྡོ་རྗེ་འཆང་གི་གསུང་ལས་རྒྱུན་ཁྱེར་
དུ་བཀོད་པ་འདིས་ཀྱང་སེམས་ཅན་ལ་ཕན་པར་གྱུར་ཅིག།    ༈    །།ན་མོ་གུ་རུ་སྱ་ཙ་མཉྫུ་གྷོ་ཥཱ་བྷྱ་བླ་མ་ཡི་དམ་དཀོན་མཆོག་དང་བཅས་ལ། །གུས་པས་བཏུད་དེ་རིལ་བུ་བུམ་སྒྲུབ་ཚུལ། །ཧཾ་མིན་བསྙོན་བྲལ་ལོ་པཎ་ལུགས་
ཇི་བཞིན། །ཀུན་ལ་ཕན་ཕྱིར་བརྩེ་བས་འདིར་བརྗོད་བྱ། །རིལ་བུའི་རྒྱུ་དང་སྒྲུབ་ཚུལ་སོགས། །སྦྱོར་དངོས་རྗེས་གསུམ་རྟགས་མཚན་འཆད། །དེ་ལ་འདིར་ལྷ་སྤྱན་རས་གཟིགས་ཡི་གེ་དྲུག་མ་ལྟ་བུའི་སྒོས་རིལ་བུ་བུམ་སྒྲུབ་བྱེད་འདོད་ན་
བུམ་པ་བཟང་པོའི་ནང་དུ་སངས་རྒྱས་ཀྱི་གདུང་རིང་སྲེལ་གྱིས་ཐོག་དྲངས་པའི་ཐེག་པ་གསུམ་གྱི་འཕགས་པའི་རིང་སྲེལ་དང། རྒྱན་དྲུག་མཆོག་གཉིས་གྲུབ་ཆེན་བརྒྱད་ཅུ་སོགས་རྒྱ་གར་གྱི་རྟེན་དང། བོད་ཀྱི་ཆོས་རྒྱལ་ཡེས་དབོན་རྣམས་
ཀྱི་རྟེན་དང། ལོ་པཎ་སྐྱེས་ཆེན་མཚན་ཉིད་དང་ལྡན་པ་རྣམས་ཀྱི་སྐུ་གདུང་དབུ་ལོ་རིང་སྲེལ་སོགས་གཙོ་བོར་བྱས་ཏེ། དེ་ནས་བསྒྲུབ་པའི་རྫས། སྣར་ལྔ། འབྲུ་ལྔ། རིན་པོ་ཆེ་ལྔ། དྲི་ལྔ། སྙིང་པོ་ལྔ་དང། ཡུངས་དཀར་རྣམ་ལྔ། རུ་རྟ་
ཙནྡ་ན་དཀར་པོ། ཨ་རུར་རྣམ་རྒྱས་རྣམས་ཀྱི་ཕྱེ་པ་ལས་རིམ་བུ་བྱས་ནས་བུམ་པར་བླུག་པར་བྱས་ཏེ། ཛེ་ཏ་རེའི་ཡིད་བཞིན་ནོར་བུའི་སྒྲུབ་ཐབས་ལས། དེ་བས་སྨན་མཆོག་རིལ་བུ་སྒྲུབས། །བུམ་པ་བཟང་པོའི་ནད་དུ་ནི། །ཡུངས་

[068A]༄༅། །དཀར་བ་ནི་རྣམ་ལྔ་དང། །རུ་རྟ་ཙན་དན་དཀར་པོ་དང། །རྣམ་པར་རྒྱལ་བའི་ཨ་རུར། །སྨན་ལྔ་འབྲུ་ལྔ་རིན་ཆེན་ལྔ། །དྲི་ལྔ་སྙིང་པོ་ལྔ་བཅས་ཏེ། །རྒྱུ་སྐར་རྒྱལ་གྱི་ཉི་མ་ལ། །བུམ་པར་སྩལ་ཏེ་དཀྱིལ་འཁོར་གྱི། །
དབུས་སུ་ལེགས་པར་བཞག་པར་བྱ། །ཞེས་གསུངས། མཐང་མཆོད་པ་དང། སྟེང་དུ་གདུགས་དང་བདན། ཕྱོགས་བཞིར་རྒྱལ་མཚན་དང་བཅས་པ་བྱ་སྟེ། སྒྲུབ་ཐབས་ལས། དེ་སྟེང་གདུགས་དང་པ་དན་དང། །ཕྱོགས་བཞིར་རྒྱལ་མཚན་
གདགས་པར་བྱ། །ཞེས་སོ། །དེ་ནས་ཆོག་གསུམ་གྱིས་སྤྱན་རས་གཟིགས་གཙོ་འཁོར་བསྐྱེད། ཡེ་ཤེས་པ་སྤྱན་དྲངས། དབང་བསྐུར་རིགས་བདག་གིས་རྒྱས་བཏབ། ཆུ་གཉིས་ཉེར་སྤྱོད་རོལ་མོ་དང་འདོད་ཡོན་ལྔ་རྒྱལ་སྲིད་སྣ་བདུན་སོགས་
འབུལ་ཞིང། བསྟོད་པ་རྣམས་བྱ་སྟེ། སྒྲུབ་ཐབས་ལས། དེར་ནི་ལྷ་ཡི་འཁོར་ལ་ནི། །ཆོག་གསུམ་གྱིས་བསྐྱེད་པར་བྱ། །ཡེ་ཤེས་སྤྱན་དྲངས་ལ་སོགས་པ། །ཚ་ག་རྫོགས་པར་བྱས་ནས་ནི། །དུས་གསུམ་མཆོད་དང་བསྟོད་པ་བྱ། །ཞེས་
གསུངས། དེ་ལྟར་བསྐྱེད་ཅིང་སྤྱན་དྲངས་པའི་ཐུགས་ཀར་པཾ་ལས་པདྨ་དང་ཟླ་བའི་སྟེང་དུ་ཨ་ལས་བུམ་པ་བཟང་པོ་བསྐྱེད། ནང་དུ་ཧྲཱུཨ་ལས་རིལ་བུ་ཧྲཱི་ས་མཚན་པ་བསམ། གཙོ་བོ་ལ་སོགས་པའི་ལྷ་རྣམས་ཀྱིས་ཐུགས་ཀ་ལས་སྙིང་པོ་ཉི་སྙིང་སྤྲོས་
ནས་རིལ་བུར་བསྟི་མ། ཐུན་མཚམས་སུ་བསྐོར་བ་སོགས་བྱ་སྟེ། སྒྲུབ་ཐབས་ལས། འཇིག་རྟེན་མགོན་པོའི་ཐུགས་ཀར་ནི། །པཾ་བསྐྱེད་པདྨ་ཟླ་བའི་སྟེང། །ཨ་ལས་བུམ་པ་བཟང་པོར་གྱུར། །ནང་དུ་ཧྲཱི་ས་མཚན་རིལ་བུ་དས་མ། །གཙོ་བོ་

[068B] །ཐུགས་ལས་རྩ་བའི་སྙིང་པོ་དང། །ཉེ་སྙིང་སྤྲོས་ནས་རིལ་བུར་བསྟི་མ། །ཐུན་མཚམས་བསྐོར་པ་བརྒྱ་ཕྲག་བྱས། །ཞེས་སོ། དེའི་དོན་ལྷ་ཡི་གེ་དྲུག་མར་སྦྱར་ནས་བཤད་ན་བདག་བསྐྱེད་དང། མདུན་བསྐྱེད་རིལ་བུ་བུམ་སྒྲུབ་
དང་བཅས་པ་དང་འགྲུབ་པའི་རྟགས་མཚན་མ་བཤད་པ་གསུམ་ལས། དང་པོ་སྐྱབས་འགྲོ་སེམས་བསྐྱེད་བྱས་ལ་མཆོད་པ་རྣམས། ཨོཾ་བཛྲ་ཨྀ་མྲ་ཏེ་ཧཱུཾ་ཕཊ་ཀྱིས་བསངས། ཨོཾ་སྭ་བྷཱ་ཝ་ཤུད་དྷ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉ་ཧཾ། སྟོང་བ་ཉིད་དུ་གྱུར་
སྟོང་པའི་དང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ། དྲི་ཆབ། ཞལ་ཟས་རོལ་མོ་རྣམས་དྭངས་
ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། སོ་སོའི་ཕྱག་རྒྱ་བྱ་ཞིང། ཨོཾ་བཛྲ་ཨརྒྷཾ་ཨཱཧཱུཾ་ནས། ཨོཾ་བཛྲ་ཤཔྟ་ཨཱཧཱུཾ་གིས་བྱིན་གྱིས་བརླབས། རོལ་མོ་བྱ། བདག་ཅག་འགྲོ་བ་ནམ་མཁའི་མཐའ་དང་མཉམ་པ་ཐམས་ཅད་དུས་འདི་ནས་
བཟུང་སྟེ་བྱང་ཆུབ་སྙིང་པོའི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། རྫོགས་པའི་སངས་རྒྱས་རྣམས་ལ་  ྾  དམ་པའི་ཆོས་  ྾  འཕགས་པའི་དགེ་འདུན་  ྾  ཞེས་པ་ལྔ་སོགས་བརྗོད། དཀོན་མཆོག་གསུམ་ལ་བདག་སྐྱབས་མཆི། །
ཞེས་སོགས་བརྗོད་དེ་སེམས་བསྐྱེད། རང་ཉིད་སྐད་ཅིག་གིས་འཇིག་རྟེན་དང་ འཕགས་པ་འཇིག་རྟེན་དབང་ཕྱུག་གཙོ་འཁོར་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་

[069A]༄༅། །གྱི་ནམ་མཁར་སྤྱན་དྲངས། ཨོཾ་ལོ་ཀི་ཤྭ་རས་པའི་རི་ཝཱ་ར་ཨརྒྷཾ་པྲ་ཏཱི་ཙྪ་སཱཧཱ། ནས། ཤཔྟ་པྲ་ཏཱི་ཙྪ་སཱྷཱ་ས་མཆོད། སྐྱོན་གྱིས་མ་གོས་སྐུ་མདོག་དང། །སོགས་བརྗོད། དཀོན་མཆོག་གསུམ་ལ་བདག་སྐྱབས་མཆི། །སོགས་
གསུམ་གྱིས་སེམས་བསྐྱེད། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག། ཅེས་སོགས་ཀྱིས་ཚང་མེད་བཞི་བསྒོམས་ཏེ། ཨོཾ་སྭ་བྷཱ་ཝ་ནས་ཀོཉ་ཧཾ། རང་ཉིད་མི་དམིགས་པ་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་ལས་སྣ་
ཚོགས་རྡོ་རྗེ་ཧཱུཾ་གིས་མཚན་པ་ལས་འཕྲོས་པའི་འོད་ཀྱིས་འོག་རྡོ་རྗེའི་ས་གཞི། ལོགས་རྡོ་རྗེའི་རབ། སྟེང་རྡོ་རྗེའི་གུར་དང་བླ་རེ། ཕྱི་རོལ་ཏུ་བསྐལ་བའི་མེ་ལྟ་བུས་བསྐོར་བའི་དབུས་སུ། པཾ་ལས་པདྨའི་ལྟེ་བར་ཧཱུཾ་ལས་སྣ་ཚོགས་རྡོ་རྗེའི་ལྟེ་བར། བྷྲཱུཾ་ལས་
རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི། རྟ་བབས་བཞི་དང་བཅས་པའི་རྩིག་པ་རིམ་པ་ལྔའི་སྟེང་དུ་རིན་པོ་ཆེའི་ཕ་གུ་དང། དེའི་སྟེང་ན་གསེར་གྱི་སྐ་རགས་བཞིའི་ཕྱི་ངོས་སུ་དྲ་བ་དྲ་ཕྱེད་དང། བྱ་འདབ་ལས་འཕྱང་བའི་རིན་པོ་ཆེའི་
ཤར་བུ་དང། མདའ་ཡབ་པུ་ཤུ་དང་བཅས་པ། རྩིག་པའི་མཐའ་ནས་འདོད་ཡོན་གྱི་སྣམ་བུ་ལ་མཆོད་པའི་ལྷ་མོས་བསྐོར་བའི་གཞལ་ཡས་ཁང་གི་ནང་ཀ་བ་བརྒྱད་དང་ལྡན་ཅིང། སྟེང་རྡོ་རྗེའི་གདུང་ཟླུམ་གྱིས་མཛེས་པར་ཕུབ་པའི་རྩེ་མོར་རྡོ་རྗེ་ནོར་
བུ་རིན་པོ་ཆེས་མཚན་པ། གཞལ་ཡས་ཁང་གི་དབུས་སུ་པདྨ་འདབ་མ་བརྒྱད་པའི་ལྟེ་བར་པད་ཟླའི་སྟེང་དུ་ཧྲཱི་ལས་རང་ཉིད་ཐུགས་རྗེ་ཆེན་པོ་ཞལ་གཅིག་ཕྱག་བཞི་པ་སྐུ་མདོག་དཀར་པོ་ཕྱག་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་

[069B] གཡོན་འོག་མས་པདྨ་འཛིན་པ། གཡོན་གྱི་པད་འདབ་ལ་ནོར་བུ་འཛིན་པ་དཀར་པོ་དང། མུ་ཏིག་འཛིན་པ་སེར་པོ་གཉིས་ཞལ་གཅིག་ཕྱག་བཞི་པ་ཕྱག་མཚན་འདྲ། རྒྱབ་ཏུ་སྤྱན་རས་གཟིགས་དཀར་པོ་དང། མདུན་དུ་དབང་གི་
རྒྱལ་པོ་དམར་པོ་གཉིས་བགྲང་འཕྲེང་དང་ཨུཏྤལ་ཐོགས་པ། གྲྭ་བཞིར་ཤར་ལྷོར་བདུག་པ་མ་དཀར་མོ་གདུག་སྤོས་ཐོགས་པ། ལྷོ་ནུབ་ཏུ་མེ་ཏོག་མ་སེར་མོ་ཏོག་ཐོགས་པ། ནུབ་བྱང་དུ་མར་མེ་དམར་མེ་ཐོགས་པ། བྱང་ཤར་དུ་དྲ་
ཆབ་མ་ལྗང་ཀུ་དྲི་ཆབ་ཐོགས་པ། ཤར་སྒོར་ལྕགས་ཀྱུ་མ་དཀར་མོ་ལྕགས་ཀྱུ་བསྣམས་པ། ལྷོ་སྒོར་ཞགས་པ་མ་སེར་མོ་ཞགས་པ་བསྣམས་པ། ནུབ་སྒོར་ལྕགས་སྒྲོག་མ་དམར་མོ་ལྕགས་སྒྲོག་འཛིན་པ། བྱང་སྒོར་འབེབས་མ་ལྗང་གུ་དིལ་
བུ་འཛིན་པ། གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་འཕྲོས། རང་འདྲའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་མེད་པར་གྱུར། སླར་ཡང་ཐུགས་ཀའི་
ཧཱུཾ་ལས་འོད་འཕྲོས། དབང་གི་ལྷ་རིགས་ལྔ་འཁོར་བཅས་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏཱི་ཙྪ་སོགས་ཀྱིས་མཆོད། ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་པས་ལྷ་མོ་རྣམས་ཀྱིས་གྲུབ་པའི་ཆུས་
དབང་བསྐུར། དྲི་མ་དག། ཆུའི་ལྷག་མ་སྤྱི་གཙུག་ཏུ་གནས་པ་ལས་གཙོ་བོ་ལ་འོད་དཔག་མེད། ཤར་དང་ཤར་ལྷོ་བ་རྣམས་ལ་རྣམ་སྣང། ལྷོ་དང་ལྷོ་ནུབ་པ་རྣམས་ལ་རིན་འབྱུང། ནུབ་དང་ནུབ་བྱང་བ་རྣམས་ལ་འོད་དཔག་མེད། བྱང་དང་བྱང་

[070A]༄༅། །ཤར་བ་རྣམས་ལ་དོན་གྲུབ་ཀྱིས་དབུ་བརྒྱན་ཅིང། དབང་གི་ལྷ་རྣམས་རང་ཉིད་ལ་ཐིམ་པར་གྱུར། ཨོཾ་ཨཱརྱ་ཨ་བ་ལོ་ཀི་ཏེ་ས་པ་རི་ཝཱ་ར་ཨརྒྷཾ་སོགས་ཀྱིས་མཆོད། སངས་རྒྱས་ཀུན་ཀྱིས་རབ་ཏུ་བསྔགས། །ཡོན་ཏན་
དམ་པ་ཀུན་གྱིས་བརྒྱན། །སྤྱན་རས་གཟིགས་ཞེས་མཚན་གསོལ་བ། །རྟག་པར་བརྩེ་ལ་ཕྱག་འཚལ་ལོ། །ཞེས་བརྗོད་དེ། རང་གི་ཐུགས་ཀར་ཟླ་བའི་སྟེང་དུ་ཧྲཱི་འི་མཐའ་བསྐོར་དུ། ཨོཾ་མ་ཎི་པདྨེ་ཧཱུཾ། ཞེས་བས་བསྐོར་པ་ལས་འོད་འཕྲོས་
སངས་རྒྱས་བྱང་སེམས་ཐམས་ཅད་མཆོད། རིགས་དྲུག་གིས་གྲིབ་པ་སྦྱངས། ལྷར་བཀོད་པར་བསམ་ལ་ཡིག་དྲུག་བགྲང། མཆོད་བསྟོད་ལ་ཡི་གེ་བརྒྱ་བས་བརྟན་པར་བྱས། མདུན་བསྐྱེད་ནི། རབ་ཆུ་ཚོན་ན་མ་རྡུལ་ཚོན་གྱིས་དཀྱིལ་
འཁོར་གྲུ་བཞི་སྒོམ་བཞི་རྟ་བབས་རྡོ་རྭ་མེ་རི་དང་བཅས་པའམ། ཡང་ན་སྒྲུབ་ཐབས་ལྟར་གུ་གུལ། ཙན་དན་དང་མ་ཀ་རུ་སོགས་ཀྱི་དྲི་ཆུ་ལ་གཟུང་སྔགས་སྟོང་བཟླས་པས་དཀྱིལ་འཁོར་ཁྲུ་གང་སོགས་བྱུགས། པདྨ་འདབ་བརྒྱད་བྲིས་པར་ལྷ་
གནས་སུ་མེ་ཏོག་དཀར་པོའི་ཚོམ་བུ་བཀོད། ཨ་ཀ་རུ་དང་ཤེལ་སྤང་ཀ་དང་འབྲམ་ཙ་རི་ལ་སོགས་པའི་སྤོས་དང། པདྨ་དཀར་པོ་དང། ཙམ་པ་ཀ་དང། ཛ་ཡ་ཀུནྟ་སོགས་མེ་ཏོག་དང། ག་བུར་དང་གོ་རོ་ཙན་དང། ཙན་དན་དཀར་པོ་དང་ལྡན་
པའི་དྲི་ཞིམ་པའི་མར་མེ་དང། དྲི་ཞིམ་དཀར་པོའི་དྲི་ཆུ་དང། བ་ལུ་དཀར་པོ། ཞོ་ཟན་སྦྲང་བཅས་འོ་མ་སོགས་ཀྱི་ཞལ་ཟས་དང། ན་བཟའ་རྒྱན་དང། མེ་ཏོག་གི་ཕྲེང་བ་དང། གདུགས་རྒྱལ་མཚན་པ་དན་རླུང་ཡབ་ལ་སོགས་པའི་རྒྱན་

[070B] དྲིལ་བུ། པི་ཝ་དང། རྫ་རྔ་དང། གླིང་བུ་དང། རྔ་རིངས་དང། རྔ་པ་ཊ་ཧ་འམ། རྔ་བོ་ཆ་སོགས་ཀྱི་རིལ་མོ་རྣམས་འབུལ་དགོས་ཏེ། སྒྲུབ་ཐབས་ལས། ཨ་ཀ་རུ་དང་ཤེལ་སྤངས་ཀ་ཞེས་པ་ནས། ན་བཟའ་རྒྱན་དང་མེ་ཏོག་ཕྲེང་
གདུགས་དང་རྒྱལ་མཚན་པ་དན་དང། །རླུང་ཡབ་ལ་སོགས་རྒྱན་རྣམས་འབུལ། །དྲིལ་བུ་པི་ཝང་རྫ་རྔ་དང། །གླིང་བུ་རིངས་པ་ཊ་ཧ། །སྒྲ་མཆོག་རྣམས་ཀྱིས་མཆོད་པར་བྱ། །ཞེས་གསུངས་པ་ལྟར། སླ་ཆོས་དང་སེར་སྣ་སོགས་ཀྱིས་མ་
བསླད་པ་ཞིག་བྱས་ན་ལེགས་པར་གོ་སྟེ་རྟོགས་ལྡན་བློ་གྲོས་ཅན་གྱིས་བསྟན་པ་དང་གཞན་དོན་དུ་བསམ་པར་རིགས་སོ། །དེ་ནས་མཆོད་རྫས་རྣམས་ཨ་མྲྀ་ཏས་བསངས། ཨོཾ་སྭ་བྷཱ་ཝ་ཤུད་དྷ་སརྦ་དྷ་རྨཱ་སྭ་བྷ་ཝ་ཤུད་དཧོ་ཉ་ཧཾ། མདུན་བསྐྱེད་ཀྱི་རྟེན་
མི་དམིགས་པ་སྟོང་པ་ཉིད་དུ་གྱུར། ཅེས་པ་ནས། ཐུགས་ཀའི་ཧཱུཾ་ལས་འོད་འཕྲོས། རང་འདྲའི་ཡེ་ཤེས་པ་སྤྱན་དྲངས་པར་བསམ་ལ། མ་ལུས་སེམས་ཅན་  ྾  ཞེས་སོགས་ཤོ་ལོ་ཀ་གསུམ་དང། བཅོམ་ལྡན་འདིར་ནི་  ྾  ཞེས་སོགས་ཀྱིས་གསོལ་
བ་བཏབ་སྟེ། ཛཿ་ཧཱུཾ་བཾ་ཧོཿ་ས་གཉིས་སུ་མེད་པར་གྱུར་པར་བསམ། སླར་ཡང་ཐུགས་ཀའི་ཧཱུཾ་ལས་འོད་འཕྲོས། དབང་གི་ལྷ་རིགས་ལྔ་འཁོར་བཅས་སྤྱན་དྲངས་པ་ནས། དབང་གི་ལྷ་རྣམས་ཀྱང་དེ་ཉིད་ལ་ཐིམ་པར་གྱུར་པར་བསམ། རབ་འབྱམས་
རྒྱ་མཚོ་དཔག་མེད་ན། །ཞེས་སོགས་ཚིགས་བཅད་བྱངས་བཅས་སྔགས་དང་བཅས་པས་ཆུ་གཉིས་ཉེར་སྤྱོད་ལྔ་དང་བཅས་པ་ཕུལ་ཏེ། དེ་ལས་གཞན་ཡང་  ྾ ། རོལ་མོ་  ྾ ། སེམས་ཅན་སྡུག་བསྔལ་  ྾ ། །སྤྲིན་རྣམས་སོ་སོར་གནས་གྱུར་ཅི་

[071A]༄༅། །ཨོཾ་ཨཱརྱ་ལོ་ཀི་ཤྭ་ར་ས་བ་རི་ཝཱར་ཤབྟ་བྲ་དའི་ཙྪ་ཧཱུཾ་སཱཧཱ། ཞེས་བརྗོད་ལ། དྲིལ་བུ་བི་ཝང་རྗ་རྡ་དང། ནས་རྡ་ཆེན་གྱི་བར་གྱི་རོལ་མོ་ཕུལ། །བདོག་དབྱི་བས་ལགས་  ྾ ། །ཕྱོགས་དུ་ས་  ྾ ། །མོས་བློས་  ྾ ། །བཞེས་
ཤིང་  ྾ ། །ཨོཾ་ཨཱརྱ་ནས་རཱུ་བ་ཀི་མ་གུ་ཎ་བཛྲ་བའུ་ཇི་ཏེ་ཨཱ་ཧཱུཾ་སཱཧཱ། ཕྱོགས་དུས་ཀུན་ན་ཟིན་དང་  ྾ ། །ཡོན་ཏན་ཡིད་འོང་  ྾ ། །མོས་བློས་  ྾ ། །བཞེས་ཤིང་  ྾ ། །ཨོཾ་ཨཱརྱ་ནས་ཤབྟ་ཀ་མ་གུཎ་བའུ་ཛི་ཏེ་ཨཱཧཱུཾ་སཱཧཱ། ཕྱོགས་དུས་ཀུན་ན་ཙནྡ་ན་  ྾ །
ཨ་ཀ་ར་ལ་སོགས་  ྾ ། །མོས་བློས་  ྾ ། །བཞེས་ཤིང་  ྾ ། ཨོཾ་ཨཱརྱ་ནས་གནྡྷེ་ཀ་མ་གུ་ཎ་བའུ་ཇི་ཏེ་ཨཱཧཱུཾ་སཱཧཱ། ཕྱོགས་དུས་ཀུན་ན་རོ་དང་  ྾ ། །ལུས་སེམས་  ྾ ། །མོས་བློས་  ྾ ། །བཞེས་ཤིང་  ྾ ། ཨོཾ་ཨཱརྱ་ནས་རས་ཀ་མ་གུ་ཎ་བའུ་ཇི་ཏེ་ཨཱཧཱུཾ་
སྦཱཧཱ། ཕྱོགས་དུས་ཀུན་ན་འཇམ་མཉེན་  ྾ ། །རེག་བྱའི་ཁྱད་པར་  ྾ ། །མོས་བློས་  ྾ ། བཞེས་ཤིང་  ྾ ། །ཨོཾ་ཨཱརྱ་ནས་སྦརཤ་ཀ་མ་གུ་ཎ་བཛྲ་བའུ་ཛི་ཏེ་ཨཱཧཱུཾ་སཱཧཱ། ཞིང་འདིར་འཁོར་ལོ་རིན་ཆེན་གྱི། །ཞེས་སོགས་རྒྱལ་སྲིད་སྣ་བདུན་ཕུལ། སྲབ་
འཇམ་ཡང་བ་  ྾ ། ནས་སྐུ་ཐོབ་ཤོག་ཨོཾ་ཨཱརྱ་ནས་ཝསྟྲ་བའུ་ཛ་མེ་གྷ་བའུ་ཇི་ཏེ་ཨཱཧཱུཾ་སཱཧཱ། རྒྱལ་བ་མཚན་དབའི་  ྾ ། ནས་ཐོབ་པར་ཤོག་ཨོཾ་ཨཱརྱ་ནས་ཨ་ལི་ཀར་བའུ་ཛ་མེ་གྷ་ས་མུ་ཏྲ་སྥ་ཎ་ཨི་མི་བྲ་ཏཱི་ཙྪ་ཨཱཧཱུཾ་སཱཧཱ། བརྩེ་བའི་འཁོར་ཡུག་སྙན་
བའི་བདན་དང། །ཏིང་འཛིན་བླ་རེ་སྤོབས་པའི་འོད་གསལ་བ། །མཆོག་རྐྱེན་འོས་བའི་ཉེར་མཁོ་འདི་དག་འབུལ། །སྐྱེ་བོས་རྣམ་དག་ཡེ་ཤེས་ཐོབ་པར་ཤོག་ཨོཾ་ཨཱརྱ་ནས་ཚཱ་དྲ་པཱ་ཏྲག་བྲ་ཛ་མེ་ཏཱ་ནཱ་དའི་བའུ་ཛ་མེ་གྷ་ཨཱཧཱུཾ་སཱཧཱ། དྲིལ་བུ་བི་ཝ་

[071B] །གླིང་བུ་རྔ་རིང་ས་པཊ་ཧ། །ལ་སོགས་ལྟ་ཡི་རོལ་མོ་འབུལ། །བཞེས་ཤིང་བླ་མེད་གྲུབ་མཆོག་སྩོལ། །ཨོཾ་ཨཱརྱ་ནས་གཎྚ་བི་ནི་བི་ཤེ་མྲྀ་ཏ་ངྒ་མུར་ཛེ་པ་ཊ་ཧ་དི་བའུ་ཇོ་མེ་གྷ་ཨཧཱུཾ་སཱཧཱ། ཞེས་སོགས་ཀྱིས་མཆོད་དེ། བསྟོད་པ་ནི། མགོན་པོ་
ཐུགས་རྗེ་ཆེ་ལྡན་པ། ནས་དགེ་འདུན་ལ་ཡང་ཕྱག་འཚལ་ལོ། །གཞོན་ནུའི་སྐུ་ལུས། སྐྱོང་གྱིས་མགོས་  ྾  ལྕང་ལོ་ཅན་གྱི་  ྾  ཤེས་བྱ་མ་ལུས་མཁྱེན་པའི་བཅོམ་ལྡན་འདས། །འགྲོ་བ་ཀུན་ལ་བུ་གཅིག་ལྟ་བུར་བརྩེ། །ལྷུན་གྲུབ་རྒྱུན་མི་འཆད་པའི་
འཕྲེན་ལས་ཅན། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །སེམས་ཅན་སྡུག་བསྔལ་མེ་ཚོགས་ཀྱིས་གདུང་ལ། །ཐུགས་རྗེའི་ཆར་རྒྱུན་བསིལ་པས་ཞི་མཛད་ཅིང། །རབ་ཞི་བདེ་ལྡན་གནས་སུ་འདྲེན་མཛད་པའི། །མགོན་པོ་སྤྱན་རས་
གཟིགས་ལ་ཕྱག་འཚལ་ལོ། །ཕྱག་སྟོང་འཁོར་ལོས་བསྒྱུར་བའི་རྒྱལ་པོ་སྟོང། །ནས། སྤྱན་རས་གཟིགས་ལ་ཕྱག་འཚལ་ལོ། །ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང། ནས། ཐབས་དང་ཤེས་རབ་མཆོག་ལ་མངའ་བརྙས་
བའི༑ །སངས་རྒྱས་ཀུན་དངོས་སྤྱན་རས་གཟིགས་དབང་པོ་སྟོང། །འཕགས་པ་སེང་གེ་སྒྲ་དང་ཡིད་བཞིན་ནོར། །པདྨ་གར་དབང་ཐུགས་རྗེ་མི་བཤོལ་དང། །དོན་ཡོད་ཞགས་པ་ཧལ་ཏལ་སྟེ། །སྤྱན་རས་གཟིགས་དབང་རྣམས་ལ་ཕྱག་
འཚལ་ལོ། །པདྨ་རྒྱན་དང་རྡོ་རྗེ་ཆོས་དབང་ཕྱུག་ཧ་རི་ཧ་རི་ལ་ཞོན་མགྲིན་སྔོན་ཏེ། །ཕྱོགས་བཅུར་བཞུགས་པའི་འཕགས་པ་ཐུགས་རྗེ་ཅན། །སྤྱན་རས་གཟིགས་དབང་རྣམས་ལ་ཕྱག་འཚལ་ལོ། །ལྟེ་བཟླ་བས་བརྒྱན་པའི་པདྨ་ལ། །འབར་

[072A]༄༅། །བའི་རྒྱན་བ་དང་ཀུན་ནས་ཐུན་བསལ་ཅིང། །ཁབ་པའི་རི་འདྲ་རི་དྭགས་པ་གས་འཛིན་པ། །འཛུམ་བཅས་བཞུགས་པའི་འཇིག་རྟེན་མགོན་དེར་འདུང། །སྤྱན་རས་གཟིགས་དང་འཇིག་རྟེན་གསུམ་གྱི་མགོན། །འདས་
བའི་དུས་སུ་མངོན་པར་སངས་རྒྱས་ཀྱང། །ཐུགས་རྗེའི་དབང་གིས་ས་བཅུའི་ཚུལ་ལྟོན་པ། །ཐབས་ཚུལ་དཔག་མེད་མངལ་བ་ལ་ཕྱག་འཚལ་ལོ། །དེ་ནི་སྒྲུབ་ཐབས་ལས། སངས་རྒྱས་བྱང་ཆུབ་སེམས་དཔའ་དང། །བླ་མ་འཁོར་ལོར་བཅས་པ་ལ། །
བསྟོང་རས་གསོལ་པ་གདབ་བར་བྱ་ཞེས་པའི་དོན་ཡིན་ནོ། །ཆོག་དེ་ལྟར་དུས་གསུམ་དུ་བྱ་དགོས་ཏེ། སྒྲུབ་ཐབས་ལས། དེར་ནི་ལྷ་ཡི་འཁོར་ལོ་ནི། །ཆོག་གསུམ་གྱིས་བསྐྱེད་བར་བྱ། །ཡེ་ཤེས་སྤྱན་དང་ །
བར་བྱས་ནས་ནི། །དུས་གསུམ་མཆོད་དང་བསྟོད་པ་བྱ། །ཞེས་སོ༑ ། ཨ་ལས་ཟླ་བའི་སྟིང་དུ་བཧུཾ་མཾ་ཨ་ལ་བུ་མ་བཟང་པོའི་ནང་དུའི་ཁུ་
ལྷ་ཡེ་ཤེས་བའི་ངོ་བོ་ཐུགས་ཡེ་ཤེས་ལྔའི་རང་བཞིན་གྱིས་བོན་ཧྲཱི་ཡིག་འཇའ་འོད་དང་བ་དུང་རྩིའི་ཚོགས་ཕྲོ་བཞིན་པར་རྩེ་གཅིག་ཏུ་མདིགས་ལ། དེའི་འོད་ཟེར་གྱིས་གཙོ་ཁོར་གྱི་ལྷ་ལྷ་རྣམས་དང་སངས་རྒྱས་བྱང་སེམས་ཐམས་ཅད་ཀྱི་
ཐུགས་ལས་རྩ་སྔགས་དང་སྙིང་པོ་དང་ཉེ་སྙིབ་སྤྲོས་ནས་རིལ་བུར་ཐིམ་པར་གྱུར་བར་བསམ་ལ། ཨོཾ་མ་ཎི་པདྨེ་ཧཱུཾ། ཞེས་ཡིག་དྲུག་གི་ཕན་ཡོན་ལ་ཡིད་ཆེས་བསྐྱེད་ནས་བགྲང་ཞིང། གཟུངས་ཐག་བུམ་པའི་སྟེང་དུ་ཕྱག་ལེན་ལྟར་

[072B] གྲུབ་རྟགས་ཐོན་གྱི་བར་དུ་བཟླས་པར་བྱ་ཞིང། གཏོར་མ་བྱིན་གྱིས་བརླབས་ལ་དབུལ། །མཆོད་ཅིང་བསྟོད་དེ། ཐུན་མཚམས་སུ་ཡང་ཕྱག་དང་སྐོར་བ་བྱ་བ་ཡིན་ཏེ། སྒྲུབ་ཐངས་ལས་
འཇིག་རྟེན་མགོན་བའི་ཐུགས་ཀར་ནི། །པཾ་བསྐྱེད་པདྨ་ཟླ་བའི་སྟེང། །ཨ་ལས་བུམ་པ་བཟང་པོར་གྱུར། །ནང་དུ་ཧྲཱི༑ ས་མཚན་རིལ་བུ་བསམ། །གཙོ་བོ་ལ་སོགས་ལྷ་རྣམས་ཀྱི། །ཐུགས་ལས་རྩ་བའི་སྙིང་པོ་བསམ། །ཉེ་སྙིང་སྦྲོས་ནས་རིལ་བུར་
བསྟིམ། །ཐུན་མཚམས་སྐོར་བ་བརྒྱ་ཕྲག་བྱས། །ཞེས་སོ། གྲུབ་རྟགས་རིལ་བུ་ལྟར་མཐོང་ན་འཇིག་རྟེན་མགོན་པོ་འགྲུབ་བར་འགྱུར་བ། རིལ་བུ་རྒྱལ་ཆེན་བཞིར་མཐོང་ན་ཞི་སོགས་ལས་བཞི་འགྲུབ་པ་དང། རིལ་བུ་ཉི་ཟླར་མཐོང་ན་མཁའ་
ལ་འགྲོ་བ་ནས། རིལ་བུར་འོད་མཐོང་ན་ལྷའི་སྤྱན་དང། རིལ་བུར་རལ་སྒྲ་བྱུང་ན་ལྷའི་སྙན་དང། རིལ་བུ་རྒྱལ་ཆེན་བཞིར་མཐོང་ན་ཤེས་རབ་འཕེལ་བ་དང། དུ་འབྱུང་ན་ཆོ་འཕེལ་བ་དང། དྲི་བཟང་བྱུང་ན་ནད་རྣམས་ཞི་བ་སོགས་ཡིན་ཏེ། སྒྲུབ་ཐབས་ལས་
དེ་ཚེ་རིལ་བུ་ལྟར་མཐོང་ན། །འཇིག་རྟེན་མགོན་པོ་འདྲ་བར་འགྱུར། །རིལ་བུ་རྒྱལ་མཚན་བཞིར་མཐོང་ན། །ཞི་སོགས་འཕྲིན་ལས་འགྲུབ་བར་འགྱུར། །རིལ་བུ་ཉི་མ་ཟླ་བར་མཐོང། །མཁའ་ལ་འགྲོ་འགྱུར་ཐེ་ཚོམ་མེད། །རིལ་བུ་འཁོར་ལོ་ནོར་
བུར་མཐོང། །ཡིད་བཞིན་དངོས་གྲུབ་འགྲུབ་པར་འགྱུར། །ནས། འོད་མཐོང་ལྷ་ཡི་སྤྱན་དང་འདྲ། །སྒྲ་བྱུང་ལྟ་ཡི་སྙན་དང་འདྲ། །རལ་གྲི་ཤེས་རབ་འཕེལ་བར་འགྱུར། །ཞེས་སོགས་དང། སྤྱིའི་གྲུབ་རྟགས་ཡང། སྒྲུབ་ཐབས་ལས། དེ་ཚེ་ཐུགས་

[073A]༄༅། །རྗེ་བྱིན་རླབས་ཀྱིས། །འཁོར་ལོ་ཞལ་སྟོན་ཡང་ན་ནི། །དངོས་གྲུབ་རྗེས་སུ་གནང་བ་བྱིན། །ལུས་ལ་འོད་ཟེར་འབྱུང་བ་དང། །དྲི་ཞིམ་ཤེལ་གྱི་མདོག་དང་མཚུངས། །སེམས་ཅན་ཐམས་ཅད་དང་གྱུར་ཞིང། །གནས། རང་མོད་དེ་
དཀར་པོ་ཁྲུས་བྱེད་ན། །དེ་ནི་འགྲུབ་པའི་རྟགས་སུ་བཤད། །ཅེས་གསུངས་པས། ལྷ་ཐུགས་རྗེ་ཆེན་པོ་བྱིན་རླབས་མངོན་རྒྱུགས་ཡིན་པས་གྲུབ་རྟགས་ཐོན་ངེས་ཀྱི་རིལ་གྲུབ་བགྱིས་ན་དོན་གཉིས་རྒྱ་ཆེན་པོ་འགྲུབ་པར་འགྱུར་རོ། །དགེ་བ་འདི་ཡིས་
འགྲོ་བ་མ་ལུས་པ། །སྤྱན་རས་གཟིགས་ཀྱི་ཞལ་མཐོང་གསུང་ཐོས་ནས། །ཚེ་རབས་ཀུན་ཏུ་དགེ་བའི་བཤེས་མཛད་ནས། །རྫོགས་པའི་སངས་རྒྱས་གོ་འཕང་མྱུར་ཐོབ་ཤོག་ཅེས་མ་ཎི་རིལ་སྒྲུབ་ཡིད་བཞིན་ནོར་བུའི་ཕྲེང་མཛེས་འདི་ཡང་སྐུ་
འབུམ་དཀའ་བཅུ་ཆོས་རྗེས་ལྷ་རྫས་ཆེ་ལེགས་གསེར་ཞོ་མཎྜལ་དང་བཅས་ཡང་ཡང་ནན་ཆེར་བསྐུལ་བ་དང། བཀྲ་ཤིས་འཁྱིལ་གྱི་དཀའ་རྣམས་མདོ་སྔགས་ཡོངས་རྫོགས་ཀྱི་དགེ་བཤེས་དུ་མས་བསྐུལ་པ་ལྟར། འཕགས་པ་སྤྱན་རས་གཟིགས་ཀྱི་
ཆོས་སྐོར་ལ་དང་པ་དང་ལྡན་པ། སྙིགས་དུས་ཀྱི་དགེ་སློང་མང་ཐོས་འཇམ་དབྱངས་བཞད་པའི་རྡོ་རྗེས་སྦྱར་བ་འདིས་མཁའ་ཁྱབ་ཀྱི་འགྲོ་བ་རྣམས་སངས་རྒྱས་ཐོབ་པའི་རྒྱུར་གྱུར་ཅིག།    ༈    །།ན་མ་སྶར་སྭ་སྟྱཻ། རྒྱལ་བ་རིན་ཆེན་ལང་
སྤྲུལ་རྣམ་མང་ཐོས་སྲས་ཀླུ་མོ་གཉིས་ཀྱི་སྲས། །བྱིས་གཟུགས་འཇིགས་རིགས་དན་གསུམ་མཛད་པས་མནན་དང་མདངས་འཕྲོག་དགྲ་གསུམ་འཇོམས། །བགེགས་སྐྲོད་ཁྲོ་བོའི་ཞལ་དང་གདོན་གྲོལ་ཆར་འབེབས་བྱེད་པའི་ཀླུ་བརྒྱད་བརྒྱན། །

[073B]དཀོན་མཆོག་དཀོར་འཕགས་བྲེ་ཏའི་ཡུལ་གསུངས་པའི། །སྙིགས་ལས་ཆེར་སྙིགས་འགྲོད་ན་མང་བརྩེ་བས། །སྙིང་རྗེ་མེད་ཀྱང་སྙིང་རྗེ་མེད་ཀྱང་སྙིང་རྗེ་རབ་བསྐྱེས་ནས།།
འདི་ཕྱིའི་དོན་སྒྲུབ་ནོར་བུའི་ཕྲེང་འདི་སྟེར། །དེ་ལ་འདིར་དོན་གཉིས་ལ་སོགས་པའི་དངོས་གྲུབ་འདོད་པས་དམ་ཚིག་དང་སྡོམ་པ་ལ་གནས་པས་གནོད་གནས་སྔོན་པོ་སྒྲུབ་པར་བྱ་སྟེ། སློབ་དཔོན་དགའ་བ་སྦྱིན་གྱི་ཨུ་ཙུཥྨའི་སྒྲུབ་ཐབས་ལས། དེ་ལྟར་སྙིང་རྗེས་
སེམས་ཅན་དབུལ་བའི་སྡུག་བསྔལ་བཅད་པའི་དོན་དུ་ཛཾ་བྷ་ལ་སྒོམ་པ་ནི་ཛཾ་བྷ་ལ་ཉིད་དུ་འགྱུར་རོ། །ཞེས་པ་ལྟ་བུའོ། རེ་ཞིག་དམ་ཚིག་ཅན་གཞན་ལ་ཕན་པར་བརྩོན་པས་དཀོན་མཆོག་གསུམ་དང་ཁྱད་པར་རྨུགས་འཛིན་ལ་མི་ཕྱེད་པའི་དང་པ་ཐོབ་པས་
སྐྱབས་འགྲོ་དང། སེམས་ཅན་ཐམས་ཅད་ཀྱི་དོན་དུ་ཛཾ་བྷ་ལ་བསྒྲུབ་ལ། སྤྱིན་པའི་ཕར་ཕྱིན་རྫོགས་པར་བྱ་སྙམ་དུ་སེམས་བསྐྱེད། རང་མི་བསྐྱོད་པའམ། ཛཾ་བྷ་ལར་གསལ་བའི་ཐུགས་ཀར་ཨ་ལས་ཟླ་བའི་དཀྱིལ་འཁོར་ལ་གནས་པའི་རྡོ་རྗེའི་
ལྟེ་བར་ཧཱུཾ་གིས་མཚན་པ་ལས་འོད་ཟེར་སྔོན་པོ་འཕྲོས། ནམ་མཁའི་དབྱིངས་མ་ལུས་པ་ཁྱབ་ཅིང་ཕྱོགས་བཅུའི་ཞིང་ཀུན་སྦྱངས་ཏེ་མི་བསྐྱོད་པའི་ཞིང་ལྟ་བུར་བྱས། སངས་རྒྱས་བྱང་སེམས་ལས་མཆོད་པའི་སྤྲིན་གྱིས་མཆོག། ཚུར་འདུས་པ་
ལས་རྨུགས་འཛིན་ནག་པོ་སྲས་དང་བཅས་པ་རྡུལ་ཕྲ་རབ་ཀྱི་གྲངས་དང་མཉམ་པ་སྤྱན་དྲངས། ཁྲུས་གསོལ་མཆོད་པས་མཆོད། ཚད་མེད་བཞི་དང་བྱང་སེམས་བསྒོམ་སྟེ་མཉེས་པའི་འོད་ཟེར་བདག་ལ་ཐིམ་པས་རྡོ་རྗེའི་འོད་ཟེར་གྱིས་བརྟན་

[074A]༄༅། །གཡོམ་ལུས་པ་ཞུ་ནས་རྡོ་རྗེའི་སེམས་དཔའི་ངོ་བོར་ཐིམ་ཞིང་འོད་ཟེར་རབ་ཏུ་འདར་བས་རང་ལུས་ཀྱང་བསྲེགས་ནས་སྟོང་པར་སྦྱངས་ཏེ། ཤཱུ་ནྱ་ཏ་དང་སྭ་བྷཱ་ཝའི་སྔགས་ཀྱི་དོན་ལྟར་བསམ། སྟོང་པའི་དང་ལས་པར་ཟླ་ཧཱུཾ་
ལས་རང་ཉིད་བཅོམ་ལྡན་འདས་ནོར་གྱི་དབང་ཕྱུག་ལྷ་ཀླུ་མིའི་ནོར་ཐམས་ཅད་འཛིན་པའི་ཛཾ་བྷ་ལ་སྐུ་མདོག་ནག་པོ་མིའུ་ཐུང་གི་ཆ་བྱད་རིགས་ངན་གྱི་རྣམ་པ་རྣ་བ་མ་ཕུག་པ་ལྷག་མ་ཟ་ཞིང། མི་བསྲུན་པ་གསུས་པ་ཆེར་འཕྱང་ཞིང་རབ་ཏུ་
བརྗིད་པ་ཁྱེའུ་ལོ་བཅུ་དྲུག་ལོན་པའི་ན་ཚོད་ཅན། གཅེར་བུ་མཚན་མ་འགྲེང་ཞིང། ཞབས་གཉིས་དོར་བསྟབས་ཀྱིས་ནོར་བདག་སེར་པོ་ཁ་ནས་ནོར་བུ་སྐྱུགས་པའི་མགོ་གཡས་སུ་བསྟན་ཏེ་མན་ན་པ། མཆེ་བ་ཅུང་ཟད་གཙིགས་ཤིང། ལྗགས་རྐན་
ཕུགས་སུ་འདྲིལ་བ། ཞལ་དང་སྤྱན་གསུམ་དམར་ལ་ཟླུམ་ཞིང་བཟློག་ལ་རྣམ་པར་བསྒྱུར་བ། རིན་པོ་ཆེ་མིག་གསུམ་པའི་གཟུགས་ཀྱི་ཁྲོ་གཉེར་དང་ལྡན་པ། དབུ་སྐྲ་དང་སྨིན་མཁམ་པ་གྱེན་དུ་ལངས་ཤིང་འོད་ཟེར་དང་མེ་སྟག་ཐུར་དུ་
འཛག་པ། ཕྱག་གཡས་ཐོད་པ་ཁྲག་གིས་གང་བ་དང། གཡོན་ན་ལྷ་ཀླུ་མི་གསུམ་གྱི་ནོར་བུ་རིན་པོ་ཆེའི་རིགས་སྣ་ཚོགས་བརྒྱུན་དུ་སྐྱུགས་པའི་ནེའུ་ལེ་འཛིན་པ། སངས་རྒྱས་མི་བསྐྱོད་པའི་དབུ་རྒྱན་ཅན། ཀླུ་ཆེན་པོ་བརྒྱད་ཀྱིས་བརྒྱན་
པ༑ རྒྱས་པར་ན་མཐའ་ཡས་སྔོན་པོས་ཐོར་ཚུགས་ནས། པདྨ་དམར་པོས་རྐང་རྒྱན་བྱས་པའི་བར་བྱ། དཔྲལ་བར་ཨོཾ། ཞལ་དུ་ཛི། དཔུང་པ་གཡས་པར་བྷ། གཡོན་པར་ལ། ཐུགས་ཀར་ཛ། ཞབས་ངར་གཡས་པར་ལེན། གཡོན་

[074B] ཆུ་སོར་ཡེ། ཞབས་པོལ་གོང་གཡས་སུ་སཱ། གཡོན་དུ་ཧཱ་རྣམས་ཟླ་བ་དང་རྡོ་རྗེ་ཕྱེད་པ་ལ་གནས་པ་ཉི་མའམ་གསེར་ལྟར་འབར་བར་བསམ། ཐུགས་ཀའི་ཧཱུཾ་ལས་འོད་འཕྲོས། ཕྱོགས་བཅུའི་སངས་རྒྱས་བྱང་སེམས་ཐམས་ཅད་
དང་ཛཾ་བྷ་ལ་སྤྱན་དྲངས། ཛཿ་ཧཱུཾ་བཾ་ཧོ༑ ས་བསྟིམ། ཨོཾ་ཨཱརྱ་ཛཾ་བྷ་ལ་ཡེ་ཨརྒྷཾ་པྲ་ཏཱི་ཙྪ་སཱཧཱ། སོགས་ཆུ་གཉིས་ཉེར་སྤྱོད་ཀྱིས་མཆོད། བསྟོད་པ། ནོར་གྱི་དབང་ཕྱུག་གམ། མགོན་པོ་ནམ་མཁའི་མཛོད་ཅན་ནོར་གྱི་ཆར་འབེབས་པ། །མ་
སྐྱེས་རང་བཞིན་དག་པའི་སྐུ་མདོག་སྔོན་པོར་བཞུགས། །ཁྱོད་ཀྱི་རྡོ་རྗེ་སེམས་དཔའ་ཉིད་དུ་བདག་མཆོད་ན། །རྟག་ཏུ་ཡིད་ལ་རེ་བའི་འབྲས་བུ་མཆིས་པར་མཛོད། །ཅེས་པ་གང་རུང་གིས་བསྟོད། དེ་ནས་རང་ཛཾ་བྷ་ལ་དེ་འདྲའི་ང་རྒྱལ་དང་གསལ་སྣང་བརྟན་པོ་ལ་བསླབ། དེས་
སྐྱོན་བཟླས་པ་བྱ་བ་ནི། ཐུགས་ཀའི་ཧཱུཾ་དང་སྔགས་གཉིས་ཀྱི་ཕྲེང་བ་ལས་འོད་འཕྲོས། ཕྱོགས་བཅུའི་འདྲེན་པ་ཀུན་མཆོད་ཅིང། སླར་དངོས་གྲུབ་བསྡུས། རང་ལ་བསྟིམ་པ་དང། ཡང་གོ་ཆའི་ཡི་གེ་ལས་རྣམ་སྲས་སོགས་སམ་རང་འདྲ་སྤྲོས་
འགྲོ་ཀུན་རང་འདྲར་བྱས་ཤིང་ཚུར་བསྡུས། རང་གི་གནས་ཁང་དང་ཡུལ་སོགས་རིན་པོ་ཆེ་དང་ནོར་གྱིས་གང་བར་བསམ་པ་དང། ནེའུ་ལེ་དང་ཀླུ་དབང་བརྒྱད་དང་ཞབས་འོག་གི་ནོར་བདག་རྣམས་ལས་འོད་ཟེར་འཕྲོས། ལྷ་ཀླུ་མིའི་ནོར་བུ་དང་རིན་
པོ་ཆེ་དང་དཔལ་འབྱོར་ཐམས་ཅད་བསྡུས་ཏེ་ཟོས་ཤིང་འགྲང་བ་སླར་སྐྱུགས་པས་གནས་དང་ཡུལ་སོགས་གང་བར་བསམ་ལ། ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲ་ཡ། མ་ཧཱ་ཡ་ཀྵ་སི་ན་པ་ཏ་ཡེ། ཨོཾ་ཛམ་བྷ་ལ་ཛ་ལེནྟྲ་ཡེ་སཱ་ཧཱ། ཞེས་པ་གཟུངས་

[075A]༄༅། །དང༑ ཨོཾ་ཛཾ་བྷ་ལ་ཛ་ལེནྟྲ་ཡེ་སཱཧཱ། སྙིང་པོ་སྟེ་གཙོ་བོར་བཟླ་ལ། ཨོཾ་ཛཱུ་སཱཧཱ། ཡང་བཟླས་པར་བྱའོ། །འདིའི་སྒྲུབ་ཐབས་ལས། ཐུགས་དཀྱིལ་མི་ཕྱེད་ཡི་གེ་ལས་འཕྲོས་ཕྱོགས་བཅུའི་འདྲེན་པ་ཀུན་མཆོད་
ཅིང༑ ༑གོ་ཆ་བཅུར་བཅས་སྐྱོབ་དབང་ཉིད་འཕྲོས་མ་ལས་འགྲོ་རྣམས་རང་འདྲར་བྱས། །ནེའུ་ལེ་ཀླུ་དབང་ནོར་བདག་འོད་ལྡན་ལྷ་ཀླུ་མི་ཡི་ནོར་རྣམས་བསྡུས། །ཟོས་ཤིང་ཟོས་ཏེ་འགྲངས་གྱུར་བཙིར་ངས་དེ་སྐྱུགས་དངོས་གྲུབ་ཡང་ཡང་བླངས་
ཞེས་ཏིང་འཛིན་གསལ་བར་བཤད། སྔགས་ཡི་གེ་བཅུ་ཡིས་དངོས་གྲུབ་བཅུ་སྩོལ་ཏེ། རིག་འཛིན་དགུག་པ་དང། གཏེར་འབྱེད་པ་དང། འཇིགས་པ་སྐྱོབས་དང། རྐུན་པོ་སྲུང་པ་དང། བུ་སྟེར་བ་དང། བུ་སྟེར་པ་དང། ཚེ་རིང་པ་དང། ཕྱུགས་སྐྱོང་པ་དང་
སྐྱེད་ཤིང་གཟུགས་པ་དང། དབང་བསྐུར་པ་དང། བཀྲ་ཤིས་པར་གསོལ་པའི་དངོས་གྲུབ་ནི་ཡི་གེ་བཅུ་གནས་བཅུར་བསྒོམ་པའི་སྤྲོ་བ་དང་སླར་བསྡུ་བ་བྱས་པས་སྟེར་པའི་ཕྱིར། སྒྲུབ་ཐབས་ལས། རིག་འཛིན་དགུག་དང་གཏེང་འབྱེད་དང་
འཇིགས་སྐྱོབས་རྐུན་པོ་སྲུང་པ་ཉིད། །བུ་སྟེར་ཚེ་ནི་བསྲིང་བ་དང། །ཕྱུགས་སྐྱོང་སྐྱེད་ཤིང་གཟུགས་པ་དང། །དབང་བསྐུར་བཀྲ་ཤིས་གསོལ་བ་སྟེ། །རིམ་བཞིན་ཨོཾ་ནས་སཱཧཱའི་བར། །འོད་དང་ལྷན་ཅིག་རྗེས་འགྲོ་དང། །སླར་བཟློག་ཡི་གེ་བཅུ་
ཡིས་སོ། །ཞེས་གསུངས་པས་ཡི་གེ་མི་འགོད་པའི་སྒྲུབ་ཐབས་དང། ཆུ་སྦྱིན་དག་ནོར་བས་མང་པོ་བསླུ་བ་མ་བཟོད་པར་བྲིས་པ་ལ་རྨུགས་འཛིན་འཆོལ་བས་བཟོད་པར་མཛད་ཅིང་དངོས་གྲུབ་རྣམས་ཆར་བཞིན་འབེབས་པར་མཛད་

[075B] ལྷའི་སྐུ་མདོག་རྣམ་པ་སོགས་ཡང། སྔར་བཤད་པ་རེ་རེ་ལ་དགོས་པ་ཆེན་པོ་རེ་ཡོད་པས་ནན་ཏན་ཏུ་གལ་ཆེ་སྟེ། སྒྲུབ་ཐབས་ལས། རྣམ་པ་མནན་དང་མདངས་འཕྲོག་དང། །དགྲ་བོ་བྱིས་པའི་གཟུགས་འཇིགས་པས། །རིགས་
ངན་སྡུག་པའི་ལས་གསུམ་བྱེད། །ཁྲོ་ཞལ་འཕྲིན་ལས་བགེགས་སྐྲོད་ཡིན། །ཀླུ་རྒྱལ་གདོན་གྲོལ་ཆར་འབེབས་བྱེད། །ནོར་བདག་གཟིར་བས་ནོར་རྣམས་འཕྲོག་ཅེས་སོ། །དེ་དག་གི་ཚེ་ཡང་སེར་སྣ་ཅན་སོགས་ལ་དམིགས་པ་དང། དེས་སྐྱོན་
བཟླས་བརྗོད་དང། དེ་ནས་ཡིག་བརྒྱ་བརྗོད་ལ། མཆོད་པ་དང་བསྟོད་པ་སྤྱི་དང་ཁྱད་པར་གྱི་བསྟོད་པས་བསྟོད་ལ་དགེ་བ་བསྔོས་ནས་ལྡང་པ་ཡིན་ཏེ། མི་བསྐྱོད་རྡོ་རྗེས་རྨུགས་འཛིན་སྒྲུབ་ཐབས་ལས། དེ་ནས་སེར་སྣ་ཅན་དང་དབུལ་པོ་ལ་དམིགས་
ནས་སྤྲོ་བསྡུ་ཅི་ནུས་བྱ། ད་ཡིས་སྐྱོན་སྔགས་བཟླས་ཏེ། དེ་ནས་ཡི་གེ་བརྒྱ་བ་བརྗོད་ལ། དགེ་བ་ཇི་ལྟར་འདོད་པས་བསྔོས་ལ་ལྡང་ངོ། །ཞེས་སོ། །ཐུན་ཐམ་ལ་བདག་བསྐྱེད་གཤེགས་པ་དང་རྒྱུན་པའི་སྤྱོད་ཚུལ་ཡང་ཡོད་དེ། སྒྲུབ་ཐབས་དེ་ཉིད་
ལས༑ ལངས་པ་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཅི་རིགས་བཀླག་གོ་འདི་ལྟར་གསུམ་མམ་བཞིར་བྱའོ། །ཐུན་མཚམས་རེ་རེ་ལ་ཡང་དང་པོ་དང་ཐ་མར་མཆོད་ལ་བསྟོད་པ་བྱས་ལ་ཐུན་ཐ་མ་ལ་གཤེགས་སུ་གསོལ་ལ། ཐུན་དང་པོ་ལ་སྤྱན་དྲང་
ཏེ༑ མཆོད་པ་ཡང་དངོས་སུ་མ་འབྱོར་ན་ཡིད་ཀྱིས་བྱའོ། །གཏོར་མ་ཡང་ཐུན་མཚམས་ཀྱི་དང་པོ་འཇུག་ཁ་འཇུག་ཁར་སྤྱིན་ནོ། ཡང་ནས་ཡང་དུ་སྤྱེད་ལམ་གྱི་བྱ་བར་ཆུད་དབུལ་པ་དང་བསྟོད་པ་མཚན་བརྒྱ་རྩ་བརྒྱད་པ་འདི་ན་ནོ། །ཞེས་སོ། །བདག་

[076A]༄༅། །བསྐྱེད་ཇི་བྷ་ལ་མི་བྱེད་ན་ཡི་དམ་གང་རུང་གི་རྣལ་འབྱོར་གྱིས་མདུན་བསྐྱེད་ཛཾ་བྷ་ལའི་ཆུ་སྦྱིན་སོགས་རུང་སྟེ། སྒྲུབ་ཐབས་དེ་ཉིད་ལས། ཡང་ན་བདག་ཉིད་ལྷག་པའི་ལྷ་གང་ཡང་རུང་པའི་རྣལ་འབྱོར་དུ་གནས་པས་བཟླས་པ་དང་
བསྟོད་པ་དང་ཆུང་བུལ་བས་བསྒྲུབ་སྟེ། དེའི་རིམ་པ་ཡང་འཕགས་པ་ཛཾ་བྷ་ལའི་ལུག་མ་ལ་རབ་གནས་ལེགས་བར་བྱས་ལ། བྱ་བའི་གོང་མཚམས་སམ་ཉི་མའི་རྩེ་ལ་སྣོད་བཟང་པོ་གས་ཆགས་བུག་རྡོལ་མེད་པ་དེར་གཞུག་ལ་བསྟོད་པ་བཟླས་པ་
ཅི་ནུས་བྱས་ཏེ། དེ་ནས་ཆུ་ཕུལ་ལ་དངོས་གྲུབ་གསོལ་པ་གདབ་བོ། །ཞེས་སོ། །འདི་ཛཾ་བྷ་ལ་གཉིས་ཀར་འདྲའོ། །དེ་ནས་ཆུ་སྦྱིན་བྱ་སྟེ། རང་གི་ལག་མཐིལ་དུ་བཾ་སེར་པོ་ལས་གསེར་གྱི་བུམ་པ་ཁ་ཕྱིར་བསྟན་པ་རིན་པོ་ཆེ་སྣ་ཚོགས་པ་སྐྱུགས་པ་པཾ་གྱིས་
མཚན་པ། བཾ་གྱི་ནང་དུ་ཛཾ་དང། མཁྲིག་མང་ཨོཾ་དང། མཛུབ་མོ་ལ་བྷ་དང། གུང་མོར་ལ་དང། སྲིན་ལག་ལ་ཛ་དང། མཐེའུ་ཆུང་ལ་ལེན་དང། མཐེ་བོང་ལ་ཏྲ་དང། ནོར་བུ་འཆང་བའི་གནས་སུ་ཡེ་དང། ལག་མཐིལ་གྱི་ལྟོ་གཡོན་དུ་སཱ་དང་
དེའི་གཡས་སུ་ཧཱ་སྟེ་ཐམས་ཅད་ཀྱང་ཟླ་བར་གནས་ཤིང་འོད་ཟེར་སྔར་ལྟར་བསམ། དེ་ནས་ཆུ་འཁྱོར་བ་གང་ཁལ་ཉེ་བར་གཏུགས་ཏེ། ཨོཾ་ཨིནྡྲ་ནི་མུ་ཁ་བཧྲ་མ་རི་སཱཧཱ། ཞེས་སོར་མོ་ལྔ་ལ་ལན་རེ་དང་ཁ་དང་ལག་པ་བྱིན་གྱིས་བརླབས་པ་ལ་
གཉིས་ཏེ་ལན་བདུན་གྱིས་བྱིན་གྱིས་བརླབ་པོ། །དེའི་འོག་ཏུ་རྨུགས་འཛིན་ནག་པོའི་སྐུ་ཡོངས་སུ་རྫོགས་པ་ཞིག་མདུན་གྱི་སྣོད་དུ་བཞག་སྟེ། ཨོཾ་ཨཱ་ཞེས་བྱ་བས་རང་གི་ཐུགས་ཀ་ནས་ཅི་འདྲ་བའི་སྐུ་ཕྱུང་སྟེ་ཐིམ་པར་བསམ་ལ། མདུན་

[076B] རིན་པོ་ཆེའི་བུམ་པ་ཡོངས་སུ་གང་བས་རྒྱུན་མི་འཆད་པར་ཆུ་སྦྱིན་པར་བྱའོ། །འདི་ལྟར་བྱ་སྟེ། ཨོཾ་ཛླུཾ་སཱཧཱ། ཞེས་བྱ་བ་རིན་པོ་ཆེས་བརྒྱན་པའི་ལག་པ་
ནས་ཞལ་དུའོ། །ཞལ་ནས་རྡོ་རྗེ་ནོར་བུའི་རྩེ་མོ་རུའོ། །དེ་ལག་མཐིལ་དུ་བབས་པའི་རིམ་པས་མཐར་ཆུ་དབང་གི་ཞལ་དུ་འཇུག་པར་བསམ་སྟེ། ཚུལ་དེས་ཆུ་འཁྱོར་བ་བརྒྱ་རྩ་བརྒྱད་འཁྲུལ་བ་མེད་པར་སྦྱིན་པར་བྱ་སྟེ། སྔགས་ཨོཾ་ཛཾ་བྷ་ལ་ཛ་ལེནྟྲ་ཡེ་དྷཱ་ན་མེ་དེ་ཧི་
ད་རྷ་པ་ཡ་སཱ་ཧཱ། ཞེས་བཟླས་ཤིང་དམིགས་པའི་སྤྲོ་བསྡུ་སྔར་བཞིན་བྱས། ཕྱག་གི་བུམ་པ་དང་ནེའུ་ལེ་དང་ཀླུ་དབང་དང་ནོར་བདག་རྣམས་ཀྱི་ཁ་དང་སྣའི་སྒོ་ལ་སོགས་པ་བུ་གའི་རྣམ་པ་ཐམས་ཅད་ལས་རིན་པོ་ཆེའི་རིགས་མི་འདྲ་བ་སྡུག་ཅིང་ཡིད་དུ་འོང་
བ་རྣམ་པ་དུ་མས་ཆར་ཆེན་པོ་ཕབས་ནས་གནས་ཁང་ལ་སོགས་པ་མཐའ་དག་གཡོགས་ཤིང་ནོན་པར་གྱུར་པར་བསམ་གསུང། དེ་ནས་ཡི་གེ་བཅུ་པ་མཆོད་པ་ལྔའི་སྔགས་སྦྱར་བས་མཆོད། ཐུན་མོང་ནང་ཁྱད་པར་གྱི་སྒོ་ནས་བསྟོད། གཏོར་མ་ཡི་གེ་
གསུམ་གྱིས་བྱིན་གྱིས་བརླབས་པ་ཡི་གེ་བཅུ་པའི་མཇུག་ཏུ་བ་ལིཾ་པྲ་ཏཱི་ཙྪ་སྦྱར་བས་འབུལ། ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲ་ཡ། མ་ཧཱ་ཡཀྵ་སེ་ན་བཏ་ཡེ། ཏདྱ་ཐཱ། ཨོཾ་ཛ་བྷ་ལ་ཛ་ལེནྟྲ་ཡེ་སཱ་ཧཱ། ཞེས་པ་བདུན་ནམ། བརྒྱ་རྩ་བརྒྱད་ཀྱི་བར་དུ་བཟླས་
ཏེ། ཇི་ལྟར་འདོད་པའི་གསོལ་བ་གདབ། དེ་ནས་ཡང་མཆོད་ནས་གཏང་རག་ཕུལ་ཏེ། མེ་ཏོག་དབུལ་བཞག་ནས་ཡི་གེ་བརྒྱ་པས་ལྷག་ཆད་ཁ་བསྐང་ལ་རྟེན་སྦྱི་པོ་དང་ཆུའི་ཕུད་སྲིན་ལག་གིས་རིག་སྟེ་ལྕེལ་བཞག་ཅིང་དོང་བགྲུབ་བླངས་པར་བསམ་ལ། ཀླུ་

[077A]༄༅། །ཚགས་རྒྱ་མཚོར་འཇུག་པའི་དོགས་སུ་དོར་བར་བྱའོ། །འདི་ཡང་རྗེ་ཉིད་ཀྱི་གསུང་ངོ།།    ༈    །།ན་མོ་གུ་རུ་ཤྲཱི་བཛྲ་བཧཻ་ར་ཝཱ་ཡ། འཁོར་འདས་གཤིས་ལུགས་དབྱེར་མེད་ཆོས་སྐུ་ལས། །ཕྱི་ནང་གསང་བའི་གཤིན་རྗེ་འཇོམས་
པའི་སླད། །འཇིག་རྟེན་འཇིག་རྟེན་འདས་ཀུན་བསྡིགས་མཛད་པའི། །ཁྲོས་པའི་སྐུར་བཞེངས་འཇིགས་མཛད་ལ་བཏུད་དེ། །རྒྱུད་དང་མཁས་གྲུབ་མང་པོའི་ཐུགས་ཀྱི་བཅུད། །ལས་ཀུན་སྒྲུབ་བྱེད་ལག་ཏུ་བླངས་བདེ་བའི། །རྡོ་རྗེ་འཇིགས་བྱེད་ཕྱག་
གཉིས་སྒྲུབ་ཐབས་འབྲི། །ཆོས་བདག་མཁའ་འགྲོ་ཆོས་རྒྱལ་རྣམ་གསུམ་གྱིས། །དགྱེས་བཞིན་རྗེས་གནང་འཕྲིན་ལས་གྲོགས་མཛོད་ཅིག་འདིར་སྒྲུབ་པ་པོ་དད་པ་དང་སྙིང་རྗེ་སོགས་ཀྱིས་ཕྱུག་ཅིང། ཁྱད་པར་དུ་དཔལ་རྡོ་རྗེ་འཇིགས་བྱེད་ཞལ་
ཕྱག་ཡོངས་རྫོགས་ཀྱི་དཀྱིལ་འཁོར་དང། ཞལ་གཅིག་ཕྱག་གཉིས་པའི་དཀྱིལ་འཁོར་གང་རུང་དུ་དབང་བསྐུར་བ་ཐོབ་ཅིང། དམ་ཚིག་དང་སྔོམ་པ་དང་ལྡན་པའི་གང་ཟག་གིས་རྒྱུད་ལས་གསུངས་པའི་གནས་ཡིད་དང་མཐུན་པར་མཎྜལ་བྱི་དོར་
དང་མེ་ཏོག་བཀྲམ། བྲིས་སྐུ་བཤམས། ཉེར་སྤྱོད་ནང་མཆོད་སོགས་བཤམས་ཏེ། ཁ་ལྷོར་ཕྱོགས་པས་སྟན་བདེ་བ་ལ་འཁོད་དེ། བདུད་རྩི་རིལ་བུས་ཁ་དག་པར་བྱས་ནས། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་
ཀྱིས་གྲི་གུག་དང་ཐོད་པ་འཛིན་པར་གྱུར་པར་བསམ་ལ། ནང་མཆོད་མཆོད་པ་སྔོན་འགྲོའི་གཏོར་མ་རྣམས་བདུད་ལས་རྣམས་རྒྱལ་ལྟར་བྱལ། ཉུང་བར་བྱེད་ན། ཨོཾ་ཧྲཱི་ཥྚཱི་ཝི་ཀྲི་ཏཱ་ན་ན་ཧཱུཾ་ཕཊ་ཀྱིས་བསངས། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉ་ཧཾ་

[077B] སྟོང་པའི་ངང་ལས་ཡཾ་ལས་རླུང་རཾ་ལས་མེ་ཨ་ལས་མེ་ཨ་ལས་མི་མགོའི་སྐྱེད་པུ་གསུམ་གྱི་སྟེང་དུ་ཨ་ལས་བྱུང་བའི་ཐོད་པའི་ནང་དུ་གོ་ཀུ་ད་ཧ་ན་ལྔ་ལས་ཤ་ལྔ་དང། བི་མུ་ཤུ་མར་ལྔ་ལས་བདུད་རྩི་ལྔ་དང། སྟེ་འདུ་ཉི་མ་ལ་གནས་པའི་ཨོཾ་ཨཱཧཱུཾ་གསུམ་
དང། ཧཱུཾ་ལས་འོད་འཕྲོས། རླུང་གཡོས་མེ་སྦར་བས་ཐོད་པའི་རྫས་ཞུ་ཞིང་ཁོལ་བས་ཡི་གེ་གསུམ་ལྷུང་ནས་ཞུ། སྐྱོན་སྦྱངས་ཤིང་བདུད་རྩིར་བྱས་ཤིང་སྤལ་བར་གྱུར་པས་བསམ་ལ། ཨོཾ་ཨཱ་ཧཱུཾ་ལན་གསུམ་བརྗོད། མཆོད་པ་ཧྲཱི་ཥྚཱི་ས་བསངས་
སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་ཐོད་པའི་ནང་དུ་ཧཱུཾ་ལས་མཆོད་རྫས་ཕུན་སུམ་ཚོགས་པ་ཀུན་ཏུ་བཟང་པོའི་མཆོད་པའི་སྤྲིན་དུ་གྱུར་པར་བསམ་ལ། ཨོཾ་ཨརྒྷཾ་ཨཱ་ཧཱུཾ། དེ་བཞིན་དུ། པདྱཱཾ། པུཥྦ། དཧུ་པེ། ཨ་ལོ་ཀེ། གནྡྷེ། ནཻ་ཝི་ཏྱ་
ཤཔྟ་རྣམས་འབྲུ་གསུམ་དང་སྤེལ་བས་བྱིན་གྱིས་བརླབ། སྔོན་འགྲོའི་གཏོར་མ་བྱེད་ནའང་ནང་མཆོད་ལྟར་བརླབ་ལ་ཕུལ་ཏེ་འཕྲིན་ལས་བཅོལ་པས་ཁས་བླངས་པར་བསམ། དེ་ནས་དཀོན་མཆོག་གསུམ་ལ་ནས། བྱང་ཆུབ་སེམས་ནི་ཡང་དག་བསྐྱེད་
ཅེས་བརྗོད་པས་སྐྱངས་འབྲོར་སེམས་བསྐྱེད་རྡོར་སེམས་བསྒོམ་བཟླས་ཀྱང་བྱུང་ན་བྱེད། དེ་ནས། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་དའི་ཐུགས་ཀར་པདྨ་དང་ཉི་མ་ལ་གནས་པའི་ཧཱུཾ་གི་འོད་ཟེར་གྱིས་འཇིག་རྟེན་གྱི་ཁམས་
མུ་མེད་པ་གསལ་བར་བྱས། དེན་བཞུགས་པའི་སངས་རྒྱས་དང་རྒྱང་སེམས་དང་ཁྲོ་བོ་དང་རིགས་པའི་ཚོགས་ཀྱིས་བསྐོར་བའི་རྡོ་རྗེ་འཇིགས་བྱེད་བླ་མ་དང་གཅས་པ་སྤྱན་དྲངས། འོད་ཟེར་རང་གི་སྙིང་ཀར་ཐིམ། གང་གི་དྲིན་གྱིས་ནས། རྡོ་རྗེ་འཇིགས་

[078A]༄༅། །བྱེད་ལ་ཕྱག་འཚལ། །རང་གི་སྙིད་ཀའི་ཧཱུཾ་ལས་བྱུང་བའི་མཆོད་པའི་ལྷ་མེ་རྣམས་ཀྱིས་མཆོད་བར་གྱུར་དར་བསམ་ལ། ཨོཾ་གུ་རུ་ཡ་མཱ་ན་ཏ་ཀ་ས་བ་རི་ཝཱ་ར་ཨརྒྷཾ་བྲ་ཏི་ཙྪ་སཱཧཱ། ནས། ཤབྟའི་ངར་གྱིས་མཆོད། རྗེས་མཛད་པའི་ཡན་ལག་
བདུན་ནམ། དཀོན་མཆོག་གསུམ་ལ་བདག་སྐྱབས་མཆི། ནས། ཡིད་ཀྱིས་གཟུངས། ཞེས་དང། སྦྲོན་རིགས་ལྔའི་སྔོམ་པའང་གཟུང། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག། སྡུག་བསྔལ་དང་བྲལ་བར་གྱུར་ཅིག། བདེ་བ་དང་མི་
འབྲལ་བར་གྱུར་ཅིག། འཇིག་རྟེན་གྱི་ཆེས་བརྒྱད་དང་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་བར་བྱ་སྙམ་པའི་ཚད་མེད་བཞི་བསྒོམ། དེ་ནས་ཆོས་སྐུའི་འཕེན་པ་བཏང་ལ། ཨོཾ་སྭ་བྷཱ་ཝ་ཤུདྡྷ་སརྦ་བྷ་དྷརྨཱ་སྲ་
བྷཱ་ཝ་ཤུདྡྷོ་ཉཧཾ། ཨོཾ་ཤཱུ་ནྱ་ཏ་ཛྙཱ་ན་བཛྲ་སྭ་བྷཱ་ཝ་ཨ་ཏྨ་ཀོ་ཉཏཾ། ཆོས་ཐམས་ཅད་བརྟེན་ནས་བཏགས་པ་ཡིན་བའི་ཕྱིར། རྟག་ཆད་ལ་སོགས་བའི་མཐའ་བཞི་དང་བྲལ་བ་བདག་མེད་པའི་རང་བཞིན་སྟོང་བ་ཉིད་དུ་གྱུར་བར་བསམ་བ་ཆོས་
སྐུའི་ལམ་འཁྱེར་རོ། །དེ་ནས་སྨོན་ལམ་དྲན་བར་བྱས་ཏེ། སྙོང་བའི་དང་ལས་སྐད་ཅིག་གིས་རྡོ་རྗེའི་ས་གཞི་རྭ་བ་གུར་བླ་རེ་དང་བཅས་བའི་ཕྱི་རོལ་ཏུ་ཡེ་ཤེས་ཀྱི་མེ་ཕྱོགས་བཅུར་འཕྲོ་བའི་སྲུང་བའི་འཁོར་ལོ་ཡངས་ཤིང་རྒྱ་ཆེ་བའི་
ད་བུས་སུ་བཧྲུཾ་ལས་གཞལ་ཡས་ཁང་གྲུ་བཞི་སྒོ་བཞི་རྒྱན་རྟ་བབས་དང་བཅས་བ་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་སྣ་ཚོགས་པདྨ་ཉི་མ། དེའི་དབུས་སུ་ཟླ་བའི་སྟེང་དུ་དྷཱི་ལས་རལ་གྲི། དེ་ལས་རང་ཉིད་རྗེ་བཙུན་འཇམ་

[078B] །འཇམ་དཔལ་ཡེ་ཤེས་ཀྱི་སྒྲུབ་ཐབས་ལས། ཨཿ་ལས་ཟླ་བ་རྒྱ་ས་བའི་སྟེང་ཉིད་དུ། །དཧིཿ་ལས་འཇམ་
དཔལ་གཞོན་ནུ་བསྐྱེད་པར་བྱ། །ཞེས་དང། གྲུབ་ཆེན་འཇམ་དབྱངས་ཀྱི་ཕྱག་གཉིས་བའི་སྒྲུབ་ཐབས་ལས་ཀྱང། འཇམ་བའི་དབྱངས་སུ་ཡང་དག་བསྒོམ། །རལ་གྲི་པོ་ཏིས་ཕྱོག་འབྲེལ་བ། །ཞེས་གསུངས་བའི་དགོངས་བ་ཡིན་ནོ། །དེའི་ཐུགས་ཀར་
ཉི་མ་ལ་གནས་པའི་ཧཱུཾ་ལས་འོད་འཕྲོས་འདུས་པ་ལས། རྡོ་རྗེ་ནག་བོ་རྩེ་དགུ་བ་རྭ་ཤིན་ཏུ་གདེང་བ་ལྟེ་བར་ཧཱུཾ་གིས་མཚན་པ་ལས་འོད་འཕྲོས་སེམས་ཅན་ཐམས་ཅད་ལ་ཕོག་བས་རྡོ་རྗེ་འཇིགས་བྱེད་ཐོབ་བར་བྱས། ཚུར་འདུས་ཡོངས་སུ་གྱུར་བ་ལས་
རང་ཉིད་རྡོ་རྗེ་འཇིགས་བྱེད་སྐུ་མདོག་མཐིང་ནག་ཞལ་གཅིག་ཕྱག་གཉིས་པ་མ་ཧེ་རབ་ཏུ་ཁྲོས་པའི་གདོང་བཅན། རྭ་རྣོན་བོ་གཉིས་དང་ལྡན་པ། ཞལ་གདངས་ཤིང་མཆེ་བ་རྣོན་པོ་བཞི་གཙིགས་པ། ཧ་ཧ་ཞེས་སྒྲོག་ཅིང་ལྗགས་འདྲིལ་བ། ཁམས་
གསུམ་ཟ་བར་ནུས་པ། བསྐལ་བའི་མེ་དབུང་ལྟར་འབར་བའི་སྤྱན་གསུམ་ལྔད་མིག་ཏུ་བལྟ་ཞིང་དབུ་སྐྲ་ཁམ་སེར་གྱེན་དུ་བརྫེས་ཤིང། ཐོང་སྐམ་ལྔའི་དབུ་རྒྱན་དང། ཁྲག་འཛག་བའི་མགོ་བོ་རློན་བ་ལྔ་བཅུས་དོ་ཤལ་བྱས་པ། ཕྱག་གཡས་
གྲི་གུག་གཡོན་ཐོད་ཁྲག་ཐུགས་ཀར་འཛིན་པ། གཅེར་བུ་མི་རུས་ཀྱི་འཁོར་ལོ་དང་རྣ་ཆ་ལ་སོགས་པ་རུས་བའི་རྒྱན་རྣམས་ཀྱིས་བརྒྱན་པ། བདུད་དང་བགེགས་ཐམས་ཅད་རྩད་ནས་འབྱིན་པའི་སྟོབས་ཅན། ཡེ་ཤེས་ཀྱི་མེད་བར་རབ་ཏུ་

[079A]༄༅། །འབར་བའི་ཀློང་ན་ཞབས་གཡས་བསྐུམས་གཡོན་བརྐྱངས་བསམ་ཏེ་སྔོན་བོ་རུས་བའི་དྲ་བས་རྒྱ་བ་གཡོགས་པ། རྨིག་པས་ས་རྐོབ། རྭ་རྣོན་བོ་བདར་ཞིང་ལྕེ་འགྱུ་བས་བདུད་བགེགས་བརྗིས་བའི་སྟེང་ན་བཞུགས་པ། དེའི་
བོར་པདྨ་དང་ཟླ་བའི་གདན་ལ་བླ་མ་ཀུན་འདུས་ཀྱི་ངོ་བོ། རྗེ་བཙུན་ཆོས་ཀྱི་རྒྱལ་བོ་ཙོང་ཁ་བ་ཞལ་གཅིག། ཕྱག་གཉིས་ཆོས་འཁོར་གྱི་ཕྱག་རྒྱས་ཨུཏྤལ་བ་སྣམས་བའི་སྟེང་ན་ཤེས་རབ་ཀྱི་རལ་གྲི་དང་བརྒྱད་སྟོང་བའི་གླེགས་བམ་བསྣམས་
 མཚན་དཔེས་བརྒྱན་ཅིང་ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེ་ལ་རྩ་བརྒྱུད་ཀྱི་བླ་མས་བསྐོར་བ། རང་གི་ཐུགས་ཀར་ཉི་མའི་སྟེང་དུ་འཇམ་དཔལ་སྐུ་མདོག་སེར་པོ་ཞལ་གཅིག་ཕྱག་གཉིས་པ། གཡས་རལ་གྲི་འཕྱར་ཞིང་གཡོན་གླེགས་
བམ་བསྣམས་བ། མཚན་སོ་གཉིས་དང་དབྱེ་བྱང་བརྒྱད་ཅུས་སྦྲས་པ། ཞབས་རྡོ་རྗེ་སྐྱིལ་མོ་ཀྲུང་གིས་བཞུགས་པར་གྱུར་པར་བསམ། རང་གི་སྦྱི་བོར་ཨོཾ་དཀར་པོ། མགྲིན་པར་ཨཱ་དམར་བོ། ཐུགས་ཀར་ཧཱུཾ་སྔོན་བོ། ཐུགས་ཀའི་ཧཱུཾ་ལས་
འོད་ཟེར་འཕྲོས་བས་རང་བཞིན་གྱིས་གནས་ནས་བསྒོམ་བ་དང་འདྲ་བའི་ཡེ་ཤེས་བ་སྦྱན་དྲངས། བཛྲ་ས་མ་ཡ་ཧཱུཾ་ཛཿ་ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་བར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་
རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ཏེ། ཨོཾ་སརྦ་ཏ་ཐཱ་ག་ཏ་ཨ་བཧི་ཥ་ཀ་ཏ་ས་

[079B] ལུས་གང། དྲི་མ་དག་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་བ་ལས་མི་བསྐྱོད་པས་དབུ་བརྒྱན་བར་གྱུར། མཆོད་པ་བསང་སྦྱངས་སྔར་ལྟར་བྱིན་གྱིས་བརླབས་ནས། ཨོཾ་གུ་རུ་
ཡ་མའན་ཏ་ཀས་བ་རི་ཝཱ་ར་ཨརྒྷཾ་པྲ་ཏཱི་ཙྪ་ཡེ་སཱ་ཧཱ། ནས་ཤ་བཏའི་བར་གྱིས་མཆོད། ནད་མཆོད་ནི། ཨོཾ་གུ་རུ་ཡ་ནཱནྟ་ཀས་བ་རི་ཝཱར་ཨོཾ་ཨཱ་ཧཱུཾ། མདོར་བསྡུས་ན་དེས་ཆོག། རྒྱས་པར་བྱེད་ན་རྩ་རྒྱུད་ཀྱི་བླ་མ་དང་ཡི་དམ་དང་ཆོས་སྐྱོང་དང་རིགས་དྲུག་ལ་
འབུལ། བསྟོད་པ་ནི། ཧཱུཾ་འཇིགས་རུང་གཟུགས་ཅན་མ་ཧེ་གྲོས་པའི་ཞལ། །རྔམ་པའི་ང་རོས་ས་གསུམ་གཡོ་བར་བྱེད། །ཐུགས་རྗེ་ནུས་བས་འགྲོ་དྲུག་དབྱིངས་སུ་འདྲེན། །སྐུ་གསུམ་མངོན་གྱུར་གཤིན་རྗེ་གཤེད་ལ་འདུད། །བ་སྡུན་དེ་ཙམ་དང། རྒྱས་
བར་ན་རྗེ་རིན་པོ་ཆེའི་བསྟོད་པས་ཀྱང་བསྟོང། འཇམ་དཔལ་ཡེ་ཤེས་ཀྱི་སྒྲུབ་ཐབས་ལས། མངོན་གསུམ་འདྲ་བར་རྣམ་བར་གསལ་བ་དང། །ཞེས་གསུངས་བ་ལྟར་བརྒྱལ་དང་གསལ་སྣང་མངོན་སུམ་དུ་མ་ཐོང་གི་བར་དུ་སྒོམ་བ་གཙོ་བོར་ཕྱལ་
བ་སྒོམས་བས་སྐྱོན། རང་ཡི་དམ་དུ་གསལ་བའི་ཐུགས་ཀར་ཡེ་ཤེས་སེམས་དབའ་འཇམ་དབལ་གྱི་ཐུགས་ཀར་ཉི་མའི་གདན་ལ་ཧཱུཾ་སྔོན་པོ། དེའི་མཐར་ཡར་བཙན་དང། དེའི་མཐར་ཡ་མནྟ་ཀ་དང། དའི་མཐར་ཧྲཱི་ཥྡི་ས་བསྐོར་བ་དང། རྩ་སྔགས་
འདོན་ནའང་དེའི་མཐར་བཀོད་ལ། སྔགས་བཞིའི་གཅིག་ལས་མི་འདོན་ན་དེ་གཅིག་བུ་བཀོད་ཅིང། དེ་ཐམས་ཅད་ཀྱང་འོད་ཟེར་འབར་བ་དང། དེ་དག་ལས་འོད་ཟེར་འཕྲོས་བ་ལས་ལྷའི་ཚོགས་སྦྲོས། རྒྱལ་བ་སྲས་བཅས་ལ་མཉེས་བའི་

[080A]༄༅། །མཆོད་པ་ཕུལ། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། བར་གཅོད་དགྲ་བགེགས་མི་མཐུན་པའི་ཕྱོགས་ཐམས་ཅད་བྱ་སྒྲོ་མེ་ལ་བསྲེགས་པ་བཞིན་དུ་བརླགས་པར་བྱས། སླར་འདུས་སངས་རྒྱས་བྱང་སེམས་སོགས་ཀྱི་ནུས་
མཐུ་ཐོབ་པར་གྱུར་པར་བསམ་ལ། ཨོཾ་ཨ་ར་པ་ཙ་ན་དྷཱི་དང། ཨོཾ་ཡ་མཱནྟ་ཀ་ཧཱུཾ་ཕཊ་དང། ཨོཾ་ཧྲཱི་ཥྚཱི་ཝི་ཀྲི་ཏཱ་ནན་ཧཱུཾ་ཕཊ་དེ་གསུམ་ལས་ལས་སྔགས་གཙོ་བོར་བྱས། ཨོཾ་ཡ་མ་རཱ་ཛཱ་ས་དོ་མི་ཡ། ཡ་མེ་དོ་རུ་ཎ་ཡོད་ཡ། ཡད་ཡོ་ནི་ར་ཡ་ཀྵེ་ཡ་
ཡཀྵེ་ཡཙྪ་ནི་རཱ་མ་ཡ་ཧཱུཾ་ཧཱུཾ་ཕཊ་ཕཊ་སཱ་ཧཱ། ཞེས་པའང་བཟླའོ། གྲངས་སྒྲུབ་ཐབས་གཉིས་ཀར་ཡི་གེ་བཅུ་པ་གསུམ་འབུམ་གསུངས་ཀྱང། ཇི་སྐད་བཤད་བའི་ལས་བྱེད་ན་མཚན་མ་བརྟན་པོའམ། བྱེ་བ་དགོས་ཏེ། ཛྙཱ་ན་ཨ་ཀ་རས། སྔགས་པས་སྔོན་
དུ་བསྙེན་པ་ནི། །བྱེ་བ་བཟླས་ནས་ལས་རྣམས་བྱ། །ཡང་ན་མཚན་མ་མཐོང་ནས་བྱ། །ཞེས་གསུངས་སོ། །ཏིང་ངེ་འཛིན་ལས་ལྡང་བར་འདོད་ན་ཡི་གེ་བརྒྱ་བ་བརྗོད་ཅིང་མཆོད་བསྟོད་བྱས། གཏོར་མ་ཐུབ་ན་བྱས་ལ། རྣམ་དག་བསམ་པས་
ཚུལ་འདིར་འབད་པ་ལས། །བྱུང་བའི་དགེ་བས་མཐའ་ཡས་འགྲོ་བ་རྣམས། །སྐྱེ་ཞིང་སྐྱེ་བར་འཇམ་དཔལ་ཞི་ཁྲོ་ཡིས། །འབྲལ་བ་མེད་པར་རྗེས་སུ་འཛིན་གྱུར་ཅིག་ཅེས་སྨོན་ལམ་བྱས་ཏེ། ལྷའི་ང་རྒྱལ་གྱིས་སྤྱོད་ལམ་རྣམས་
བྱའོ། །འཇམ་དཔལ་ཡེ་ཤེས་ཀྱིས། གལ་ཏེ་ལྡང་བར་འདོད་པ་ན། །ཡེ་ཤེས་མ་ཧེའི་ཞལ་ལ་ནི། །མཆོད་ཅིང་བསྟོད་ལ་ལྡང་བར་བྱ། །མ་ཧེའི་སྦྱོར་བས་རྣམ་པར་རྒྱུ། །ཞེས་དང། འཇམ་དབྱངས་ཀྱི་ཕྱག་གཉིས་པའི་སྒྲུབ་ཐབས་ལས་

[080B] སྨོན་ལམ་དེ་བཞིན་བྱས་ནས་ནི། །རྣལ་འབྱོར་བློ་ལྡན་དེ་ནས་ལངས། །ཞེས་གསུངས་པ་ལྟར་ལེགས་སོ། །གཏོར་མ་གཏོང་ན། རྒྱུད་སྣོད་སོགས་ལས་མཐུན་བཤམས། བསང་སྦྱངས། ནང་མཆོད་ལྟར་བྱིན་གྱིས་བརླབས་ཏེ། ཧྲཱི་ཥྚྲཱི་ས་
བསང་སྭ་བྷཱ་ཝས་སྦྱངས། སྟོང་པའི་ངང་ལས་རང་གི་མདུན་དུ་ཡེ་ཤེས་རང་སྣང་ལས་བྲུབ་པའི་བསྲུང་བའི་འཁོར་ལོ་ཡངས་ཤིང་རྒྱ་ཆེ་བའི་ཞེས་པ་ནས་ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས། བསྒོམ་པ་དང་འདྲ་བའི་ཡེ་
ཤེས་པ་སྤྱན་དྲངས། ཛཿ་འོད་གསལ་ཆོས་སྐུའི་དབྱིངས་ཉིད་ལས། །ཟུང་འཇུག་ལོངས་སྤྱོད་རྫོགས་པའི་སྐུའི། །སྤྲུལ་བ་འཇམ་དཔལ་ཁྲོས་པའི་ལྷ། །གནས་འདིར་སྦྱན་འདྲེན་གཤེགས་སུ་གསོལ། ། ཨོཾ་ཡ་མཱནྟ་ཀ་ས་པ་རི་ཝཱ་ར་མཎྜལ་ཨེ་ཧྱེ་ཧི་
ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། པདྨ་ཀ་མ་ལ་ཡེ་སྟྭཾ། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་ཞེས་པ་ནས། རིགས་བདག་གིས་རྒྱས་བཏབ། མཆོད་པ་བསང་སྦྱངས་བྱིན་གྱིས་བརླབས། ཉེར་སྤྱོད་ཚིགས་བཅད་
སྔགས་དང་སྤེལ་བས་མཆོད། འདོད་ཡོན་ལྔ་དང་ནང་མཆོད་ཕུལ། བླ་མ་དང་དཔལ་རྡོ་རྗེ་འཇིགས་བྱེད་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་དུ་གྱུར་པས་གཏོར་མའི་བཅུད་ཐམས་ཅད་
དྲངས་ཏེ་གསོལ་བར་གྱུར། ཨོཾ་གུ་རུ་ཡ་མཱནྟ་ཀ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། གསུམ་མམ་བདུན་བརྗོད་པས་ཕུལ། ཉེར་སྦྱོད་དང་ནང་མཆོད་ཀྱིས་མཆོད། ཧཱུཾ་འཇིགས་རུང་གཟུགས་ཅན་ཞེས་སོགས་ཀྱིས་བསྟོད། བླ་མ་འཇིགས་བྱེད་འཁོར་

[081A]༄༅། །བཅས་ཀྱིས། །ཆོད་སྦྱིན་གཏོར་མ་འདི་བཞེས་ལས། ནས། ཡིད་ལ་འདོད་པ་ཀུན་འགྲུབ་ཤོག་ཅེས་འཕྲིན་ལས་བཅོལ་བར་བྱ་སྟེ། ལཱ་ལི་ཏའི་གཏོར་ཆོག་ལས། དེ་ལྟར་བྱས་པའི་ཕན་ཡོན་ནི། །བར་དུ་གཅོད་པ་ཞིབ་དང། །མི་
མཐུན་ཕྱོགས་རྣམས་འཇོམས་པ་དང། །དངོས་གྲུབ་དམ་པ་ཐོབ་པར་འགྱུར། །ཞེས་སོ། །ཕྱོགས་སྐྱོང་ལ་གཏོར་མ་འབུལ་བར་སྤྲོ་ན། གོང་བཞིན་བྱིན་གྱིས་བརླབས། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་
ཞེས་པ་ནས། རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་ཅན་གྱིས་གསོལ་བར་གྱུར་པར་བསམ་ལ་རྩ་སྔགས་བརྗོད་དེ་བྱིན་གྱིས་བརླབས། ཨོཾ་བཧུ་ཙ་ར་ནཾ། ཞེས་པ་ནས། སརྦ་བཧུ་དེ་བྷྱ་ཞེས་ལན་གསུམ་བརྗོད་ལ། འཁོར་དུ་སྤྱན་དྲངས་པའི་ཕྱོགས་
སྐྱོང་འཁོར་བཅས་ཀྱི་འབྱུང་པོ་རྣམས་ལ་ཕུལ་ནས། ཨོཾ་ད་ཤ་དཾ་ཀ་ལོ་ཀ་པཱ་ལ་ས་པ་རི་ཝཱ་ར་ཨརྒྷཾ་ནས་ཤཔྟ་པྲ་ཏི་ཙྪ་ཧཱུཾ་སཱ་ཧཱ། ཨོཾ་ད་ཤ་དི་ཀ་ནས་ཨོཾ་ཨཱ་ཧཱུཾ་ཞེས་བརྗོད། བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། །ཞེས་པ་ནས་
བདག་ནི་རེ་བའི་སེམས་ཀྱིས་འདུད་ཅིང་མཆིས། །ཞེས་པས་བསྟོད་དེ་འཕྲིན་ལས་བཅོལ། འདིར་དགོས་པ་ཤིན་ཏུ་ཆེ་བས་ལས་གཤིན་ལའང་གཏོར་མ་འབུལ་དགོས་པས། མདུན་དུ་པདྨ་དང་ཉི་མ་དང་མ་ཧེའི་སྟེང་དུས་ལས་ཐོད་དབྱུ་གཡས་
མཚན་པ་དེ་ལས་འོད་འཕྲོས། དགྲ་བགེགས་གདུག་པ་ཅན་ཐམས་ཅད་ཚར་བཅད། ཚུར་འདུས་དབྱུག་ཏོ་ལ་ཐིམ་པ་དེ་ཡོངས་སུ་གྱུར་པ་ལས། ལས་ཀྱི་གཤིན་རྗེ་ནག་པོ་ཞལ་གཅིག་ཕྱག་གཉིས་པ། མ་ཧེའི་གདོང་བཅན་དམར་ལ་ཟླ་མ་

[081B] དབུ་སྐྲ་དམར་སེར་གྱེན་དུ་བརྫེས་བ། ལིང་ག་དམར་པོ་གྱེན་དུ་ལངས་པ། གཤིན་རྗེའི་ཚོགས་ཀྱིས་བསྐོར་བའི་གཙོ་འཁོར་ཐམས་ཅད་ཀྱི་སྦྱི་བོར་ཨོཾ་དཀར་པོ། མགྲིན་བར་
ཨཱ་དམར་པོ། ཐུགས་གང་ཧཱུཾ་སྔོན་པོ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ལྷོ་ཕྱོགས་རིམ་པ་བདུན་གྱིས་འོག་ནས་ལས་ཀྱི་གཤིན་རྗེ་འཁོར་དང་བཅས་པ་སྤྱན་དྲངས་པར་བསམས་ཤིང། ཨོཾ་ཀཱ་ལ་རཱུ་བ་ས་པ་རི་ཝཱར་ཨེ་ཧྱེ་ཧི། ཞེས་བརྗོད་
པས་བྱོན་པར་བསམ། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། ཡང་རང་གི་སྙིང་ཀ་ནས་འོད་འཕྲོས། གཤིན་རྗེ་གཤེད་རིགས་ལྡ་སྤྱན་དྲངས། ཁྱེད་རྣམས་ཀྱིས་འདི་ལ་མངོན་བར་དབང་བསྐུར་དུ་གསོལ། ཞེས་གསོལ་པ་བཏབ་པས། དེ་རྣམས་ཀྱིས་བུམ་
པ་ཐོགས་ནས། ཨོཾ་བཛྲ་ཨ་བཧི་ཥི་ལྕ་ཧཱུཾ། ཞེས་སྤྱི་ལོ་ནས་དབང་བསྐུར་དྲི་མ་དག། ཆུའི་ལྷག་མ་ཡར་ལུང་རྡོ་རྗེ་ནག་པོ་རྩེ་ལྔ་བས་དབུ་བརྒྱན། ཨོཾ་ཀཱ་ལ་རཱུ་པས་པ་རི་ཝཱར་སམ་ཡ་སྟི་གྱིས་དམ་ལ་བཞག་ཨོཾ་ཀཱ་ལ་རཱུ་བ་ཡེ་གྲི་ཧཱེ་དཾ། ཞེས་དང་མཆོད་པ་ལྔ་
སྦྱར་བས་མཆོད། གཏོར་མ་གསོལ་བར་པས་མ་ཞིང། ཨོཾ་ཀཱ་ལ་རཱུ་པ་སརྦ་བི་གྷྣན་ཤ་ཏྲུཾ་མ་ར་ཡ་ཨི་དཾ་བ་ལིད་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ། ཅེས་གསུམ་མམ་བདུན་གྱིས་ཕུལ། འཕྲིན་ལས་བཅོལ་བ་ནི། ཧཱུཾ་འཆི་བདག་ནག་པོ་ལྷོ་ཕྱོགས་ཀྱི། །ནས། ཨོཾ་
ཀཱ་ལ་རཱུ་པ་ཧཱུཾ་ཕཊ། ཅེས་བརྗོད་པས་ངེས་ལས་སྒྲུབ་པར་ཁས་བླངས་པར་བསམ། ལོང་ཡོད་ན་སྒོས་ཀྱི་ཆོས་སྐྱོང་ལ་ཡང་གཏོར་མ་འབུལ། དེ་ནས་གཏང་རག་གི་མཆོད་བསྟོད་བཟོད་གསོལ་རྒྱས་བསྡུས་ཅི་རིགས་བྱ། ཆད་ལྷག་བསྐང། མ་རྙེད་ཡོངས་

[082A]༄༅། །སུ་མ་ཤེས་དང། །རྟེན་ཡོད་ན་བརྟན་བཞུགས་བྱ། མེད་ན་ཁྱེད་ཀྱིས་སེམས་ཅན་དོན་ཀུན་མཛད། ཅེས་སོགས་བཛྲ་མའུཿ་མདུན་སྐྱེད་ཀྱི་ཡེ་ཤེས་པ་རང་གནས་སུ་གཤེགས། དམ་ཚིག་པ་འོད་དུ་ཞུ་ནས་རང་ཡི་དམ་དུ་གསལ་བའི་
ཐུགས་ཀར་ཐིམ། བསྲུང་འཁོར་གཞལ་ཡས་ཁང་ལ་ཐིམ། གཞལ་ཡས་ཁང་རང་ལ། རང་ཡེ་ཤེས་སེམས་དཔའ་ལ། ཡེ་ཤེས་སེམས་དཔའ་རང་གི་ཐུགས་ཀའི་བླ་མ་དང་གཉིས་སུ་མེད་པའི་ཏིང་ངེ་འཛིན་སེམས་དཔའ་ལ་ཐིམ་པར་གྱུར། སྣོད་ཐམས་
ཅད་གཞལ་ཡས་ཁང་དང། བཅུད་ཐམས་ཅད་རྡོ་རྗེའི་འཇིགས་བྱེད་ཀྱི་རྣམ་རོལ་དུ་གྱུར་པར་བསམ། སླར་ཡང་ཆུ་ལས་ཉ་ལྡང་བའི་ཚུལ་དུ་འཇིགས་བྱེད་ཞལ་གཅིག་ཕྱག་གཉིས་པའི་སྐུར་བཞེངས་ལ་སྤྱོད་ལམ་ཐམས་ཅད་དུ་ལྷའི་ང་རྒྱལ་ལ་གནས་པར་
བྱའོ༑ ༑བསྔོ་བ་སྨོན་ལམ་ཤིས་བརྗོད་བྱ། སྒྲུབ་ཚུལ་འདིའི་ཕན་ཡོན་ནི། པཎ་ཆེན་ཐམས་ཅད་མཁྱེན་པའི་གསུངས་ལས། རྒྱལ་པ་ཀུན་དངོས་བླ་མ་གཤིན་རྗེ་གཤེད། །གསང་དོན་ཡིད་བཞིན་རྒྱ་མཚོ་ཆེན་པོ་ལས། །དངོས་གྲུབ་གཉིས་ཀྱི་ནོར་བུ་ལེན་
འདོད་ན། །སྒྲུབ་ཐབས་གྲུ་ཆེན་འདི་ལ་བརྟེན་པར་བྱ། །སྒྲུབ་ཚུལ་འདི་ཡི་རྣལ་འབྱོར་བྱས་གྱུར་ན། །ཚར་གཅོད་ཕན་དང་བདེ་ཀུན་མྱུར་འགྲུབ་སྟེ། །ཞེས་དང། ལཱ་ལི་ཏས། གཞན་ཡང་རས་ཏུ་སྦྱོར་བ་ན། །ནང་དང་དགྲ་ལ་སོགས་པ་ཡི། །ཚར་གཅོད་རྗེས་
བཟུང་ཐམས་ཅད་ནི། །དེ་མ་ཐག་ཏུ་འགྲུབ་པར་འགྱུར། །ཞེས་སོ། །འདི་ཞི་ཁྲོ་སྤྲག་སྒྲུབ་དང། བླ་མ་ཡི་དམ་སྦྲག་སྒྲུབ་ཡང་ཡིན་ལ། འགྲོ་བའི་ལུས་སེམས་འཇོམས་པའི་གཉེན་པོ་ཡང་ཡིན་པས་སྐལ་ལྡན་གྱི་འཇུག་ངོས་མཆོག་ཡིན་ཏེ། བདུད་ལས་

[082B] རྨོངས་འཇོམས་ཤེས་རབ་སྩོལ་ལ་འཇམ་དབྱངས་མཆོག་འཆི་བདག་འཇོམས་པའི་ཕུལ་བྱུང་འཇིགས་བྱེད་དོ། །དེ་ཕྱིར་འཇམ་དབྱངས་ཞི་ཁྲོ་སྒྲུབ་བྱེད་ཀྱི། །ལམ་འདི་རྣམ་དཔྱོད་ཅན་གྱི་གདུལ་བྱ་ཡིས། །འཇུག་ངོགས་རྨད་དུ་བྱུང་བར་
མཐོང་བས་ན། །བདག་ནི་ཚུལ་འདིར་འབད་ལ་རིངས་པར་གྱུར། །ཅེས་གསུངས་པའི་ཕྱིར། སྨྲས་པ། རྒྱལ་བའི་ཡབ་གཅིག་ཁྲོས་པའི་གར་མཛད་ཅིང། །བླ་མའི་རྣམ་རོལ་རྒྱལ་བ་གཉིས་པའི་ཞབས། །དབྱེར་མེད་སྒྲུབ་ཐབས་རིན་ཆེན་དབང་གི་རྒྱལ། །བཤེས་
གཉེན་སྙ་དབང་ལས་རྙེད་ཐོད་དུ་ཆིངས། །ཞེས་འཇམ་དབྱངས་ཞི་ཁྲོ་དང་བླ་མ་ཡི་དམ་དབྱེར་མེད་དུ་སྒྲུབ་པའི་ཐབས་རིན་ཆེན་དབང་རྒྱལ་ཅོད་པན་ཞེས་བྱ་བ་འདི་ཡང་མང་པོ་ལ་ཕན་སེམས་ཀྱིས་ཤཱཀྱའི་དགེ་སློང་བླ་མ་ལྷ་ལ་མོས་པ་དང་ལྡན་ཞིང། འདི་སྐོར་
མང་དུ་ཐོས་པའི་འཇམ་དབྱངས་བཞད་པའི་རྡོ་རྗེས་རྩེ་སྟོད་སའི་ཐིག་ལེར་སྦྱར་བ་ཀུན་ལ་ཕན་པར་གྱུར་ཅིག།    ༈    །།ན་མོ་གུ་རུ་མཉྫུ་གྷོ་ཥཱ་ཡ། བདེ་ལེགས་རྩ་བ་རྩ་རྒྱུད་བླ་མ་དང། །སྐྱབས་ཀྱི་མཆོག་གྱུར་དཀོན་མཆོག་རིན་ཆེན་གསུམ། །དངོས་གྲུབ་
སྩོལ་མཛད་ཡི་དམ་ཆོས་སྐྱོང་ལ། །སྒོ་གསུམ་གུས་པས་རབ་ཏུ་བཏུད་ནས་འདིར། །བླ་མའི་གསུང་ངག་བརྗེད་པ་བྱང་ཕྱིར་དང། །ཆོ་གའི་ལག་ལེན་འཁྲུལ་པ་སེལ་ཆེད་དུ། །སློབ་དཔོན་སློབ་མའི་དབང་ཆོག་སོ་སོ་ཡིས། །སྐུར་ཚུལ་འདོར་ལེན་འགའ་ཞིག་
བྲི་ལ་སྤྲོ། །དེ་ལ་འདིར་སློབ་དཔོན་གྱི་དབང་དང་བཅས་པ་དོན་དུ་གཉེར་བ་ལ་བསྐུར་ཚུལ་དང། སློབ་མའི་དབང་ཙམ་དོན་དུ་གཉེར་བ་ལ་བསྐུར་ཚུལ་ཀུན་རིག་གི་ཆོ་ག་ལ་བརྟེན་ནས་ཅུང་ཟད་བཤད་ན། དང་པོ་དང་གཤིན་པོ་ལ་བསྐུར་ཚུལ་གཉིས་འདུལ་འཛིན་

[083A]༄༅། །གྱི་ཆོ་ག་ལས་ཤེས་ཤིང། དེ་ལ་འཚོགས་བ་ནི་སྤྱི་རྒྱུད་སོགས་ནས་སློབ་མའི་མཚན་ཉིད་བཤད་པ་ལྟར་མཚང་ན་སྐུར་མི་རུང་སྙམ་ན། སྦྱིར་དེ་ལྟར་ཡིན་ཀྱང་རྒྱུད་འདིར་དབང་བསྐུར་བའི་ཡུལ་ལ་ཤིག་སོན་གཉིས་བཤད་ཅིང་
དེ་ཉིང་བསྡུས་པ་སོགས་སུའང་འགྲོ་བ་རིགས་དྲུག་ཀ་དཀྱིལ་གྱིས་འཁོར་དུ་འཇུག་པར་བཤད། །འདིར་ཡང་རིགས་དྲུག་ཀ་གང་དུ་སྐྱེས་བ་དག་དང། དེ་དག་ཤི་ནས་ལོ་བརྒྱ་ཕྲག་དུ་མ་ལོན་པས་ཀྱང་མིང་དང་རུས་བཉེ་དུ་སོགས་ཅི་རིགས་ལ་བརྟེན་ནས་དཀྱིལ་
འཁོར་ལ་འཇུག་པ་དང། དབང་ཁྲུས་ཆོག་ཅི་རིགས་བྱེད་པར་བཤད་པ་སྐྱོན་མེད་ཅིང་དམིགས་བསལ་འདི་རྒྱུད་སྡེ་གཞན་སོགས་ལའང་ཤེས་དགོས་སོ། །དེས་ན་སློབ་མའི་དབང་ཙམ་གྱི་དབང་དུ་བྱས་ཏེ་ནད་གདོན་བར་ཆད་ཞེབ་དང། ཚེ་
བསོད་ནམས་སོགས་རྒྱས་པའི་ཆེད་དུ་བསྐུར་ཚེ། རས་བྲིས་རྡུལ་ཚོན་ཅི་རིགས་ལ་བརྟེན་ནས། བདག་མདུན་གྱི་ཆོག་བཀྱུས་ལྟར་བསྒྲུབས་ནས་ལོང་ཡོང་ཚེ་བདག་འཇུག་དང། བསྡུས་ཚེ་བདག་འཇུག་བཞག་ནས་གསོལ་བ་གདབ། བྱུང་ན་
ཉིན་དང་བོར་སྟ་གོན་བྱས་པའི་སློབ་མ་འདིར་དབང་བསྐུར། ཉེན་སོ་སོར་མ་བྱུང་ཚེ་དངོས་དང་སྟ་གོན་སྤྲེལ་ནས་འདིར་དབང་བསྐུར་བ་ལ། སློབ་མ་ལ་ཁྲུས་བྱས། མཎྜལ་འཕུལ་དུ་བཅུག། ཐལ་མོ་སྦྱར་ཏེ། དགའ་ཆེན་ཁྱོད་བདག་ནས་
མེ་ཏོག་གཏད་བའི་བར་འདྲ་ལ། དེ་ནས་དབང་མེད་བདག་གིས། ཞེས་བ་ནས། ཁྱད་འཕགས་གནས་ལ་བདག་ནི་གནས་བར་བགྱི། །ཞེས་བའི་བར་ལན་གསུམ་རྗེས་ཟློས་བྱེད་དུ་བཅུག་ལ། བྱང་སྔོམ་བཟུང། རིགས་ལྔའི་སྡོམ་བཟུང་ཡི་བྱ་

[083B] ཞེས་བའི་བར་འདྲ་ལ། དེ་ནས་དེང་ཁྱོད་ཅེས་སོགས་ཕན་ཡོན་གྱི་དམ་བཞག་དང། ཉེས་དམིགས་ཀྱི་དམ་བཞག་གཉིས། གཉིས་ཀའི་
དམ་བཞག་བླ་མའི་བཀའ་གཉན་བའི་དམ་བཞག་ལྔ་བོ་འདི་ཐུན་མོང་མ་ཡིན་བའི་སྡོམ་བཟུང་མི་བྱེད་བ་ལ་མི་དགོས་པས། དེང་ཁྱོད་དེ་བཞིན་གཤེགས་བ་ཐམས་ཅད་ཀྱི་རིགས་སུ་ཞུགས། ཞེས་པ་ནས། དམྱལ་བར་ལྟུང་བར་གྱུར་
ཏ་རེ་ཞེས་པའི་བར་དོར། ཡེ་ཤེས་འབེབས་པ་ནས། མངོན་སུམ་དུ་མཐོང་བའི་མོས་པ་མཛོད་ཅེས་དཀྱིལ་འཁོར་སྟོན་པའི་བར་དཀྱུས་ལྟར་བྱ། འདི་ནི་ཁྱོད་ཀྱི་དམྱལ་བའི་ཆུ་ཞེས་སོག་སྐྱི་དམ་བཞག་འདི་ཡང་བཞག་ན་དུང་དམ་སྙམ། དེ་
ནས་དབང་དངོས་གཞིའི་ཆོག་ལ། མཎྜལ་དང་གསོལ་འདེབས་རང་རེའི་ཆོ་ག་བརྩིག་ལ་འདུག་པ་ལྟར་བྱས་ན་ལེགས། དཀྱིལ་འཁོར་གྱི་ཤར་དུ་དབང་སྟེགས་པདྨ་ཞེས་པ་ནས། ཀྱཻ་དཔལ་ཆེ་གེ་རྡོ་རྗེ་ཞེས་མིང་དབང་གི་བར་དང། སྒིག་སོགས་
ཀྱི་མཆོད་པ་ནི་འདྲ། བུམ་དབང་གི་ཚེ་སྦྱི་བོར་བུམ་བ་བཞག་ཅིང་ཆུ་འཐོར་ནས་འཐུང། ཅོད་བན་གྱི་ཆོ་རིགས་ལྔའི་ཕྱག་རྒྱ་བཅིངས་ལ། སྦྱི་གཙུག་སོགས་གནས་ལྔར་གཏུགས། དབུ་རྒྱན་བསྐོན། དེ་རྗེས་མེ་ཏོག་འཕྲེང་བ་དཀྱུས་ལྟར་བཅིངས། དེ་རྗེས་དར་
དབྱངས་ཕྱག་རྒྱ་དང་བཅས་པ་བཅིངས། དེ་ནས་རིགས་ལྔའི་ཕྱག་མཚན་ལག་ཏུ་གཏད་དེ། རིགས་ལྔའི་ཕྱག་རྒྱས་དབང་བསྐུར། དེ་ནས་དཀྱུས་ལྟར་ཡུམ་ལྔའི་ཕྱག་རྒྱ་བཅིངས་པ་སྤྱི་བོ་ལ་སོགས་པའི་གནས་ལྡར་གཏུགས་ཏེ་ཡུམ་ལྔའི་

[084A]༄༅། །ཕྱག་རྒྱས་དབང་བསྐུར་བ་ཡིན་གྱི། ཡུམ་ལྔའི་ཕྱག་མཚན་འདིར་ལག་ཏུ་གཏོང་བ་གང་ནས་ཁྱང་མ་བཤད། གཞན་གོ་སླ། དེ་ནས་རྡོ་རྗེ་སློབ་དཔོན་གྱི་དབང་མཐའ་རྟེན་དང་བཅས་བ་འདིར་མི་དགོས་བས། དཀྱིལ་
འཁོར་གྱི་ཤར་དུ་ཁྲུས་དཀྱིལ་ཞེས་བ་ནས། ལས་ཀྱི་འཁོར་ལོ་རབ་ཏུ་བསྐོར། །ཞེས་བའི་བར་སྔགས་དང་བཅས་པ་མི་དགོས། རྡོ་རྗེ་སློབ་དབོན་ངས་སློབ་མ་ཁྱོད་ལ་ཞེས་བ་ནས། རྟེན་བརྟེན་བའི་དཀྱིལ་འཁོར་སྣ་ཚོགས་བ་ཤར་བ་ཡིན་
ཞེས་བའི་བར་གསང་དབང་བསྐུར་བའང་མི་རུང་ངོ། །དེ་ནས་རིན་ཆེན་སྣ་བདུན་གྱི་དབང་ནི། སློབ་དཔོན་གྱི་དབང་བསྐུར་མི་བསྐུར་གཉིས་ཀ་ལ་བསྐུར་བར་བཤད་ཅིང། རྒྱུད་སྡེ་གོང་འོག་གཉིས་ཀ་ལ་ཡོད་བའི་དབང་དུ་བྱས་ནའང་འགལ་བ་
མེད་པས། ལྷ་རྫས་ལས་བྱས་ལྟེ་བ་ཤིན་ཏུ་ཟླུམ་ནས། མཐུ་སྟོབས་རྫུ་འཕྲུལ་དབུང་གིས་བསྲུང་བར་ཤོག་ཅེས་བའི་བར་འདྲ་ཞིང། དེང་ཁྱོད་ཅེས་སོགས་ཀྱི་དག་བ་འདོན་ཚེ་ཚིག་བསྒྱུར་དགོས་ཤིང། དཀྱུས་ལྟར་འདོན་མི་རུང། དམ་
ཚིག་གི་དབང་འདི་མན་ཆད་བཏང་ན་འང་རུང་བ་འདྲ། ཡང་ན་ཚིག་དོན་གཉིས་ཀ་ལ་འདོར་ལེན་ཅི་རིགས་བྱས་ན་ལེགས་པར་སེམས། འདི་རྣམས་ནི་འདིའི་སྐོར་གྱི་རྒྱུད་དང་རྒྱ་བོད་ཀྱི་འགྲེལ་བ་འགའ་ཞིག་དང། ཆོག་སྒྲིག་ཅི་རིགས་ལས་
མཐོང་ལ། གཙོ་བོར་ནི་འཇམ་དབྱངས་མི་ཡི་གར་མཁན་ཁྲི་རིན་བོ་ཆེ་བློ་གྲོས་རྒྱ་མཚོའི་ཞལ་སྔ་ནས་ཀྱིས་ས་ཕྱོགས་འདི་དང། ཨ་མདོའི་ས་ཆར་གསོན་གཤིན་སྣ་ཚོགས་ལ་དབང་བསྐུར་ཚུལ་དེ་མདག་འདུག་བས་འདི་འདྲ་དགོས་ཞེས་

[084B] རང་སི་བློ་དོར་ཇི་ལྟར་ངེས་བ་ལས་ཅུང་ཟད་བཀོད་པ་འདི་ལ། འགྲོ་བ་བཞིའི་དབང་དུ་མ་སོང་བར་རྟོན་པ་བཞིའི་སྒོ་ནས་ལེགས་བར་དཔྱད་དེ་ཉམས་སུ་བླངས་ན་སྤྱོད་རྒྱུད་སོགས་ནས་གསུངས་པ་
བཞིན་བསྟན་འགྲོའི་དོན་དང། ཕན་ཡོན་མཐའ་ཡས་བ་མཐོང་བས་དེ་ལྟར་དགོངས་བར་ཞུ་ཞིང། མ་དག་ན་འཆོས་བར་ཞུ། སྨྲས་པ། མ་སྦྱངས་ཕོར་བའི་ཆུ་ནས་ཉ་འདོམ་གང། །འབྱུང་མིན་ནམ་ཁས་གྲུབ་སྟོང་གཉིས་འགྲོའི་རྒྱུན། །མི་དམན་
བློ་ཡི་རྭ་བར་འཁྱིལ་བའི་མཚོར། །ལེགས་བཤད་བདུད་རྩའི་སྤུན་ཟླ་དང་འདིར་བྱུང། །དགེ་བས་མཁའ་མཉམ་འགྲོ་བའི་ཉེར་འཚེ་ཀུན། །ཞི་ཞིང་ཚོགས་གཉིས་ལྷུན་པོའི་སྤོ་མཐོ་ལས། །ཆོས་ཀུན་གཟིགས་བའི་སྦྱན་སྟོང་རྩེ་དགའ་ཡིས། །སྐུ་
གསུམ་རྣམ་རྒྱལ་གྲོང་ཁྱེར་ལ་སྦྱོད་ཤོག་ཅེས་དཔལ་ཀུན་རིག་རྣམ་པར་སྣང་མཛད་ཀྱི་ཆོ་གའི་ཟུར་རྒྱན་བདུད་རྩིའི་སྤུན་ཟླ་ཞེས་བྱ་བ་འདི་ནི། རྟ་དབོན་གྱི་མོང་སྔགས་རབ་འབྱམས་སྨྲ་བ་ངག་དབང་ཕུལ་གྱུར། རིགས་བའི་དབང་ཕྱུག་བྲག་ཉེར་བ་
འབྱམས་བ་ཡོན་ཏན་རིན་ཆེན་གྱིས་ཡི་གེ་རྟེན་དང་བཅས་ཏེ་བསྐུལ་བའི་དོར་ཤཱཀྱའི་དགེ་སློང་འཇམ་དབྱངས་བཞད་བའི་རྡོ་རྗེས་མཁའ་སྦྱོད་གུར་ཁང་ནས་གྲིས་བ་འདིས་ཀྱང་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག། །།བླ་མ་དང་
སྣ་ཚོགས་ཡུམ་ལ་ཕྱག་འཚལ་ལོ། །འདིར་སྣ་ཚོགས་ཡུམ་སྒྲུབ་པར་འདོད་པས་གནས་དབེན་པར་བྱི་དོར་བྱས། དུས་འཁོར་ཡབ་ཡུམ་གྱི་སྐུ་ཡོད་ན་བཤམས། འོ་མ་དང་མར་གྱིས་སྦྲས་བའི་ལྷ་བཤོས་དང། གཏོར་མ་གསུམ་སོགས་ལྷ་མོ་

[085A]༄༅། །འདི་དང། ཆོས་སྐྱོང་དང། གཞི་བདག་གི་གཏོར་མ་བཤམས། མཆོད་པ་མེ་ཏོག་དཀར་པོ་དྲི་ཞིམ་པ་སོགས་ཆུ་གཉིས་ཉེར་སྤྱོད་ལྔ་ཞི་བའི་ལུགས་ཡོངས་གྲགས་ལྟར་བྱས། དུས་ཐུན་བརྒྱད་ཀྱི་དང་པོ་ཐོ་རངས་ལ་
ཐོག་མར་གཞི་བདག་གཏོར་མ་བཏང་ལ་འཕྲིན་ལས་བཅོལ། དེ་ནས། སུམ་བྷ་ནི་བཏོན་ལ་མཚམས་བཅད་དེ། བསྲུང་འཁོར་བསྒོམ། ཐོ་ཅོག་བྱས། དེ་ནས་རང་སྐད་ཅིག་གིས་སྣ་ཚོགས་ཡུམ་དུ་གྱུར། ཅེས་བརྗོད་ཅིང་བསམ་
མཆོད་པ་ཨ་མྲྀ་ཏའམ། ཤེས་ན་དུས་འཁོར་ལས་སྔགས་ཀྱིས་བསང། སྭ་བྷཱ་ཝའཾ། ཤཱུཉ་ཏས་སྟོང་པར་སྦྱངས། སྟོང་པའི་དད་ལས་ཨ་ལ་སྲིན་པོ་ཆེའི་སྣོད་ཡངས་ཤིང་རྒྱ་ཆེའི་སྣོད་ཡངས་ཞིང་རྒྱ་ཆེ་བའི་ནང་དུ་ཧཱུཾ་ཧཱུཾ་ལས་མཆོག་ཡོན། ཞབས་
བསིལ། མེ་ཏོག་ཅེས་པ་ནས། ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ། དེ་བཞིན་དུ་ཨོཾ་པདྱཾ་ཨཱ་ཧཱུཾ། ཨོཾ་བྫྲ་པུཥེཔ་ཨཱ་ཧཱུཾ། ནས། ཨོཾ་བྫྲ་ཤཔྟ་ཨཱ་ཧཱུཾ། ཞེས་བརྗོད་ལ་བྱིན་གྱིས་བརླབས། རྒྱས་
པར་བྱེད་ན། ཚོགས་ཞིང་ལ་མཆོད་བསྟོད་སོགས་བྱ་ལ། བསྡུ་ན། མདུན་དུ་སངས་རྒྱས་བྱང་སེམས་ཐམས་ཅད་དང། བླ་མ་དང་དུས་འཁོར་ཡབ་ཡུམ་སོགས་བཞུགས་པར་བསམ། དཀོན་མཆོག་གསུམ་ལ་
བདག་སྐྱབས་མཆི། །སོགས་ཀྱིས་སྐྱབས་སེམས་དང། ཚད་མེད་བཞི་བསྒོམ། ཤེས་ན་དུས་འཁོར་ལྟར་རྣམ་ཐར་སྒོ་བཞིའི་སྔགས་བརྗོད་ལ་བསྒོམ་པ་རྒྱས་པ་ཡིན་ལ། བསྡུས་ན། ཨོཾ་ཤཱུ་ནྱ་ཏ་ཛྙཱ་ན་བྫྲ་

[085B] སྟོང་པ་ཉིད་དུ་གྱུར། སྟོང་པའི་དང་ལས་ཀཱ་ལི་ལས་ཉི་མའི་དཀྱིལ་འཁོར་ཞེས་པ་ནས། རྡོ་རྗེ། པདྨའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་
འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། རང་གི་ཐུགས་ཀའི་ས་བོན་ལས་འོད་འཕྲོས། དབང་ལྷ་སྤྱན་དྲངས། དབང་བསྐུར་
དྲི་མ་དག་སྤྱི་བོར་རྡོ་རྗེ་སེམས་དཔས་དུབ་བརྒྱན་པར་གྱུར། ཨོཾ་བི་ཤྭ་མཱ་ཏཱ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ་ནས། ཤཔྟཱི་བར་གྱིས་མཆོག། ཨོཾ་བི་ཤྭ་མཱ་ཏཱ་ཨོཾ་ཨཱ་ཧཱུཾ་གིས་ནང་མཆོད་ཕུལ་ནའང་རུང་མི་འབུལ་པའང་སྣང་པས་གང་
བདེ་གྱིས། དེ་ནས་བསྟོད་ལ། རང་གི་ཐུགས་ཀར་ཟླ་ཨཱི་སྟེང་དུ་བཾ་ཡིག་བདུད་རྩིའི་འོད་ཅན། བདུད་རྩི་འཛག་པ་ཅན་གྱི་མཐར་སྔགས་ཕྲེང་གི་འོད་ཟེར་འཕྲོས་པའི་སྣེ་མོར་མཆོད་པའི་ལྷ་མོས་སངས་རྒྱས་བྱང་སེམས་ལ་མཆོད་
ཡང་འོད་ཟེར་གྱི་སྣེ་ལས་ལྷ་མོ་སྤྱན་མ་སོགས་སུམ་བཞི་སྐུ་མདོག་ན་བཟའ་དཀར་པོ་ཅན་བུམ་པ་དཀར་པོ་དུ་མ་བདུད་རྩི་དཀར་པོས་གང་བས་རང་ཞན་ལ་ཁྲུས་གསོལ་བས་ནད་གདོན་སྡིག་སྒྲིབ་ཐམས་ཅད་དག་ཅིང་ལུས་ཤེལ་
ལྟར་དྭངས་པར་བསམ་ལ་སྔགས། ཨོཾ་ཕྲ་བི་སམཱཏཱ་བྫྲ་ཀཎྚ་ཀཏ་ན་ནཱ་ཤཱ་ཡ་མ་མ་ཤཱི་ནཾཏ་ཀུ་རུ་ཀུ་རུ་སཱཧཱ། ཞེས་པའི་སྤེལ་ཚིགས་དཀྱུས་གསལ་ལ། རྟགས་ལུས་ལ་རྣག་སོགས་ཐོན་པ་དང། མེ་ཏོག་དཀར་པོ་

[086A]༄༅། །ཐུབ་དང། ཉི་ཟླ་ཤར་བ། དཀོན་མཆོག་གི་རྟེན་མཐོང་བ་ཡང་ཡང་འབྱུང་པའི་བར་རམ། གྲངས་འབུམ་ཐེར་འབྲུ་གྲངས་དང་མཉམ་པ་སོགས་ཅི་རིགས་གཅིག་བསྒྲུབས་ནས། དེ་ནས་
རང་གཞན་བསྲུང་པའི་སྲན་མའི་ལས་ཚོགས་ཡོངས་གྲགས་ལྟར་བྱའོ། ཐུན་མཐར་མཆོད་བསྟོད་བྱས། ཡིག་བརྒྱ་བརྗོད་ལ་བརྟན་པར་བྱས། ཕྲེང་བ་དུས་འཁོར་ལས། ཞི་བ་ལ་ཤེལ་དཀར་བཤད་པས་
དེའམ། དུང་བྱུང་ན་བཟང། གཏོར་མ་འབུལ་ན་གཏོར་མ་བསང་སྦྱངས་སྔར་ལྟར་ལ། རྒྱས་པར་གྲུབ་ན་དུས་འཁོར་ནང་མཆོད་ལྟར་བྱིན་གྱིས་བརླབས་ལ། བསྡུས་ན་སྟོང་པའི་ངང་ལས་ཨ་ལས་ཐོད་པའི་
ནང་དུ་ཤ་ལྔ་བདུད་རྩི་ལྔ་ཡོངས་སུ་གྱུར་པ་ལས་ཟག་པ་མེད་པའི་ཡེ་ཤེས་ཀྱི་བདུད་རྩིར་གྱུར། ཨོཾ་ཨཱ་ཧཱུཾ་དང། ཧ་ཧོ་ཧྲཱི་ལན་གསུམ་གསུམ་གྱིས་བརླབས། མདུན་དུ་ལྷ་མོ་བསྐྱེད། སྤྱན་དྲངས། མཆོད་
བསྟོད་ཀྱི་བར་བྱ་ལ། མགྲོན་རྣམས་ཀྱི་ལྗགས་རྡོ་རྗེའི་སྦུ་གུས་གསོལ་བར་བསམ་ལ། ཨོཾ་བི་ཤྭ་མཱ་ཏཱ་ཨི་དཾ་བ་ལིཾ་ཏ་ཁ་ཁ་ཁཱ་ཧི། ཁཱ་ཧི། བཛྲ་ཀཎྚ་ཀ་ཊ་ན་ནཱ་ཤ་ཡ། མ་མ་ཤིནྟཾ་ཀརྱཾ་ཀུ་རུ་ཀུ་རུ་སཱཧཱ། གསུམ་
སོགས་བརྗོད། མཆོད་བསྟོད་ལ། མཚམས་གྲོལ་དུས། རྟེན་མེད་ན་གཤེགས། ཡོད་ན་བརྟན་བཞུགས། ཤིས་བརྗོད་བྱ། ཆོས་སྐྱོང་ལ་བསྔོ་ན་རང་རང་གི་གཞུང་ལྟར། དཀར་གཏོར་

[086B] དེས་ན་སྣ་ཚོགས་ཡུམ་གྱི་བསྙེན་པའི་སྐབས་སུ། ཐུན་གྱི་བསྙེན་པ་ཁོ་ན་གྲངས་ལ་བགྲང་དགོས་ལ། ཐུན་མཚམས་སུ་ཡང་སྤྱོད་ལམ་ཐམས་ཅད་དུ་གང་སྣང་ལྷ། ངག་ནས་སྔགས་
རྒྱུན་དུ་བགྲང་བ་དང། ཐམས་ཅད་ལ་བདེ་སྟོང་རྒྱས་འདེབས་སོགས་བྱ་ཞིང། ཐུན་མཚམས་མིན་པར་ངག་གཅོད་པ་དང། ཕལ་ཚིག་གིས་བར་མཆོད་པ་དང། བྱུང་ན་ཐུན་ངོར་བཟའ་བཏུང་མ་བྱས་ན་
བཟང་ཡང་རྒྱལ་བ་ཡབ་སྲས་གཉིས་ཀའི་གསུང་རྒྱུན་ལ། ཐུན་ནང་དུ་བཟའ་བཏུང་བྱེད་རུང་བ་དང། དེ་ཡང་སྔགས་རེ་དང། ཧུ་བ་རེ་ལྟ་བུ་བྱེད་གསུངས་པ་སྣང་བས་རུང་ཙམ་ཡིན་པར་མངོན། ཐུན་
མཚམས་སུ་ཡང་མཚམས་གཡོག་པ་མིན་པ་ལ་ངག་སྨྲ་བ་སོགས་མི་རུང། བཤད་ཚོད་མཐའ་དག་ཁྱེད་ཅག་ལས་དང་པོ་པ་ལྟ་ཅི་སྨོས། སྔགས་རྒན་ཕལ་ཆེར་གྱིས་ཀྱང་མི་ཡོངས་ལ་མི་མཛད་པ་ཁོ་ནར་སྣང་ལ་
གཞན་ཡང་ཚུལ་ཁྲིམས་གཙང་དགོས་པས་འཁྲིག་པའི་རིགས་སོགས་ཉོན་མོངས་པའི་བསམ་པ་དང། བླ་མ་དང་ལྷ་ལ་མི་དད་པ་དང། དེ་འདྲའི་མི་དང་འཕྲད་པ་དང། དེའི་ཟས་སོགས་ཟ་མི་རུང་ལ། ཐེ་ཚོམ་
གཏན་ནས་མི་ཉན་པས་སངས་རྒྱས་ཀྱི་བཀའ་མི་བསླུ་བའི་ངེས་པ་དྲངས་ལ། དད་འདུན་དང། བདེ་སྟོང་དང། ང་རྒྱལ་གསལ་སྣང་ཡང་ཡང་དྲན་པར་བྱས་ན་བསླུ་མི་སྲིད་པ་སྔོན་ནས་ད་ལྟའི་བར་གྱི་མཁས་གྲུབ་

[087A]༄༅། །དུ་མའི་རྣམ་ཐར་བསམ་མོ། །རྒྱུད་འགྲེལ་དང། སྒྲུབ་ཐབས་དུ་མ་ནས་སྣ་ཚོགས་བཤད་པ་མཐོང་མོད་ཀྱང། འདིར་ཆོ་ག་དང་སྤྱོད་ལམ་སོགས་མཁས་པའི་གསུང་རྒྱུན་ལྟར་ཉུང་གསལ་ཉམས་ལེན་དུ་
བདེ་པར་བཀོད་པ་ལགས་སོ། །ཞེས་དང་པོའི་སངས་རྒྱས་ཀྱི་ཡུམ་མཆོག་སྣ་ཚོགས་ཡུམ་གྱི་བསྙེན་ཡིག་ཆོ་གའི་ཐོ་དང་བཅས་པ་བདུད་རྩིའི་བུམ་བཟང་རྡོ་རྗེའི་ཚེ་ར་མ་ཞི་བྱེད་ཅེས་བྱ་བ་འདི་ཡང་འཇམ་དབྱངས་བཞད་པའི་རྡོ་རྗེས་
རང་གི་སློབ་མ་དུ་མའི་དོན་དུ་འཕྲལ་མར་སུག་བྲིས་སུ་བྱས་པ་འདིས་ཀྱང་འགྲོ་བའི་རིམས་ནང་མ་ལུས་པ་ཞི་བར་གྱུར་ཅིག་དཀོན་མཆོག་གསུམ་གྱི་བདེན་པས་ཞི་བར་གྱུར་ཅིག། །།ཨོཾ་སྭ་སྟི། ཐུབ་བསྟན་འཛིན་མར་
སྐལ་བཟང་ཞིང་པའི་ཚོགས། །ཕན་བདེའི་ལོ་ཏོག་ལོངས་སུ་སྦྱོད་པའི་ཕྱིར། །བཀྲ་ཤིས་གཡས་སུ་འཁྱིལ་པའི་ཆོས་གྲྭ་ལས། །ཆོས་སྦྱིན་བདུད་རྩིའི་གྲུ་ཆར་འདི་ཕབ་བོ།། །།སརྦ་མངྒ་ལཾ།། །།

[087B][BLANK PAGE]



