
[233A]༄༅། །བླ་མ་ལྷག་པའི་ལྷ་ལ་ཕྱག་འཚལ་ལོ། །གཞི་ལམ་འབྲས་གསུམ་ཕྱག་ཆེན་ནི། །ངོ་བོ་ངོས་འཛིན་འདི་ལྟར་རོ། །ཁམས་གསུམ་སེམས་ཅན་ཐམས་ཅད་དང། །ཁྱད་པར་རང་གི་སེམས་ཉིད་ནི་།ཐོག་མེད་གཏན་
མེད་དུས་རང་ནས། །མ་རིག་སེམས་ནི་ནམ་གྲུབ་དུས། །སེམས་ཀྱི་གནས་ལུགས་ལྷན་ཅིག་གནས། །དེ་ནི་གཞི་ཡི་ཕྱག་ཆེན་ཡིན། །མ་རྟོགས་པ་རྣམས་བདེན་པར་འཛིན། །དེ་ཡིས་དབར་འཁོར་བར་འཁྱམས། །དེ་ཡི་དངོས་
གཉེན་བདག་མེད་དེ། །དངོས་སུ་རྟོགས་པའི་ཤེས་རབ་ཡིན། །དེ་ལས་གཞན་དུ་གཉེན་པོ་མེད། །ས་བཅུ་ནས་བཟུང་གྲོག་སྦུར་བར། །འཆི་བའི་དུས་སུ་འོད་གསལ་མ། །དེ་ཡང་གཞི་ཡི་ཕྱག་ཆེན་ཡིན་།བསྒོམས་པའི་འོད་གསལ་དེ་

[233B] །མཉམ་གཞག་དང་དུ་ནམ་འཇོག་པ། །དེ་ནི་ལམ་གྱི་ཕྱག་ཆེན་དང། །གཞན་ཡང་མཉམ་གཞག་ལ་གནས་ནས། །སྤྲོས་མེད་ཤེས་རབ་བསྒོམ་པ་ནི། །ལམ་གྱི་ཕྱག་ཆེན་ལྟ་བ་ཟེར། །དེ་ཉིད་འཁྲུལ་མེད་མངོན་གྱུར་
ན༑ ༑འབྲས་བུའི་ཕྱག་ཆེན་མཐོང་ལམ་ཟེར། །དེ་ཉིད་བརྟན་ཞིང་སྤེལ་སྒོམ་ལམ། །བསྒོམ་པའི་ལམ་དང་སློབ་ལམ་ཟེར། །ཤེས་སྒྲིབ་དག་པར་གྱུར་པ་ན། །མ་སློབ་འབྲས་བུ་མངོན་དུ་གྱུར། །སངས་རྒྱས་ཡོན་ཏན་ཡོངས་རྫོགས་
ཅིང༑ ༑མཛད་པ་སྣ་ཚོགས་སྟོན་པ་དང། །ཆོས་ཀུན་ལག་མཐིལ་སྐྱུ་རུ་བཞིན། །མངོན་སུམ་གཟིགས་ཀྱང་ཆོས་ཉིད་ལས། །མི་གཡོ་བདེ་སྟོང་ཟུང་འཇུག་སྐུ། །མི་འགྱུར་ཆོས་ཉིད་གནས་པ་ལ། །ཆོས་སྐུ་ཞེས་ཀྱང་བཏགས་
པ་ཡིན། །ཐུགས་རྗེ་ཡིན་ནི་སྨོན་ལམ་དང། །གདུལ་བྱ་མོས་པའི་རྒྱུ་ཚོགས་ཀྱིས། །ཆོས་སྐུ་ལོངས་སྐུ་སྤྲུལ་སྐུ་དང། །ས་ལམ་ཡོན་ཏན་འཕྲིན་ལས་སོགས། །སྣང་ཙམ་དུ་ནི་མ་གཏོགས་པ། །དོན་ལ་ཡོད་པར་མ་མཐོང་
ངོ༑ ༑དེས་ན་དོན་ལ་བདག་གྲུབ་པ། །འཁྲུལ་བ་ལས་ཀྱང་ཆེས་འཁྲུལ་བས། །ད་ནས་བཟུང་སྟེ་དུས་ཀུན་ཏུ། །བདག་འཛིན་འཁྲུལ་བ་ཁྱོད་སྤོང་བས། །ཁྱོད་རང་མི་དགའ་མ་བྱེད་པར། །གར་འགྲོའི་གནས་སུ་ཁྱོད་རྒྱུག་ཅིག་
བདག་ཏུ་འཛིན་པས་ལན་སྨྲས་པ། །སེམས་ནི་གང་དུ་གྲུབ་ཙམ་ནས་།སེམས་དང་དུས་མཉམ་འོངས་ནས་ནི། །ཁ་འཛིན་གཤགས་འདེབས་ངེས་བྱས་ཤིང། །ཕ་མས་བུ་ལ་བརྩེ་བ་བཞིན། །བརྩེ་བས་བསྐྱངས་ཤིང་ལྟོ་གོས་བྱིན། །

[234A]༄༅། །འདོད་པ་ལ་སོགས་དུག་གསུམ་གྱི། །ཆོས་སྒོར་བཙུད་ཅིང་དགེ་ཚོགས་ཀྱི། །དགྲ་འདུལ་ངས་ནི་མ་བྱས་ན། །དགྲ་དེ་སུ་ཡིས་ཐུལ་བར་འགྱུར། །ཤེས་རབ་ཀྱིས་ནི་ལན་སྨྲས་པ། །སེམས་ནི་ཐོག་མར་གྲུབ་
ཙམ་ནས། །ཡེ་ནས་ཡོད་ནི་མ་མྱོང་ན། །ཁྱོད་ནི་སུ་དང་ལྷན་ཅིག་གནས། །ཡང་དག་པར་ནི་ཁྱོད་རང་ཡང། །གཏན་ནས་མེད་ན་ཁྱོད་ཀྱིས་ནི། །ཁ་འཛིན་གཤགས་འདེབས་གསོས་བསྐྱངས་སོགས། །སུ་ཡིས་སུ་ལ་བྱེད་པར་
འགྱུར། །གར་འགྲོར་རྒྱུག་ལ་ལོག་མ་འོངས། །བདག་ཏུ་འཛིན་པས་ལན་སྨྲས་པ། །ཡང་དག་དོན་དུ་ང་བས་ནི། །ཁྱོད་རང་ཡང་ནི་གཏན་མེད་ན། །ཁྱོད་ཀྱིས་སུ་ཡི་ཕྱོགས་འཛིན་བྱེད། །ཡོད་ཆོས་རྡུལ་ཙམ་མ་གྲུབ་ན། །འོང་
དང་མི་འོད་ཁྱོད་འདོད་དམ། །ངས་ནི་ཐ་སྙད་ཙམ་དུ་ནི། །སེམས་དང་དུས་མཉམ་འོངས་པ་ཡིན། །དོན་ལ་ཁྱོད་པས་ང་མི་འདོད། །ཐ་སྙད་ཡོད་ལ་སྐུར་འདེབས་ན། །ཆད་པའི་མཐར་ནི་མི་ལྷུང་ངམ་།རྒྱུ་འབྲས་རྟེན་འབྲེལ་
བྱ་བྱེད་རྣམས། །ཡོངས་ལ་ང་ཡིས་ཁྱབ་པ་ཡིན། །དེ་བས་ཁྱོད་རང་གར་འགྲོར་སོང། །ངེད་རྣམས་ཐ་སྙད་བྱ་བྱེད་ལ། །ཁྱོད་ནི་འདིར་སྡོད་རིགས་མ་ཡིན། །དོན་དམ་བདེན་མེད་ཁྱོད་རང་གྱིས། དེད་དང་འགལ་བས་ཕར་རྒྱུག་
ཅིག་ཤེས་རབ་ཀྱིས་ནི་ལན་སྨྲས་པ། །དོན་དམ་ཁྱོད་མེད་ཨ་ཅང་ཆེ། །ཐ་སྙད་དུ་ཡང་ཁྱོད་མེད་པས། །རྟེན་འབྲེལ་བྱ་བྱེད་རྒྱུ་འབྲས་རྣམས། །ཁྱོད་ལ་དབང་བྱར་གཏན་མེད་དོ། །དེ་ཡི་རྒྱུ་མཚན་ཅི་སྟེ་ན། །ཁྱོད་ཀྱི་ལུགས་ལ་

[234B] །བལྟོས་མེད་ངོ་བོས་གྲུབ་པ་དང། །གཞན་ལ་རག་ནི་མ་ལས་པ། །རང་བཞིན་གཞན་དུ་མི་འགྱུར་དང། །བདེན་པར་གྲུབ་དང་ཡང་དག་གྲུབ། །དོན་དམ་གྲུབ་དང་རང་བཞིན་གྲུབ་།རྟག་པ་བརྟན་པ་ཐེར་ཟུག་
ཅིང༑ ༑རང་བཞིན་མི་འཇིག་འགྱུར་མེད་གནས། །དེ་ཡི་དཀྱིལ་ན་ཁྱོད་བསྡད་པས། །གློ་བུར་རྒྱུ་རྐྱེན་ལ་བལྟོས་པའི། །རྟེན་འབྲེལ་བྱ་བྱེད་ཁྱོད་ལ་མེད། །བལྟོས་དང་མི་བལྟོས་དངོས་འགལ་དང། །ཁྱོད་ཀྱི་བློ་དང་ང་ཡི་བློ། །འཛིན་
སྟངས་དངོས་འགལ་ཞུགས་པ་ཡིན། །ཚ་གྲང་ལྟ་བུར་འགལ་བ་ཡིན་།འདི་ལ་དགོངས་ནས་རྣམ་འགྲེལ་ལས། །བདག་མེད་མཐོང་བས་འགལ་བ་ཡིན། །འདི་ཡུལ་སུན་དབྱུང་མེད་པར་ནི། །དེ་སྤོང་བར་ནི་ནུས་མ་ཡིན། །
ཞི་བ་ལྷ་ཡི་སྤྱོད་འཇུག་ལས། །བཏགས་པའི་དངོས་ལ་མ་རེག་པར་།དེ་ཡི་དངོས་མེད་འཛིན་མ་ཡིན། །བཞི་བརྒྱ་པ་ཡི་འགྲེལ་པ་ལས་།གང་ཞིག་དངོས་པོ་རྣམས་ནི་གཞན་ལ་རང་མ་ལས་པའི་ངོ་བོ་རང་བཞིན་ཏེ། དེ་མེད་པ་
ནི་བདག་མེད་པའོ། །ཞེས་གསུངས། རྒྱུ་མཚན་དེས་ན་ཁྱོད་དང་ནི་།ང་ནི་ལྷན་ཅིག་མི་གནས་པས། །རྩ་བ་ནས་ནི་མ་སྡོད་པར། །གར་འགྲོའི་གནས་སུ་ཁྱོད་རྒྱུ་གཅིག་བདག་ཏུ་འཛིན་པས་ལན་སྨྲས་པ་།སེམས་དང་འགྲོགས་
ཡུན་རིང་བས་ན། །བྱེད་བྲལ་བདག་གིས་མི་ཕོད་ཅིང། །བདག་ལ་གར་འགྲོའི་གཏོལ་ཡང་མེད། །བརྩེ་བས་སྙིང་གི་དཀྱིལ་དུ་སྡོད། །སེམས་ལང་ནི་མེད་པ་ན། །སེམས་ལ་འདོད་པ་མེད་པར་འགྱུར། །ཁོ་བོའི་ལྟོ་གོས་རྙེད་པ་མེད། །

[235A]༄༅། །སེམས་ཀྱིས་ང་འདོར་མི་ཕོད་དམ། །གལ་ཏེ་ཕོད་པར་གྱུར་ན་ནི། །ཁོ་ལ་སྔར་གྲོགས་མེད་པས་ན། །ཕྱིས་གྲོགས་བཙལ་བས་མི་རྙེད་ཅིང། །ཁོ་ལ་ཁྲེལ་གཞུང་མེད་པ་ཡིས། །ངོ་ཡི་ལ་ཡོགས་སེམས་
ལ་འོང། །ཤེས་རབ་ཁོ་ལ་གསར་འགྲོགས་བྱས། །ང་ནི་བསྐྱུར་བར་འདོད་པ་འཁྲུལ། །བསྐྱུར་བསྐྱུར་ཟེར་མི་མང་ལགས་ཀྱང། །བསྐྱུར་མི་སུ་ཡང་མ་བྱུང་ཞིང། །ང་ཡིས་བྱིན་རླབས་བྱས་ཡོད་པས། །ད་དུང་སུས་ཀྱང་བསྐྱུར་མི་
ཐུབ༑ ༑དེ་ཡི་རྒྱུ་མཚན་ཅི་སྟེ་ན། །སྙིང་སྟོབས་ཅན་གྱི་འཕགས་པ་ཡང། །ང་ཡི་བྱིན་རླབས་བརྟན་པས་ན། །ས་བདུན་བར་ང་དང་འགྲོགས། །ང་ཡིས་བསྒོས་པའི་དྲི་མ་དེ། །ས་བཅུ་བར་དུ་འགྲོགས་པས་ན། །ཐ་མལ་མི་ལ་སྨོས་
ཅི་དགོས། །ཤེས་རབ་ཟེར་ཀྱང་རེས་འགའ་ཙམ། །ང་ནི་རྒྱུན་དུ་འགྲོགས་པ་ལ། །ཤེས་རབ་ཀྱིས་ནི་ལང་མི་འགྱུར། །ཁོ་བོའི་འཁོར་དུ་གཏོགས་པ་ཡི། །དུས་གསུམ་ལ་སོགས་གཙོ་བྱས་པའི། །ཕྲག་དོག་སེར་སྣ་གཡོ་
སྒྱུ་རྒྱགས། །ལྟ་ངན་དྲུག་ཅུ་རྩ་གཉིས་དང། །ང་རྒྱལ་ལེ་ལོ་བག་མེད་སོགས། །འདོད་ཆེན་རྒྱུན་དུ་ཁོ་བོས་གཏོང། །འབྲལ་བ་ལས་ནི་གནོན་པའང་དཀའ། །ང་ནི་རྒྱུན་པའི་སྙིང་མི་ཡིན། །ཁྱོད་ནི་གློ་བུར་ཤེས་རབ་སྟེ། །འགྲོ་ན་
ཁྱོད་རང་འགྲོ་བའི་རིགས། །རྩོད་པས་སྒྱེད་བུ་འབུད་པ་དང་།ཕྱིས་སྐྱེས་རྭ་ཡི་གཏམ་འདི་མཚར། །ང་ནི་སེམས་དང་ལྷན་ཅིག་ཏུ། །ལས་ལས་གྲུབ་སྟེ་སྐྱེས་པས་ན། །དུས་གསུམ་སངས་རྒྱས་ཐམས་ཅད་ཀྱི། །མཐུ་ནུས་

[235B] །ཁོ་བོ་འབུད་པར་ག་ལ་ནུས་།ནུས་ན་ཐུགས་ལ་དེ་ལས་མེད། །ཤེས་རབ་ཀྱིས་ནི་ལན་སྨྲས་པ་།བོང་བུ་ཞོན་ནས་བོང་བུ་འཚོལ། །ཁྱོད་ནི་སྐྱེས་པ་ཁོ་ནས་ནི་།འདི་རུ་སྡོད་པ་འཛིན་སྟངས་འགལ། །
སེམས་ཅན་རྣམས་ཀྱི་གནས་ལུགས་ནི། །སེམས་དང་དུས་མཉམ་གནས་དུས་ནས། །ཡེ་སངས་རྒྱས་ཅིག་ཡིན་པ་ལ། །འོན་ཀྱང་གློ་བུར་དྲི་མས་བསྒྲིབས། །རྩོད་པས་སྒྱེད་བུ་ཁྱོད་ཀྱིས་ཕུང། །ཕྱིས་སྐྱེས་རྭ་ཅོ་ཁྱོད་ཀྱིས་བྱས། །ང་
ནི་འདི་ན་འདུག་བཞིན་དུ། །ཁྱོད་ནི་སྡོད་པའི་གནས་དང་ནི། །རྟེན་ས་རྟེན་ཕུར་གང་དུ་བྱེད། །ཅིས་ཀྱང་ཁྱོད་ནི་སྡོད་ཟེར་ན་།བདག་གིས་འདི་ལྟར་དཔྱོད་པས་ན། །ཁྱོད་ཀྱིས་རང་མཚང་མ་རླུགས་ཅིག་ སྤྱི་བོ་ནས་ནི་རྐང་པའི་བར། །
ཕུང་པོའི་ཚོགས་རྒྱུན་ཁྱོད་མིན་ཞིང། །ཚོགས་པ་མིན་ཞིང་རེ་རེའང་མིན། །དེ་དག་ཀུན་ཀྱང་ཁྱོད་མིན་ནོ། །རྟེན་འབྲེལ་རྟགས་ཀྱི་དཔྱད་པའང་བྱེད། །རྒྱས་པར་ཟུར་དུ་བསྒྲུབ་ཡོད་ཨང། །ཆ་ཤས་ཚོགས་པའང་ཁྱོད་
མིན་ཞིང། །རེ་རེ་འང་ཁྱོད་མིན་ཁྱོད་ཀྱང་མིན། །སེམས་ཀྱི་སྐད་ཅིག་སྔ་ཕྱི་ནི། །ཁྱོད་མིན་ཁྱོད་ཀྱང་དེ་དག་མིན། །ད་ལྟར་སྐད་ཅིག་སྔ་ཕྱི་དང། །དེ་ཡི་སྐད་ཅིག་སྔ་ཕྱི་དང། །ཐ་མར་དུས་མཐའི་སྐད་ཅིག་མའི། །སྐད་ཅིག་སྔ་ཕྱི་ཐམས་
ཅད་ཀྱང། །ཁྱོད་མིན་ཁྱོད་ཀྱང་དེ་དག་མིན། །དེ་ཡང་སྐྲ་རྩེ་འབུམ་གཤགས་ཚེ། །སེམས་ཀྱི་ངོ་བོ་གང་དུ་ཡང། །རང་བཞིན་གྱིས་ནི་མ་གྲུབ་ན། །ཁྱོད་ཀྱི་ཕུང་མཚང་རྡོལ་བ་ཡིན། །འཁྲུལ་བའི་རང་ངོ་ཞིག་པ་ཡིན། །

[236A]༄༅། །སེམས་ཀྱི་རྩ་བ་ཆོད་པ་ཡིན། །དུག་གི་སྡོང་པོ་འགྱེལ་བ་ཡིན། །ཉོན་མོངས་ཀུན་གྱི་དཔོན་པོ་དེ། །ཤི་ས་དུར་དུ་ཆུད་པ་ཡིན། །ཉོན་མོངས་ཀུན་གྱི་རྩ་བ་ཆད། །ཉོན་མོངས་ལ་སོགས་ཆོས་ཀུན་ནི། །གཏན་ནས་
སྐྱེ་བ་མེད་པ་ཡིན། །གནས་ལུགས་དོན་ཞིག་མཐོང་བ་ཡིན། །ཡེ་ནས་ཡོད་མ་མྱོང་བ་ཡིན། །གཤིས་སུ་གྲུབ་པ་མེད་པ་ཡིན། །རང་བཞིན་གདོད་ནས་མ་གྲུབ་པ། །སེམས་ཀྱི་རང་ངོ་མཐོང་བ་ཡིན། །གནས་ལུགས་ཟང་ཐལ་ཆེན་པོ་ཡིན། །
ལྟ་རྒྱུ་མེད་པའི་ལྟ་བ་ཡིན། །མཐོང་རྒྱུ་མེད་པའི་མཐོང་བ་ཡིན། །སྒོམ་རྒྱུ་མེད་པའི་བསྒོམ་པ་ཡིན། །བརྗོད་དུ་མེད་པའི་དོན་ཞིག་ཡིན། །སྨྲ་བསམ་ཡུལ་ལས་འདས་པ་ཡིན། །མཁན་པོ་ཉིད་ཀྱང་སྨྲ་བསམ་འདས། །གཉེན་པོ་ཉིད་ཀྱང་རང་སར་
གྲོལ༑ ༑ཀུན་རྟོག་ཡིད་ཀྱི་དམིགས་གཏད་ཞི། །དེ་རྣམས་མིང་གི་རྣམ་གྲངས་ཡིན། །དྲིལ་བས་མཉམ་ཉིད་ཆེན་པོ་ཡིན། །དུ་མ་རོ་གཅིག་བྱ་བ་ཡིན། །འཁོར་འདས་དབྱེར་མེད་བྱ་བ་ཡིན། །དེ་རྣམས་དོན་ལ་མཉམ་པར་བཞག་མཉམ་པར་བཞག་
པའི་བཞག་ངོན། །བདེན་འཛིན་ཁྱོད་པས་སངས་རྒྱས་མེད། །ཆོས་དང་དགེ་འདུན་ས་ལམ་མེད། །འབྲས་བུ་མངོན་དུ་གྱུར་པ་མེད། །བདེན་པ་མེད་ཅིང་བརྫུན་པ་མེད། །ཆོས་ཀྱི་སྐུ་ཡང་མི་གདའ་ན། །བདེན་འཛིན་ཁྱོད་ནི་གན་མཆིས། །ཀུན་རྫོབ་
ཆོས་རྣམས་ལྟ་ཅི་སྨོས། །ཏིང་འཛིན་དེ་ལས་ལངས་པའི་རྗེས་།སེམས་ཉིད་སྟོང་པའི་མེ་ལོང་ལ། །ཀུན་རྫོབ་སྣང་བའི་གཟུགས་བརྙན་ཤར། །སྣང་ཙམ་མ་གཏོགས་གཏན་མེད་པས། །བདེན་འཛིན་སྡོད་པའི་ཡུལ་མེད་དོ། །སེམས་ཉིད་སྟོངས་པའི་མེ་

[236B] ༑ཀུན་རྫོབ་སྣང་བའི་རྟེན་འབྲེལ་གྱི། །རྒྱུ་རྐྱེན་ཚོགས་པའི་སྣང་བ་ཙམ། །མ་དཔྱད་ན་ཡིན་དཔྱད་ན་མེད་།སྣང་བ་གློ་བུར་མིང་བཏགས་ཅན། །དཔྱད་མེད་ཙམ་ལ་རྒྱུ་འབྲས་འཇོག་དེ་ཡིས་ཚིམ་པར་མ་གྱུར་ན། །བཙལ་བའི་
ཚེན་འཇོག་རྒྱུ་མེད། །བྱ་བྱེད་རྐྱེན་ལ་བལྟོས་བཞིན་དུ། །བདེན་པར་སྣང་བ་ཡ་རེ་མཚན། །བདེན་པར་ཞེན་པ་དེ་བས་མཚར། །མཚར་ཡང་ཞེན་པས་ཨ་ཐང་ཆད། །བྱིས་པ་རྒས་པའི་རྒན་པོ་དེ་།སྐྱེས་ཙམ་ཉིད་ནས་རྒན་པོ་རང། །
གྲུབ་གྲུབ་འདྲ་བའི་སྣང་བ་དང། །དེ་ལ་ཞེན་པ་ཉིད་དང་མཚུངས། །སེམས་ཉིད་སྟོང་པའི་ནམ་མཁའ་ལ། །སྒྱུ་མ་ལུས་ཀྱི་སྤྲིན་ཚོགས་འཁྲིགས། །སྣ་ཚོགས་རྟོག་པས་ཀུན་བསླངས་ནས། །བྱ་བྱེད་ཡོངས་ཀྱི་ཆར་བབས་པ། །
སེམས་དང་སྣང་བའི་རྒྱུ་རྐྱེན་ལས། །བྱུང་བར་སུ་ཡིས་མ་མཐོང་བ། །དཔྱད་ན་ཆར་སྤྲིན་སེམས་ཉིད་གསུམ། །བྱུང་ཡང་ནམ་མཁའ་རང་ལས་བྱུང། །ཐིམ་ཡང་ནམ་མཁའ་རང་ལ་ཐིམ། །སེམས་ཉིད་སྟོང་པའི་མེ་ལོང་ལ། །
རྨི་ལམ་ལུས་ཀྱི་གཟུགས་བརྙན་ཤར། །རྒྱུ་རྐྱེན་རྟེན་འབྲེལ་གཉིད་དང་ནི། །སྔོན་ཆད་གོམས་པའི་བག་ཆགས་ཀྱིས། །རྒྱུ་འབྲས་ཡོངས་ཀྱི་བྱ་ལས་མཁས། །སྣང་ཙམ་དུ་ནི་ཀུན་གྱིས་མཐོང། །དཔྱད་དང་སད་པའི་དུས་ན་
ནི༑ ༑དོན་ལ་ཡོད་པ་ངས་མ་མཐོང། །བྱུང་ཡང་སེམས་ཉིད་རང་ལས་བྱུང། །ཐིམ་ཡང་སེམས་ཉིད་རང་ལ་ཐིམ། །སང་བ་ཙམ་ལ་ལས་འབྲས་འཇོག་སེམས་ཉིད་སྟོང་པའི་ཆུ་ནང་དུ། །ཤེས་རབ་ཟླ་བའི་གཟུགས་བརྙན་

[237A]༄༅། །ཤར༑ ༑ལྟ་ངན་མུན་པ་སེལ་བ་དེ། །སེམས་ཉིད་སྟོང་པའི་ཆུ་དང་ནི། །ཤེས་རབ་ཟླ་བའི་རྟེན་འབྲེལ་གྱིས། །གནས་ལུགས་རྟོགས་པ་ཀུན་གྱིས་མཐོང། །སྣང་བ་ཙམ་དུ་ཐ་སྙད་འཇོག་།དཔྱད་དོན་གྲུབ་
པ་ངས་མ་མཐོང། །དེ་རྣམས་བྱུང་ཡང་སེམས་ལས་བྱུང། །ཐིམ་ཡང་སེམས་སྟོང་རང་ལ་ཐིམ། །སེམས་འདི་སྟོང་པའི་བྲག་རིལ་།ཆོས་སྒྲ་མཐོན་པའི་སྒྲ་ཞིག་ཤར། །གནས་ལུགས་སྒྲོ་འདོགས་ཆོད་པའི་སྒྲ། །བྲག་ཅིའི་སྐད་
དུ་སྒྲོག་པ་འདི། །སྟོང་པའི་ཚིག་གི་སྒྲ་ཆེན་དང། །སེམས་སྟོང་བྲག་ཆེན་ཚོགས་པ་ཡི། །རྒྱུ་རྐྱེན་ལས་སྐྱེས་སྟོང་སྒྲ་སྒྲོག་།མ་རིག་མུན་སེལ་སྒྲོན་མེ་ཡིན། །སྣང་བ་ཙམ་དུ་ཐོས་བསམ་མཛོད་།དཔྱད་ན་ཡོད་པར་དས་མ་
མཐོང། །བྱུང་ཡང་སེམས་ཉིད་རང་ལས་བྱུང། །ཐིམ་ཡང་སེམས་སྟོང་རང་ལ་ཐིམ། །དེས་ན་ཁྱོད་དང་ང་གཉིས་ནི། །འཛིན་སྟངས་དངོས་འགལ་ཞུགས་པའི་འདིས། །ལྷན་ཅིག་སྡོད་པའི་གནས་མ་མཆིས། །ཁྱོད་རང་འགྲོ་
བའི་གནས་ལ་རྒྱུག་བདེན་པར་འཛིན་པས་ལན་སྨྲས་པ། །ཁྱོད་ཀྱིས་སྟོང་སྐད་ཅི་སྨྲས་ཀྱང། །ང་ཡིས་ཆོས་བརྒྱད་བཏང་ན་མངོན་།ང་དང་ཁྱོད་གཉིས་འཛིན་སྟངས་ནི། །དངོས་འགལ་ཞུགས་པར་ང་ཡང་འདོད། །ལྷན་ཅིག་
འགྲོགས་པའི་གནས་མི་ནན། །ཁྱོད་རང་གཞན་དུ་འགྲོ་བའི་རིགས་།ང་ནི་ནང་གི་སྙིང་མི་ཡིན། །ཁྱོད་ནི་གློ་བུར་ཡུད་ཙམ་ཡིན་།ང་དང་སེམས་ཉིད་འགྲོགས་པ་འདི། །རི་ཡི་རྒྱལ་པོ་རི་རབ་འདྲ་།གཡོ་འགུལ་མེད་པར་

[238A]༄༅། །ཁྱོད་ཉིད་བསྒོམ་པར་ག་ལ་འགྱུར། །ཁྱོད་ཀྱིས་མ་སླེབ་ངར་མི་གནོད། །ལ་ལ་རིག་པ་ཟད་ཐལ་ཟེར། །སྣང་བ་ཡིད་ལ་མི་བྱེད་ཅིང། །བསྒོམ་པ་ཡིད་ལ་མི་བྱེད་བསྒོམ། །དེས་ཀྱང་ང་ལ་གཏན་མི་གནོད། །
ང་དང་འཛིན་སྟངས་འགལ་བ་ཡི། །གཉེན་པོ་ཕྱོགས་ནའང་མི་གདའ་ན། །ཁྱོད་ཉིད་བསྒོམ་པར་ག་ལ་འགྱུར། །དེར་ཡང་ཁྱོད་ཀྱིས་སླེབ་པ་མེད། །ཐོས་མེད་བསྒོམ་པ་ཕལ་ཆེར་ནི། །ངོ་སྤྲོད་འགྲིག་འགྲིག་ཡོད་ཁ་མོ། །ཚིག་ནི་ཟབ་
ཟབ་རྦད་ཁམ་ཅན། །བསྒོམ་ག་རང་དུ་ཡོད་ལགས་ཀྱང། །མཉམ་པར་བཞག་ནས་བསྒོམ་ཙ་ན། །ཕལ་ཆེར་ང་ཉིད་བསྒོམ་པ་མང། །ང་དང་ཡོད་ལ་ཁྱད་མ་ཕྱེད། །ལ་ལ་ང་མེད་བསྒོམ་ཟེར་ཀྱང། ང་མེད་པ་དང་མེད་པ་
གཉིས། །དབྱེ་བ་གཅིག་ཀྱང་མ་ཕྱེད་པར། །མེད་པ་ཁོ་ན་བསྒོམ་པ་མང། །དེ་རྣམས་ང་ཡི་ཕྲིན་ལས་ཡིན། །ཁྱོད་ནི་ཕྱོགས་ནའང་མི་གདའ་ན། །དེ་དུས་ཁྱོད་ཀྱིས་གང་དུ་ཕྱིན། །ཡུད་ཙམ་ཞིག་ཀྱང་མ་སླེབ་པར། །ང་ནི་འབུད་
པ་གད་མོའི་གནས། །ཐོས་པ་ཅན་གྱིས་ཁྱོད་བསྒོམ་ཟེར། །ཡ་མཐའ་མ་མཐའ་བསྒྲུབ་བསྒྲུབ་དང། །དཔྱད་པ་མང་པོ་བྱེད་བྱེད་ནས་།སྒོམ་ལ་སྐྱོན་ནི་འཚོལ་འཚོལ་ཟད། །འཇོག་པའི་དོན་ལ་སྐྱོན་འཚོལ་དང་
བསྒོམ་པ་ལ་ཡང་དཔྱོད་དཔྱོད་པ། །དཔྱོད་པ་པོ་ཡང་དཔྱོད་པར་བྱེད། །དེ་ཡི་དཔྱོད་པ་པོ་ཡང་དཔྱོད། །དཔྱོད་པའི་གཉེན་པོ་མི་ཟད་པས། །ཐུག་མེད་བར་དུ་དཔྱོད་པ་ན། །ངལ་བའི་རྣམ་རྟོག་ཆེན་པོ་ཡི། །དྲ་བར་ཚུད་ནས་བསྒོམ་རྒྱུ་

[238B] ༑དཔྱོད་པའི་དུས་སུ་ཡོང་ཡོང་འདྲ། །འཇོག་ཀར་ཅི་བསྒོམ་འདི་བསྒོམ་མེད། །རེས་འགའ་ང་ནི་སྒོམ་པར་བྱེད། །རེས་འགའ་མེད་པ་ཁོ་ན་བསྒོམ། །རེས་འགའ་ཡིད་ལ་མི་བྱེད་བསྒོམ། །ཡང་དག་དོན་ལ་འཇོག་ཙ་ན། །ང་
དང་འཛིན་སྟངས་འགལ་བ་ཡི། །གནས་ལུགས་བསྒོམ་པ་ཉིན་སྐར་ཙམ། །འདི་འདྲའི་ཚུལ་ལས་མ་འདས་ན། །ང་ནི་འབུད་དོ་མ་ཟེར་ཅིག་ཁྱོད་ནི་ཨུ་དུམ་ཝ་ར་ཙམ། །སྟབས་ཀ་ལེགས་ན་ལན་ཅིག་ཡིན་།དེ་ལའང་
བསྐལ་པ་དཔག་མེད་ནས། །ཚོགས་ཆེན་བླ་མེད་བསགས་པ་དགོས། །དེ་ཡང་བླ་མ་མཉེས་ལས་འབྱུང། །ང་ལ་དེ་འདྲ་མེ་དགོས་ཤིང་།ང་ནི་གཏན་གྱི་བདག་པོ་ཡིན། །ང་ཉིད་འབུད་པར་བྱེད་པ་ལ་།ང་དང་འཛིན་སྟངས་
འགལ་གྱུར་པ། །གཉེན་པོའི་ཤེས་རབ་འཁྲུལ་མེད་ཅིག་ངེས་པར་ཡོད་ན་མ་གཏོགས་པ། །གཉེན་པོ་གཞན་དག་ཡོད་གྱུར་ཀྱང། །ཀུན་གྱིས་ཡིད་ཆེས་མི་བྱེད་པས། །ཁོ་བོའོ་གྲོགས་སུ་གྱུར་པ་ཡིན། །གྲོགས་སུ་གྱུར་
ལ་ཐར་པ་མེད། །ང་ལ་ཐོ་རེག་མ་བཏང་བར། །འདི་ཡིན་འདི་མིན་མེད་པ་ཡི། །རྟོག་མེད་ཤེས་པ་བསྒོམ་པ་ལ། །གནས་ལུགས་བསྒོམ་པར་འདོད་པ་འདུག་ང་ནི་སྙིང་ནས་གད་མོ་ཤོར། །ལ་ལ་སྣང་བ་སེམས་སུ་བྱས། །
སེམས་ནི་སྟོང་པར་ཐག་གཅོད་ཅིང། །སྟོང་པ་སྒྱུར་མར་བྱས་ནས་སུ། །སྒྱུ་མ་རང་བཞིན་མེད་པར་བསྒོམ། །དེ་ནི་གནས་ལུགས་བསྒོམ་པར་འདོད། །དེ་ནི་ཀུན་རྫོབ་ཁོ་ན་ཡིན། །ལེགས་ན་སྒྱུ་མར་བསྒོམ་པ་ཙམ། །ང་མེད་

[239A]༄༅། །བསྒོམ་ན་ང་ལ་གནོད། །ང་དང་ང་མེད་དངོས་འགལ་ཏེ་།ང་མེད་བསྒོམ་པ་མ་བྱུང་ཕྱིན། །ང་དང་འཛིན་སྟངས་མི་འགལ་བས། །ང་ལ་གནོད་པར་ག་ལ་འགྱུར། །ལ་ལས་ནམ་མཁའ་སྟོང་པ་ལ། མཐའ་
དབུས་མེད་པར་བསམས་ནས་ནི། །དེ་དང་སེམས་ཉིད་བསྲེས་ནས་བསྒོམ་།ནམ་ཁའ་ལྟ་བུའི་ལྟ་བ་དང། །མཉམ་བཞག་ནམ་མཁའ་ལྟ་བུར་འདོད། །ནམ་མཁའ་མཐའ་དུས་མེད་པ་དེར། །འཛིན་པ་ང་དང་ཅི་ཕྱིར་
འགལ། །སེམས་ལ་མཐའ་དབུས་མེད་པ་དེ། གཟུགས་སུ་མེད་པས་མཐའ་མ་མཐོང། །ང་ནི་སེམས་ཀྱི་སྟེང་དུ་འགྱིང། །ང་ལ་རེག་པར་མ་གྱུར་ན། །ང་ཡི་གཉེན་པོར་འགྱུར་བ་འཁྲུལ། །ལ་ལ་རྣམ་རྟོག་སྐྱེས་པའི་དུས། །
དྲན་པས་སླེབ་པར་བྱས་ནས་སུ། །དེ་ཡི་ངོ་ལ་ཅེར་བལྟས་ཏེ། །དེ་ཉིད་རང་ཡལ་ལ་སོང་བ། །དེ་ཉིད་ཆོས་སྐུར་ངོ་སྤྲད་ནས་།རྣམ་རྟོག་མང་བ་ཙམ་གྱིས་ནི། །ཆོས་སྐུ་མང་བ་ཡིན་པས་ན་།རྣམ་རྟོག་དགག་པ་མི་དགོས་
ཤིང༑ ༑དེ་ཉིད་ཆོས་སྐུར་འཁྱེར་རོ་ཟེར། །གནས་ལུགས་བསྒོམ་པར་འདོད་པ་ཡོད། །རྣམ་རྟོག་གཟུགས་སུ་མ་མཐོང་དང། །སེམས་ནི་གཟུགས་སུ་མ་མཐོང་བ། །ང་དང། འཛིན་སྟངས་མི་འགལ་བས། །གནས་ལུགས་
བསྒོམ་པར་མི་འགྱུར་ན། །ཆོས་སྐུ་མཐོང་བ་སྨོས་ཅི་དགོས། །ང་ཉིད་འབུད་པ་གད་མོའི་གནས། །ལ་ལས་གཅིག་དང་དུ་བྲལ་གྱི་།དཔྱད་པ་དག་པར་བྱས་པ་ཡིས། །བཙལ་བས་མ་རྙེད་པ་དེ་བསྒོམ་།དེ་ཡང་ཕྱོགས་ཆོས་

[239B] །བསྒྲུབ་བྱ་ང་མེད་བསྒོམ་པ་མིན། །ང་དང་འཛིན་སྟངས་འགལ་མི་འགྱུར། །དེ་ཡང་ང་མེད་བསྒོམ་པ་མིན། །ལ་ལས་གཅིག་དང་དུ་བྲལ་གྱིས། །དཔྱད་པས་མ་རྙེད་པ་ཡི་དུས། །མིང་བཏགས་ཙམ་ལ་རྟོག་པ་
ཡིས། །ང་ནི་མི་འདུག་སྙམ་བསམས་ནས། །བསྒོམ་པ་དེ་ཡང་མ་ཡིན་དགག་བསྒོམས་ཀྱི་མེད་དགག་མ་ཡིན་ཅིང། །ང་དང་འཛིན་སྟངས་དངོས་མི་འགལ། །འཛིན་སྟངས་དངོས་འགལ་མ་ཞུགས་ན། །ང་ནི་འབུད་
པར་ག་ལ་ནུས། །ང་ལ་གནོད་པར་མ་གྱུར་ན། །ཤེས་རབ་བསྒོམ་པར་ག་ལ་འགྱུར། །ལ་ལ་གཅིག་དང་དུ་བྲལ་གྱིས། །དཔྱད་ནས་མ་རྙེད་པ་ཡི་ཚེ། །ང་ནི་སྟོང་པ་ཉིད་བསྒོམ་ཞེས། །དེ་ལ་ཞུགས་པ་བཞིན་དུ་བསྒོམ། །དེ་ནི་
སྟོང་ཉིད་རྒྱང་ཆད་ཚུལ། །ཁོ་རང་རང་བཞིན་སྟོང་པར་ནི་།སོང་བའི་དོན་དུ་མ་གོ་བར། །མདུན་ནས་སྟོང་བ་ཉིད་ཞུགས་ཀྱང། །སྟོང་པར་སོང་ཚུལ་མ་གོ་བས། །ང་ཡི་གཉེན་པོ་ཤེས་རབ་དེ། །དེ་ག་རང་དུ་གར་སོང་མེད། །གཉེན་
པོ་མེད་ན་ཅི་ཕྱིར་གནོད། །ང་ནི་སྡོད་པ་ལས་འོས་ཅི། །ལ་ལ་གཅིག་དང་དུ་བྲལ་གྱི། །དཔྱད་པས་ཤིན་ཏུ་དག་པའི་ཚེ། །དཔྱད་པ་སྔོན་དུ་སོང་བས་ཟེར། །སྒོམ་གར་དམིགས་གཏད་མེད་དོ་ཟེར། །ཡིད་ལ་ཅི་ཡང་མི་བསམ་པར། །
མཉམ་པར་བཞག་པའི་གནས་སུ་འདོད། །ཡིད་ལ་བྱེད་རྒྱུ་མེད་པ་དེ་།ང་དང་འཛིན་སྟངས་འགལ་བ་མཚར། །ང་མེད་བསྒོམ་པར་མ་གྲང་ན། །ཟབ་དོན་མི་ནི་ཅིར་བཏགས་ཀྱང། །ང་ལ་གནོད་པའི་ཕྱོགས་ནའང་མེད། །ཤེས་

[240A]༄༅། །རབ་བསྒོམ་པ་གད་མོའི་གནས། །ལ་ལ་གཅིག་དང་དུ་བྲལ་གྱི། །དཔྱད་པས་མ་རྙེད་དེ་ཡི་ཕྱིར། །ང་ནི་བདེན་པར་མེད་པ་ཡི། །རིགས་ཤེས་རྗེས་དཔག་དེ་ཡི་ནི། །རྒྱུན་ལ་ཅི་ཐུབ་མཉམ་པར་འཇོག་དེ་
ལ་གནས་ལུགས་བསྒོམ་པ་ཟེར། །ཤེས་པ་ཀུན་རྫོབ་ཡིན་པར་གྲགས་།ཀུན་རྫོབ་བསྒོམ་ལ་གནས་ལུགས་འདོད། །ཧ་ཧ་ཤེས་རབ་ཡ་མཚན་ལ་།ང་ཉིད་བསྒོམ་པ་ང་ཡི་གྲོགས། །ལ་ལས་གཅིག་དང་དུ་བྲལ་གྱིས་
དཔྱད་པའི་རྟགས་ལས་ང་ཉིད་ནི། །བདེན་པར་མེད་པར་ངེས་པ་ཡི་།ངེས་ཤེས་དེ་ཡི་རྒྱུན་ལ་ནི། །མཉམ་པར་བཞག་པའི་གནས་ལུགས་འདོད། །དེ་ཡང་གོང་དང་ཁྱད་མེད་ཅིང། །འཛིན་སྟངས་འགལ་བ་ཨ་ཅང་ཆེ། །ང་རང་
བསྒོམ་ལས་མ་འདས་མོད། །ཤེས་རབ་བསྒོམ་པར་ག་ལ་འགྱུར། །ལ་ལས་གཅིག་དང་དུ་བྲལ་གྱིས། །དཔྱད་པའི་རྟགས་ལས་ང་ཉིད་ནི། །བདེན་པར་མེད་པར་ངེས་པའི་ཚེ། །ཁོ་རང་མེད་པར་དག་པ་དེ། །མ་ཤེས་བསྒོམ་རྒྱུའི་སྟོང་
ཉིད་དེ། །ཟུར་དུ་བཙལ་ནས་སྒོམ་པར་བྱེད། །གཅིག་ཏུ་སྟོང་ཉིད་རྒྱང་ཆད་ཡིན། །སྟོང་པ་བདེན་འཛིན་བློ་ཡོད་པས། །ང་རང་བསྒོམ་པར་གྱུར་པ་དང། །ང་དང་འཛིན་སྟངས་འགལ་བ་ཡི་།གཉེན་པོ་ཡོད་མེད་ཁྱོད་རང་སོམས། །
དེ་ཡི་རྒྱུ་མཚན་ཅི་སྟེ་ན། །ཁྱོད་རང་མེད་པ་མ་གོ་བར། །སྟོང་ཉིད་ཟུར་དུ་བཙལ་བས་སོ། །ཁ་པོ་སུ་ནི་ཆེ་ཡང་རུང། །དོན་ལ་ང་མེད་བསྒོམ་པ་ཉུང། །ལ་ལས་གཅིག་དང་དུ་བྲལ་གྱིས། །དཔྱད་པའི་རྟགས་ལས་ང་ཉིད་ནི། །བདེན་

[240B] །ངེས་ཤེས་དེ་ཡི་འཛིན་སྟངས་ཀྱི་།རྒྱུན་ལ་ཅི་ཐུབ་མཉམ་པར་འཇོག་དེ་ལ་གནས་ལུགས་བསྒོམ་པར་འདོད། །གཞན་དེ་དག་ལས་ཅིང་ལེགས་ཤིང། །ང་ལའང་ཅུང་ཟད་གནོད་མོད་ཀྱང། །རྫོགས་
པར་གནོད་པར་ག་ལ་འགྱུར། །དེ་ཡི་རྒྱུ་མཚན་ཅི་སྟེ་ན། །ཕུང་པོ་ཚོགས་ཙམ་ལ་བརྟེན་ནས། །ངའོ་སྙམ་པའི་བློ་སྐྱེ་ཞིང་།ངའོ་སྙམ་པའི་བློ་དེས་ནི། །དམིགས་པ་ང་ལ་དམིགས་ནས་ནི་།རྣམ་པ་བདེན་པར་གྲུབ་པར་འཛིན། །དེ་ལྟར་བདེན་པ་
བདེན་འཛིན་ཡིན། །དེ་ལྟར་ཞེན་པ་བདེན་ཞེན་ཡིན། །དེ་ལྟར་སྣང་བ་བདེན་སྣང་ཡིན། །ཕྱིར་མ་ལ་བཅུ་བར་དུ་འབྲང། །ཤེས་སྒྲིབ་ཟེར་བའི་མིང་ཡང་བཏགས། །འཕགས་པ་སློབ་པའི་རྗེས་ཐོབ་ཏུ་།བདེན་སྣང་ཡོད་དེ་བདེན་ཞེན་མེད། །
མཉམ་གཞག་ངོ་ན་གཉིས་ཀ་མེད། །སངས་རྒྱས་ས་ན་མཉམ་རྗེས་མེད། །སོ་སྐྱེ་རྣམས་ལ་གཉིས་ཀ་ཡོད། །ཕུང་པོ་ཚོགས་ཙམ་ལ་བརྟེན་ནས། །ངའོ་སྙམ་པའི་བློ་ལ་ནི། །ང་ནི་བདེན་པར་སྣང་བ་ན། །དེ་ཉིད་བདེན་པའི་
གཅིག་དང་ནི། །བདེན་པའི་དུ་མར་མ་གྲུབ་པར། །ངེས་པའི་རྟགས་ལས་ང་ཉིད་ནི། །བདེན་པར་མེད་པར་ངེས་པ་ཡི། །ངེས་ཤེས་དེ་ཡི་འཛིན་སྟངས་དེའི། །རྒྱུན་ནི་སྐྱོང་བ་ཡིན་ཞེས་ཀྱང། །ང་ལ་གནོད་པ་ཆུང་བར་ངེས། །དེ་ཡི་
རྒྱུ་མཚན་ཅི་སྟེ་ན། །ང་ནི་ཕུང་པོའི་སྟེང་དུ་ནི། །བདེན་པར་ཁེགས་པ་དགོས་པ་ལ། །ཕུང་པོ་ལ་ནི་དམིགས་པ་ཡི། །ཕུང་པོའི་སྟེང་གི་ང་ཉིད་ནི། །བདེན་པར་གྲུབ་པ་མ་ཁེགས་པ། །ང་ཉིད་ཕུང་པོའི་སྟེང་དུ་འགྱིང། །ང་དང་ཕུང་

[241A]༄༅། །པོ་ཁ་ཕྲལ་ནས། །བདེན་མེད་ཅི་ཙམ་བསྒོམས་ཀྱང་ནི་།འཛིན་སྟངས་དངོས་སུ་མི་འགལ་ཞིང། །ང་ནི་ཕུང་པོ་ལ་དམིགས་ནས༑ ༑བདེན་པར་གྲུབ་པར་སྣང་བ་ཡི། །སྣང་བ་དེ་ལྟར་མ་གྲུབ་པར༑ ༑ཚང་མས་ངེས་ཤེས་
འདྲོངས་ན་ནི། །གནོད་ཀྱི་གཞན་དུ་མ་ཡིན་ནོ། །ཕུང་པོ་ལ་དམིགས་ངའོ་ཞེས། །དེ་ཡི་བདེན་གྲུབ་བཀག་ཙམ་གྱི། །མེད་དགག་འཛིན་སྟངས་ཡུལ་བྱས་ནས། །ཤུགས་མ་ཉམས་ཤིང་གསལ་ངར་ལྡན་།བྱིང་རྒོད་བྲལ་ཞིང་
མཚན་འཛིན་ཞིག་ཕུང་པོ་ལ་ནི་དམིགས་ནས་ནི། །ང་མེད་ཡུལ་དུ་ཤར་བ་ཡི། །འཛིན་སྟངས་སྐྱོང་ལ་མཁས་ན་ནི། །ང་དང་འཛིན་སྟངས་འགལ་བ་སྟེ། །ང་ནི་འབུད་པར་ནུས་མོད་ཀྱང། །དེ་འདྲ་ཉིན་མོའི་སྐར་མ་ཙམ། །
རྒྱུན་དུ་ང་ཡི་གཞལ་བྱར་ངེས། །ང་ནི་མིག་གིས་མ་མཐོང་བར་།ང་ནི་འབུད་ཟེར་མི་རྣམས་ཀྱིས། །འདྲེ་ནི་ཤར་སྒོར་གནས་པ་ལ་།གླུད་ནི་ནུབ་སྒོར་སྐྱེལ་དང་མཚུངས། །རྐུན་མ་ངོས་ནི་མ་ཟིན་པར༑ ༑རྐུན་མའི་ངོས་ནི་འཛིན་
པ་འདྲ། འབེམ་ནི་མིག་གིས་མ་མཐོང་བར། །འབེམ་ལ་བརྡེག་པའི་མདའ་བརྒྱག་འདྲ། །ནོར་བུ་ངོ་ནི་མ་ཤེས་པར། །ནོར་བུ་བཙལ་ནས་རེ་སྐོང་འདྲ། །ཤེས་རབ་ཁྱོན་ནི་མཐོང་ཡུལ་མིན། །ང་ནི་ཀུན་གྱི་བདག་པོའོ། །ང་ནི་བློ་
བདེ་བསམ་གྲུབ་ཡིན། །ལ་ལ་ང་ནི་འབུད་དོ་ཟེར། །རྣམ་བདུན་རིགས་པས་དཔྱད་རྟགས་ཀྱིས། །ཕུང་པོ་ལ་དམིགས་ང་ཉིད་ནི། །བདེན་པར་མེད་པར་ངེས་པ་ཡི། །ངེས་ཤེས་འཛིན་སྟངས་རྒྱུན་སྐྱོང་ཟེར་།འཛིན་སྟངས་དེ་ནི་ཇི་

[241B] །ཤེས་པའི་རྒྱུན་ལ་ཟེར་ན་ནི། །དེ་ནི་ང་ཉིད་བསྒོམ་པས་ན། །ང་ལ་གནོད་པར་མི་འགྱུར་ཞིང། །བློ་ནི་ཀུན་རྫོབ་ཡིན་པར་མཐུན། །རང་བཞིན་མེད་པ་ཡིན་ཞེ་ན། །དེ་ཡིས་རྫོགས་པར་གནོད་མི་འགྱུར། །དེས་ན་ང་ལ་
གནོད་པ་ཆུང། །འཛིན་སྟངས་མེད་དགག་ཡིན་ཟེར་ན། །མེད་དགག་ཅི་འདྲ་ཞིག་ལ་ཟེར། །ནམ་མཁའ་མཐའ་དབུས་མེད་ལ་ནི། །མཐའ་དབུས་མེད་པའི་དོན་དེ་ནི། །གཟུགས་མ་གྲུབ་དང་དོན་འདྲ་བས། །ང་ལ་དམིགས་པར་
མི་འགྱུར་ན། །འཛིན་སྟངས་འགལ་བར་ག་ལ་འགྱུར། །ང་ལ་གནོད་པའི་ཕྱོགས་ན་མེད། །སྔོན་པོར་མཐོང་ལ་ཟེར་ཅེ་ན། །སྔོན་པོ་རི་རབ་མདངས་ཡིན་ཅིང། །ནམ་མཁའི་དོན་ལའང་མི་རེག་ན། །འཛིན་སྟངས་འགལ་བ་ལྟ་ཅི་
སྨོས༑ ༑གནོད་པར་འགྱུར་བ་གད་མིའི་གནས། །ཐོགས་བཅས་རགས་པ་བཀག་ཙམ་ལ། །བྱེད་དོ་ཟེར་ན་ཡིན་མོད་ཀྱི། །རྒྱུན་ནི་གང་ལ་བྱེད་པར་འགྱུར། །ངེས་ཤེས་དེ་ལ་བྱེད་ཟེར་ན། །དེ་ནི་ངེས་ཤེས་རྒྱུན་ཡིན་པས། །ང་ཉིད་བསྒོམ་
པ་ཁོ་ནར་གནས། །འཛིན་སྟངས་འགལ་བ་ཨ་ཅང་ཆེ། །རང་བཞིན་མེད་ལ་ཟེར་ཅེ་ན། །ཡིན་མོད་མེད་དགག་རྒྱུན་ནི་གང། །གཅིག་གམ་མི་གཅིག་ཇི་ལྟར་བྱེད། །མི་གཅིག་ན་ནི་ངོས་འཛིན་དགོས། །ཐོགས་བཅས་རགས་པ་བཀག་
ཙམ་ལ། །ནམ་མཁའི་མེད་དགག་ཙམ་བཏགས་བཞིན། །བདེན་པར་གྲུབ་པ་བཅད་ཙམ་གྱི། །མེད་དགག་དེ་ཡི་རྒྱུན་དེ་ལ། །གོང་གི་ངེས་ཤེས་དེ་ཡི་ནི། །ཡུལ་ལམ་འཛིན་སྟངས་མེད་དགག་གི་མིང་འདོགས་བྱེད་ན་ཡིན་མོད་ཀྱི། །

[242A]༄༅། །དེ་ཉིད་དཔྱོད་ལ་རྡུགས་པ་དང། །མཉམ་པར་འཇོག་པའི་ཚེ་ན་ནི། །བྱིང་དང་རྨུགས་དང་མི་གསལ་དང། །ངར་མེད་པ་དང་ཤུགས་མི་ལྡན། །ཉོག་དང་ཧད་པོར་ལས་པ་དང། །རྒོད་འཕྲོ་གྱེང་བ་རྣམས་
ལ་སོགས། །དགོས་དུས་ང་ཡིས་བཏང་བས་ན། །ཁྱོད་ནི་ཅི་བྱ་གཏོལ་མེད་དོ། །གསོབ་དང་གསོག་དང་སྙིང་པོ་མེད། །བན་བུན་ལ་སོགས་ང་ཡིས་གཏོང། །ཁྱོད་ནི་འཁྲུལ་བས་དེ་ལ་ཞེ་ན། །ང་ཡིས་བྱིན་རླབས་བྱས་འོག་ཉལ། །
དེས་ན་ང་ལ་གནོད་མི་འགྱུར། །དཔྱོད་དུས་མ་ཟད་མཉམ་གཞག་ཏུའང། །ཕུང་པོ་ལ་དམིགས་ང་དེ་ནི། །བདེན་པར་གྲུབ་པའི་དགག་བྱ་དེ། །དམིགས་ཡུལ་ནར་མར་མ་བརྗེད་པར། །བཅུག་ནས་བཀག་པའི་མེད་དགག་གི་
རྒྱུན་ལ་ཤུགས་དང་གསལ་ངར་ནི། །ཡེངས་མེད་མ་ཉམས་ལྡན་པར་ནི༑ ༑མཉམ་གཞག་བསྒོམ་ན་མཁས་པ་ཡིན། །དེ་འདྲ་སྲིད་མཐའ་ཙམ་ཡིན་པས། །ང་ནི་སྐྱིད་ཉལ་རིང་མི་བྱེད། །ཤེས་རབ་ཁྱོད་ནི་ཙབ་ཙུབ་མང། །
མང་བ་ཙམ་དུ་ཟད་ལགས་ཀྱི། །ང་དང་སྒོམ་ཆེན་ཀུན་མཐུན་པས་༑ཁྱོད་རང་ཡི་ཐང་མ་ཆད་པར། །གནས་ལུགས་དང་དུ་ཉལ་ན་ལགས། །ང་ནི་འབུད་ཟེར་མང་ལགས་ཀྱང། །ང་ལ་གནོད་པར་མི་འགྱུར་བའི། །རྒྱུ་མཚན་འདི་
ལྟར་ཡོད་པས་ན། །ཤེས་རབ་རྣ་བ་གཞུངས་ལ་ཉོན། །སྤྱིར་དུ་སེམས་ཅན་ཐམས་ཅད་ནི། །ང་ཡི་མངའ་ཞབས་འབངས་སུ་མཆི། །འོན་ཀྱང་ཐར་པར་འདོད་རྣམས་ལ། །ང་ཡི་མདའ་ལྔ་འཕངས་པའི་ཚེ། །ཐར་ལ་འཕགས་པར་

[242B] །གྲུབ་མཐར་ཞུགས་དང་མ་ཞུགས་གཉིས། །ཞུགས་པ་ཨུ་དུམ་ཝ་ར་ཙམ། །དེ་ལའང་ཕྱི་ནང་གཉིས་ཡོད་པའི། །ཕྱི་པ་ཆེས་ནི་མང་བར་ཡོད། །ཕྱི་ལའང་གྲུབ་མཐའ་མང་མོད་ཀྱང་༑བསྡུ་ན་རྟག་ཆད་གཉིས་སུ་
འདུས༑ ༑དེ་ཡང་འཇིག་རྟེན་རྒྱང་འཕེན་པ། །འདི་ག་གཅིག་པུ་མ་གཏོགས་པའི། ། སྐྱེ་བ་སྔ་ཕྱི་ཁས་མི་ལེན། །ཐར་དང་དཀོན་མཆོག་གསུམ་སོགས་མེད། །སྤྱོད་པ་པ་ཡིས་ཕྱི་མ་ཡི། །བདག་ཡོད་ཙམ་ཞིག་ཁས་ལེན། །
ཀྱང༑ ༑ཐར་དང་ཐམས་ཅད་མཁྱེན་པ་མེད། །གྲངས་ཅན་ལ་སོགས་གཞན་རྣམས་ཀྱིས། །ཐར་པ་འདོད་ཀྱང་རྣམ་མཁྱེན་མེད། །རྟག་པས་འབྲས་བུ་སྐྱེ་བར་འདོད། །མུ་སྟེགས་རྣམས་ཀྱི་བསམ་གཏན་ནི། །བཞི་ཐོབ་མངོན་
ཤེས་རྫུ་འཕྲུལ་སོགས། །ནུས་པ་ཐོབ་ཅིང་ལྟ་བ་དེ། །གོམས་པས་བཟོད་པ་མི་འཐོབ་ཅིང། །དྲོད་རྩེ་ཙམ་དུའང་བགྲོད་ནུས་མེད་།ཤེས་རབ་བསྒོམ་པར་མི་འདུག་པས། །ང་ལ་ཅི་ཡི་ཕྱིར་ན་གནོད་།ཚོར་འདུ་སེམས་པ་སོགས་
བཀག་པའི། །ཡིད་ལ་བྱེད་པའང་བཀག་ནས་ནི། །བྱར་མེད་མཉམ་གཞག་བསྐལ་པར་བསྒོམ། །དེས་ཀྱང་ང་ལ་གནོད་མི་འགྱུར། །ཅི་ཡང་མེད་པའི་ལྟ་བ་ཡིན། །གང་དུ་ཡོད་སོགས་དཔྱོད་པ་ཡི། །འདུ་ཤེས་བཀག་པའི་ལྟ་བ་དེ། །
གཉེན་པོ་ཤེས་རབ་མེད་པས་ན། །བསྐལ་པར་བསྒོམ་སྟེ་ངར་མི་གནོད།། འདུ་ཤེས་མེད་པའི་ལྟ་བ་ཡིན། །དེ་ལྟར་བསྒོམས་པས་འདུ་ཤེས་དེའང། །ཡོད་པ་མིན་ཅིང་མེད་པ་མིན། །ཡོད་མེད་གང་དུའང་མི་རྟོག་པར། །བསྐལ་པར་

[243A]༄༅། །བསྒོམ་སྟེ་ངར་མི་གནོད། །ང་ལ་གནོད་པའི་གཉེན་པོ་མེད། །ཡོད་མིན་མེད་མིན་ལྟ་བའོ། །དེ་ལྟར་བསྒོམ་པས་གཟུགས་སོ་ཀྱི་།མཚན་མ་ཅི་ཡང་མ་མཐོང་ཞིང། །ཅི་ཡང་ཡིད་ལ་མི་བྱེད་པའི་།ཡིད་
རྟོག་འབའ་ཞིག་གསལ་རིག་ཙམ། །དེ་ལ་མཉམ་གཞག་བསྐལ་མེད་བསྒོམ། །དེ་ལྟ་བུ་ཡི་ཤེས་པ་ལ། །ཁྱབ་པ་འདུ་བྱེད་སྡུག་བསྔལ་ནི། །མ་གཏོགས་སྡུག་བསྔལ་གཞན་མེད་མོད། །རྐྱེན་དང་མ་འཕྲད་ཡིན་པར་ཟད། །
ང་ནི་དེ་གར་སྡོད་པ་ལ། །གཉེན་པོའི་གནོད་པ་ཕྱོགས་ནའང་མེད་།ཤེས་རབ་བསྒོམ་པ་ལྟ་ཅི་སྨོས། །གཟུགས་མེད་ཁམས་པའི་ལྟ་བ་ཡིན། །ད་ལྟའི་བསྒོམ་པ་ཕལ་མོ་ཆེ། །སྒོམ་གྱི་མིང་འདོགས་བཟང་བཟང་དང། །
སྙན་སྙན་ཇི་ཙམ་བཏགས་ལགས་ཀྱང། །བསྒོམ་པའི་གནས་སྐབས་རང་ལ་ཡང། །འདི་རྣམས་བསྒོམ་ལས་མི་འདའ་བར། །ང་མེད་སུ་ཡིས་རྟོགས་པ་མེད། །ང་དང་ཤེས་རབ་གཉིས་ཀྱི་ནི། །འཛིན་སྟངས་དངོས་འགལ་
ཡིན་པས་ན། །འཛིན་སྟངས་དངོས་འགལ་མ་ཞུགས་པའི། །བསྒོམ་གྱིས་ང་ལ་གནོད་པ་མེད། །མུན་པའི་གཉེན་པོར་སྣང་བ་བཞིན། །དགོས་ཀྱི་གཞན་གྱིས་མ་ཡིན་ནོ། །ཕུང་པོ་ཞིག་ཚེ་ཕུང་འཛིན་བློ་།མི་སྐྱེ་བ་ལ་ལྟ་བར་
འདོད། །གསལ་རིག་ཙམ་ནི་མི་འདོར་བས། །ཤེས་པ་བསྒོམ་ལས་མི་འདའ་ཞིང། །དེ་འདྲ་བྱེད་བྲག་སྨྲ་བ་འདོད། །ང་ལ་གནོད་པའི་ཕྱོགས་ནའང་མེད། །རྡུལ་ཕྲན་ཕྱོགས་ཀྱི་ཆ་མེད་ནི། །མ་རེག་མ་འབྱར་རེག་ལ་ཁད།།

[243B] །མཉམ་པར་བཞག་པའི་མཐུ་ལས་ནི། །སྣང་བ་ཐམས་ཅད་བན་བུན་དང། །གསོབ་དང་གསོག་དང་སྙིང་པོ་མེད། །རག་མ་ལུས་པར་མཐོང་བ་ན། །རི་དང་རབ་ཁང་ཁྱིམ་དང། །རྩིག་པ་ལ་ནི་ཐལ་བྱུང་
དང༑ ༑ཐོགས་ཐུག་མེད་པར་འགྲོ་བ་དང། །རྡོ་ལ་རྐང་ལག་རྗེས་འཇོག་སོགས། །ཡོན་ཏན་དཔག་མེད་མངའ་མོད་ཀྱང། །ང་དང་འཛིན་སྟངས་དངོས་འགལ་གྱི། །གཉེན་པོ་མེད་པས་ངར་མི་གནོད། །ད་ལྟའི་སྒོམ་ཆེན་ཕལ་ཆེར་
ནི༑ ༑དེ་དག་བྱུང་ཚེ་མཆོག་འཛིན་པས། །ཤེས་རབ་བསྒོམ་པ་ལྟ་ཅི་སྨོས། །ང་ཡི་བསམ་པ་རྫོགས་པ་ཡིན། །ཅི་ཕྱིར་ང་ཡི་གཉེན་པོ་མེད། །འོན་ཀྱང་དེ་དག་སྐྱེས་པ་ན། །སྟོང་པ་ཉིད་ལ་མོས་པ་ཡི་།རྒྱུ་ཙམ་བྱེད་པས་
བསྒོམས་ཤིག་གོ་འོན་ཀྱང་ང་ཡི་བདེན་གྲུབ་དེ། །དེ་དག་རྣམས་ཀྱིས་འདོར་མི་ནུས། །བདེན་གྲུབ་དོར་བས་དངོས་རྣམས་ཀྱི། །རྒྱུ་འབྲས་བྱ་བྱེད་འཇོག་མི་ནུས། །ང་དང་གྲུབ་མཐའ་གཅིག་པས་ན་།ང་ལ་གནོད་པའི་རེ་ཐག་
ཆད༑ ༑ཉན་ཐོས་མདོ་སྡེ་པ་རྣམས་སོ། །དེ་ཡི་མཉམ་གཞག་ཅི་བསྒོམས་ཀྱང། །དྲོད་རྩེ་ཙམ་དུ་བགྲོད་ནུས་མེད། །བཟོད་པ་སྐྱེ་བར་ག་ལ་ནུས། །སེམས་ཙམ་རང་རྒྱུད་པ་རྣམས་ཀྱིས། །ཆོས་རྣམས་ངོ་བོ་ཉིད་ཀྱིས་གྲུབ། །
རང་གི་མཚན་ཉིད་ཀྱིས་གྲུབ་དང། །རང་བཞིན་གྱིས་ནི་གྲུབ་པ་དང། །རྫས་སུ་གྲུབ་པའི་རྣམ་གཞག་རྣམས། །ཚད་གྲུབ་ཏུ་ནི་མཛད་པར་སྣང། །ཁྱད་པར་སེམས་ཙམ་དངོས་སྨྲ་བས། །དངོས་པོ་བདེན་གྲུབ་ཁས་ལེན་ཅིང། །ལྟ་

[244A]༄༅། །བའང་དེ་མཐུན་བསྒོམས་པས་ན། །ང་ལ་མ་གནོད་མ་ཟད་པར། །ང་ཉིད་བསྒོམ་པར་གྱུར་པ་ཡིན། །ང་རང་བསྒོམ་པ་ང་ཡི་གྲོགས། །ཐམས་ཅད་མཁྱེན་པ་ལྟ་ཞོག་ཅིག་ཐར་པ་ཙམ་ཡང་ཐོབ་པར་དཀའ། །
རང་བཞིན་གྲུབ་པ་མེད་པ་ལ། །རྒྱུ་འབྲས་འཇོག་པ་མི་ཤེས་པས་།བདེན་པ་གཉིས་དང་ཐར་པ་མེད། །མགོན་པོ་ཀླུ་སྒྲུབ་ཀྱི་གསུང་ལས། །ཕྱི་རོལ་གྱུར་ལ་ཞི་བའི་ཐབས་མེད་དེ། །དེ་དག་ཀུན་རྫོབ་དེ་ཉིད་བདེན་ལས་ཉམས།།
བདེན་གཉིས་ཉམས་ལ་ཐར་པ་འགྲུབ་ཡོད་མིན། །ཞེས་སོགས་ང་ཡི་གཞུང་དུ་གསུངས། །དབུ་མ་རང་རྒྱུད་པ་དག་ཀྱང། །བདེན་པར་གྲུབ་པ་མི་བཞེད་ཀྱང། །རང་གི་མཚན་ཉིད་ཀྱིས་གྲུབ་པ། །ཐ་སྙད་དུ་ནི་མེད་པ་ན། །བྱ་བྱེད་
རྒྱུ་འབྲས་འཇོག་མི་ཤེས། །དེ་འདྲའི་ལྟ་བ་མ་བོར་ཕྱིན། །ཐེག་པ་གསུམ་པོ་གང་གི་ཡང། །འཕགས་ལམ་རྒྱུད་ལ་སྐྱེ་བ་དཀའ་།སྐྱེས་ཆེན་དམ་པ་དེ་ཚོས་ཀྱང། །དེ་ཙམ་ལས་ནི་མ་སྒྲོད་ན་།ཅི་ཡང་མི་ཤེས་མ་བསླབས་
པའི༑ ༑སྒོམ་སྒྲུབ་བྱེད་པ་ཕལ་ཆེར་ནི། །མ་རིག་མུན་པའི་བློ་དེ་ནི། །དེ་ལས་ནག་པའི་རྩིག་ཁུག་གི་ནག་པ་ཞིག་ལ་རྟེན་བཅས་ནས། །ང་དང་འཛིན་སྟངས་མི་འགལ་བའི། །ཡིད་ལ་བྱར་མེད་བསམ་རྒྱུ་མེད། །སྒོམ་མེད་
བལྟ་རྒྱུ་མེད་དོ་ཟེར། །གསལ་རིག་སེམས་ཀྱི་མཚན་ཉིད་ནི། །ཡིན་པ་རྒྱུས་ནི་མེད་པས་ན། །གསལ་རིག་ཙམ་ལ་མ་ཡེངས་པར། །འཇོག་པ་སྒོམ་གྱི་ཡང་རྩེར་འདོད། །ཐར་པ་ཙམ་ཡང་མི་འཐོབ་ན། །ཐམས་ཅད་མཁྱེན་

[244B] །གང་ཡང་ཡིད་ལ་མི་བྱེད་པར། །གསལ་རིག་ཙམ་ཞིག་བསྒོམ་པ་ནི། །སེམས་རང་བསྒོམ་པ་ཡིན་པས་ན། །ང་དང་སེམས་གཉིས་འབྲལ་མེད་གནས། །དེ་ནི་ང་ཉིད་བསྒོམ་པ་ཡིན། །ང་ཉིད་བསྒོམས་པའི་
འབྲས་བུ་ལ། །ཐར་པ་ཐོབ་པ་མེད་ཀྱི་ཁར། །ང་ཉིད་རྒྱས་སུ་འགྲོ་བ་ལས། །འོས་མེད་གཞན་དུ་མ་ཡིན་ནོ། །དབུ་མར་གྲགས་པ་རྣམས་ལ་ཡང། །ཐལ་འགྱུར་བ་ལས་ལྷག་པ་མེད། །དེ་ཡི་ལྟ་བའང་འཕགས་པ་ཡི། །རྗེས་ཐོབ་
ཙམ་གྱི་ལྟ་བ་ཡིན། །སངས་རྒྱས་ས་རུ་དེ་ཡང་འདོར། །དེ་ཡི་རྒྱུ་མཚན་ཅི་ཕྱིར་ན། །ཐ་སྙད་བཏགས་ཡོད་མིང་རྐྱང་ཙམ་།ཐལ་འགྱུར་བས་ནི་འདོད་པ་ཡིན། །སངས་རྒྱས་ས་ན་མིང་དོན་གྱི་།མཚན་མ་གང་ཡང་མ་མཆིས་སོ། །
མཉམ་གཞག་རྗེས་ཐོབ་ཡོད་པར་ནི། །རྒྱུད་བླ་སོགས་ནས་གསུངས་པ་ཡིན།། །།ཤེས་རབ་ཀྱིས་ནི་ལན་སྨྲས་པ། །ང་ལ་དད་པ་ཙམ་གྱིས་ཀྱང། །སྡིག་པ་མཐའ་དག་ཞི་བར་བྱེད། །ང་ལ་ཐེ་ཚོམ་ཟོས་པས་ཀྱང།།
སྲིད་པ་ཧྲུལ་བོར་བྱེད་འགྱུར་ན། །བསྒོམ་ན་ཁྱོད་འབུད་ཐེ་ཚོམ་མེད། །ང་ཉིད་བསྒོམ་པས་ཐར་པ་ཐོག་ཁྱོད་ཉིད་འཁོར་བར་ལྟུང་བའི་དགྲ། །ཁྱོད་ནི་རྩད་ནས་མ་བཏོན་ན། །འཁོར་བར་སྐྱར་ལ་མཐའ་མི་འདུག། །།
བདེན་འཛིན་གྱིས་ནི་ལན་སྨྲས་པ། །ང་ཉིད་འབུད་པར་བྱེད་པ་ལ་།གཉེན་པོ་སྒོམ་པར་མི་བྱེད་པར། །རྒྱུ་གཅིག་བྱས་པས་འགྲོ་བ་དཀའ། །གཉེན་པོའི་འཛིན་སྟངས་མ་འགལ་ན། །དཀོན་མཆོག་གསུམ་གྱིས་གཙོ་མཛད་

[245A]༄༅། །པའི༑ ༑སེམས་ཅན་ཐམས་ཅད་དགྲར་ལངས་ནས། །གོ་གོན་མཚོན་ཆ་སྣ་ཚོགས་ཐོགས། །རྒྱོབ་དང་གསོད་ཀྱི་དགྲ་འབྱིན་ཅིང་།མཐུ་དང་རྡུ་འཕྲུལ་ནུས་པ་རྣམས། །ཇི་ཙམ་མང་བ་ཙམ་གྱིས་ཀྱང། །ང་ཡི་
ཕྱོགས་ཉིད་རྒྱས་པས་ན། །ཤེས་རབ་ཁྱོད་ཀྱིས་གང་དུ་ཕྱིན་།ང་ཡི་ཕྱོགས་ལའང་མ་འཁོར་ན། །འབུད་དོ་ཞེས་པ་སྨྲེ་སྔགས་ཡིན། །ང་ཡི་འོག་ཏུ་ཚུད་པ་ཡི། །སེམས་ཅན་རྣམས་ལ་སྨོས་ཅི་དགོས་།ཁྱོད་ཀྱི་ཕྱོགས་སུ་
བསླན་པ་ཡི། །ཐར་པ་ཐོབ་པར་བྱེད་དོ་ལོ། །མཚན་ཉིད་སྔགས་པ་སྒོམ་ཆེན་པ། །ཕལ་ཆེར་ཁ་ལ་ཚེ་འདི་ནི། །བློས་བཏང་ཡིན་ཟེར་ཞེ་ལ་ནི། །ང་ཡི་ཉན་ཐོས་ཁོ་ན་དང། །བྱ་བཏང་བྱ་བྱེད་གཞན་ལས་མང། །ཁྱད་པར་མཁས་
བཙུན་བཟང་གསུམ་ཡང། །ཕལ་ཆེར་ང་དང་ཤེས་རབ་གཉིས། །འདམ་དུ་བཅུག་ན་ང་ཉིད་འདམ། །ཅི་ཡི་ཕྱིར་ན་ཁྱོད་ཉིད་ནི། །ཟ་རྒྱུད་མིན་ཅིང་གོན་རྒྱུ་མིན། །མཐོང་བའི་ཡུལ་ན་ཁྱོད་མེད་ཅིང་།ཕྱི་མ་གར་སོང་ཆ་མེད་ཡིན། །
ང་ནི་འབྲལ་ལ་ཉེར་མཁོ་ཡིན། །ཇ་ཆང་ཟ་མ་བཟང་ངན་དང་།བཀུར་སྟི་ཞབས་ཏོག་ཆེ་ཆུང་དང། །འབུལ་བ་བཟང་ངན་ལེགས་ཉེས་སོགས། །ང་ཡིས་འཕྲལ་དུ་རྟོགས་ནས་ནི། །གདབ་ལན་བཟང་ངན་ང་ཡིས་བྱེད། །དགའ་
མགུ་ཐམས་ཅད་ང་ཡིས་བྱེད། །ཆོས་བརྒྱད་སྒྲོག་ཏུ་ངས་བཙུད་ན་།ཁྱོད་ཀྱིས་དེ་དུས་གང་དུ་ཕྱིན། །མཐོ་དམན་འབྲིང་གསུམ་ཐམས་ཅད་ལ། །ང་ནི་འཕྲལ་མར་བཅར་མར་དགོས། །ཁྱོད་ནི་འགྱང་བའི་གཏམ་ཡིན་ནོ། །

[245B]ཁྱོད་ལ་ཐེ་ཚོམ་ཟ་བ་དེ། །སྲིད་པ་ཧྲུལ་བོར་ཨེ་བྱེད་ཀྱང། །ཁྱོད་ལ་ཡིད་མི་ཆེས་པའི་རྟགས། །རྒྱུ་མཚན་ལྟོ་ཕྱིར་ཆོས་ནི་འཚོང། །ཆོས་ར་བོར་ནས་གྲོང་ཡུལ་འགྲིམ། །སྡོམ་པ་བོར་ནས་བག་
མ་ལེན། །ཚུལ་ཁྲིམས་བོར་ནས་འདོད་པ་སྒྲུབ། །རི་ཁྲོད་བོར་ནས་ཁྱི་དཀྲོག་བྱེད། །འདོད་པ་མ་སྤངས་ངོ་ཚ་སྤངས། །འཁོར་བ་མ་སྤངས་ཐར་པ་སྤངས། །ཆོས་བརྒྱད་མ་སྤངས་བསམ་གཏན་སྤངས་།ང་ཉིད་མ་སྤངས་སྟོང་ཉིད་
སྤངས། །རས་ཁ་གང་ལ་དབང་བསྐུར་འཚོང། །སྒོག་ཆོག་གཅིག་ལ་རྗེས་གནང་འཚོང། །གཤིན་ཆོག་འདི་ཕྱི་གཉིས་ཀ་འཚོང། །དེ་སོགས་རྣམ་གྲངས་ཆེས་མང་མོད། །ཐམས་ཅད་ང་ཡི་འཕྲིན་ལས་ན་།ཁྱོད་ཀྱིས་དེ་དུས་གང་
དུ་ཕྱིན། །འབུད་པའི་སྨྲ་སྔགས་མ་འདོན་ཅིག་གཞན་ཡང་ཤེས་རབ་འདི་ཉོན་ཅིག་འཆི་བ་སྙིང་ནས་མ་དྲན་ན། །ཆོས་པའི་མིང་ནི་ཅི་བཏགས་ཀྱང། །ཚེ་འདི་ལས་ནི་འོས་ཅི་ཡོད། །འཁོར་བ་སྤྱི་དང་བྱེ་བྲག་གི་ཉེས་དམིགས་བསམས་
པས་སྙིང་ནས་ནི། །ཐར་འདོད་བློ་ནི་མ་སྐྱེས་ན། །ཉན་ཐོས་ཐར་པའང་ག་ལ་འཐོབ། །སེམས་ཅན་ཀུན་ལ་བུ་གཅིག་ལྟར། །བརྩེ་བློ་སྙིང་ནས་མ་སྐྱེས་ཤིང། །ལྷག་བསམ་ཁུར་དུ་མ་ཁུར་ན་།ཐེག་ཆེན་གྲལ་དུ་ག་ལ་ཚུད། །ཞི་གནས་མཐུ་
ལ་བརྟེན་ནས་ནི། །ང་དང་འཛིན་སྟངས་འགལ་བ་ཡི། །ཤེས་རབ་ཁྱོད་ནི་བསྒོམ་པ་ལ། །དཔྱད་པས་གནས་པ་ལྷག་པར་ནི། །འདྲེན་པའི་ཤིང་སྦྱངས་མ་ཐོབ་ན། །ལྷག་མཐོང་བསྒོམ་པར་ག་ལ་འགྱུར། །དེ་བས་ང་འབུད་མ་ཟེར་

[246A]༄༅། །ཅིག་བབུད་འབུད་ཟེར་བ་མང་ལགས་ཀྱང། །སྔར་ཡང་སེམས་དང་འགྲོགས་འགྲོགས་པ། །ད་དུང་སེམས་དང་འགྲོགས་འགྲོགས་པ་།སྔོན་ཆད་ཁྱོད་ཀྱིས་གང་དུ་བསྡད། །ང་ཡི་སར་ནི་ཁྱོད་མ་
བྱུང༑ ༑ད་དུང་ཁྱོད་ནི་བྱེད་ལོར་ཟད། །སྔོན་ཆད་འཕགས་པ་ཐོབ་པ་རྣམས། །ཨུ་དུམ་ཝ་རིའི་མེ་ཏོག་བཞིན། །སྟབས་ཁ་ལེགས་པ་རེ་རེ་ཙམ། །དེ་ཡི་མིང་ལ་མ་རིག་ཟེར། །མ་རིག་སངས་ལ་སངས་རྒྱས་ཟེར། །དེ་བས་
ཁྱོད་དང་ང་གཉིས་ནི། །སེམས་དང་འགྲོགས་པ་ང་སྔ་མོད། །ང་ཡི་འཁོར་གྱི་ཉོན་མོངས་ནི། །བརྒྱད་ཁྲི་བཞི་སྟོང་ཡོད་པ་ལ་།གཉེན་པོ་བརྒྱད་ཁྲི་བཞི་སྟོང་གསུངས། །ཟེར་བ་ཀུན་གྱིས་གླེང་ན་ཡང། །གྲངས་དང་ངོ་ནི་ཤེས་
པ་མེད། །གཉེན་པོ་ངོ་སྤྲོས་ལྟ་ཅི་སྨོས། །གཉེན་པོ་ཐམས་ཅད་དྲིལ་ལགས་ཀྱང། །ང་ཡི་འདོད་པའི་ཉོན་མོངས་ནི། །གཅིག་པུ་ཐུབ་པར་མི་འགྱུར་བས། །གཞན་རྣམས་གད་མོའི་གནས་སུ་འགྱུར།། །།
ཤེས་རབ་ཀྱིས་ནི་ལན་སྨྲས་པ། །ཁྱོད་རང་གཏམ་ལབས་བཟང་པོ་འདུག་ཟེར་རྒྱུ་ཕ་བསད་བུ་ལའང་ཡོད། །ལྕེ་ཡོད་གཡེར་མས་སྨྲ་བར་བྱེད། །ཁྱོད་ཀྱིས་ལབས་ཚད་བརྫུན་པ་ཡིན། །ཡང་དག་མཐོང་ལ་ཀུན་རྫོབ་ཡིན། །
གཏི་མུག་ཅན་གྱི་ལ་བས་མངས་ཀྱང། །འགལ་བའི་རྣམ་གྲངས་མང་བར་ཟད། །ལམ་དང་འཕོང་ར་ཉག་ཉོག་རྣམས། །ལོང་གཏམ་ཅལ་ཅོལ་དལ་མེད་ལབས། །དོན་ཡོད་ལབས་ནི་གཅིག་ཀྱང་མེད། །དེ་བཞིན་ཁྱོད་ལའང་

[246B] །འོན་ཀྱང་ཁྱོད་ཀྱི་ལབས་རྣམས་ནི། །ཕལ་ཆེར་སྤངས་བྱར་གོ་བས་ན། །རིགས་པ་ཁས་ལེན་ཟེར་ན་ནི། །ཁྱོད་ལ་འགལ་འདུ་འདི་ལྟར་ཡོད། །ཉོན་མོངས་རྣམ་རྟོག་ཆོས་མང་མོད་།ཡང་དག་དོན་ལ་རྣམ་རྟོག་མེད། །ཆུ་
ཕྲན་ཐམས་ཅད་ཅ་ཅོ་ཆེ། །རྒྱ་མཚོ་ཅ་ཅོ་ག་ལ་སྒྲོག་སངས་རྒྱས་བདེན་པ་གསུང་བ་ཡིན། །བརྫུན་པ་གསུང་བ་ག་ལ་སྲིད་།བརྫུན་པའི་རྣམ་གྲངས་ཅི་མང་ཡང། །བདེན་པའི་དོན་དུ་མེད་པ་ཡིན། །བདེན་པའི་དོན་དུ་བདེན་པའང་མེད།།
ཁྱོད་ནི་ཐོག་མ་མེད་པ་ནས། །སེམས་དང་ལྷན་ཅིག་གནས་ཟེར་ན་།སེམས་ནི་རྟག་གམ་མི་རྟག་སྨྲོས། །རྟག་གོ་ཞེ་ན་སྐྱེ་བ་འགལ་།མི་སྐྱེ་ཟེར་ན་མངོན་སུམ་བསྙོན། །མི་རྟག་ཟེར་ན་སེམས་ཀྱི་ནི་།སྐད་ཅིག་སྔ་ཕྱི་ཡོད་དམ་
མེད༑ ༑སྐད་ཅིག་སྔ་མ་ཡོད་ཟེར་ན། །སེམས་ཀྱི་སྐད་ཅིག་སྔ་མ་དེའི། །བདེན་པར་སྣང་བའི་སྣང་ཚུལ་དེ། །སེམས་དང་ལྷན་ཅིག་འགྱུར་མེད་ཅིང། །རང་བཞིན་གཞན་དུ་མི་འགྱུར་དང། །རྟག་བརྟན་ཐེར་ཟུག་གྱུར་པས་ན། །མ་རིག་
པ་དང་ཁས་བླངས་འགལ། །སྐད་ཅིག་ཕྱི་མར་འགྱུར་བ་མེད། །ད་ལྟར་བ་ཡང་མེད་པས་འགལ། །བདེན་པར་གྲུབ་པ་ལ་འགྱུར་བ་མེད་།འགྱུར་བ་ཡོད་ན་བདེན་གྲུབ་འགལ། །སྐད་ཅིག་ཕྱི་མ་ཁས་ལེན་ན་།ཕྱི་མ་མ་འོངས་འབྱུང་
འགྱུར་ཡིན། །འབྱུང་འགྱུར་སྐྱེ་བའི་དོན་ཡིན་ཞིང། །ཕྱི་མ་ཞེས་པ་དང་པོ་ལ། །ལྟོས་ནས་ཕྱི་མར་བཏགས་པ་ཡིན། །ལྟོས་དང་སྐྱེ་བ་འཕྲལ་བ་བཞག་ལ། །བདེན་པར་གྲུབ་པའི་ལྟོས་མེད་དང། །འགྱུར་མེད་སྐྱེ་བ་མེད་པ་དང། །གཞན་

[247A]༄༅། །ལ་རག་ནི་མ་ལས་པའི། །རྟག་བརྟན་ཐེར་ཟུག་ཁས་ལེན་པ། །དངོས་འགལ་ཡིན་པ་མ་རིག་གམ། །ད་ལྟར་བ་དང་ལྷན་ཅིག་ན་།དེ་ལའང་སྐད་ཅིག་སྔ་ཕྱི་ཡོད། །སྔ་ཕྱི་གོང་གི་རིགས་པས་མཚུངས། །དེ་
ཡི་ང་ལྟར་ལྷན་ཅིག་ན། །དེ་ལའང་སྔ་ཕྱི་གོང་དང་མཚུངས་།དེ་བཞིན་དུས་མཐའི་སྐད་ཅིག་དང། །ད་ལྟར་མ་ཟད་བར་དུ་དཔྱད། །ད་ལྟར་ཟད་པའི་དུས་བྱུང་ཕྱིན། །ལྷན་ཅིག་གནས་པའི་གནས་མེད་ཅིང། །ཡོད་པའི་ཆོས་ཅིག་
མ་དམིགས་ན། །ཁྱོད་ནི་སུ་དང་ལྷན་ཅིག་གནས། །རང་བཞིན་གཞན་དུ་མི་འགྱུར་བའི། །བདེན་པར་གྲུབ་པས་གང་དུ་ཕྱིན། །དངོས་སུ་འགལ་བ་མ་མཐོང་ངམ། །ཁྱོད་ཀྱིས་བསྐྱེད་པའི་དུག་གསུམ་དེའི་།དང་པོ་ཞེ་སྡང་སྐྱེས་
པའི་ཚེ། །ཞེ་སྡང་བདེན་པར་གྲུབ་པ་ཡི། །སྣང་ཚུལ་སྣང་བ་ལྟར་གྲུབ་ན། །རང་བཞིན་གཞན་དུ་མི་འགྱུར་བས། །ཞེ་སྡང་རང་དུ་འདོད་རིགས་མོད། །འདོད་ཆགས་སོགས་སུ་སྐྱེ་བ་འགལ། །འདོད་ཆགས་སོགས་སུ་སྐྱེས་པའི་
ཚེ༑ ༑བདེན་པའི་རང་བཞིན་འགྱུར་མེད་དང། །རྟག་བརྟན་ཐེར་ཟུག་གནས་པས་ན། །འགྱུར་མེད་རྟག་པར་འདོད་ཆགས་སུ། །རིགས་ཀྱི་གཞན་དུ་འགྱུར་བ་འགལ། །གཏི་མུག་ལ་སོགས་ག་ན་མཆིས། །གཏི་མུག་དང་ནི་
ལྷང་ཅིག་ཏུ། །གནས་སོ་ཞེ་ན་སྔ་མ་ཡི། །སྐྱོན་ནི་འདིར་ཡང་སོ་ན་གནས། །སེམས་ནི་གཅིག་པུ་ཁོ་ན་དང། །ལྷན་ཅིག་ཏུ་ནི་གནས་ཞེ་ན། །སེམས་ནི་བདེན་པར་གྲུབ་པ་ཡི། །སྣང་ཚུལ་གཞན་དུ་མི་འགྱུར་དང། །གཞན་ལ་

[247B] །ལྟོས་མེད་རྟག་བརྟན་ཐེར་ཟུག་པས། །སེམས་ཀྱི་འཁོར་དུ་བྱུང་བ་ཡི། །སེམས་བྱུང་ལྔ་བཅུ་རྩ་གཅིག་ནི་།གཞི་མ་གྲུབ་པའི་སྐྱོན་དུ་དང། །སེམས་ཀྱི་འཁོར་དུ་བྱུང་བ་འགལ། །ཉོན་མོངས་བརྒྱད་ཁྲི་
བཞི་སྟོང་ཡང། །རྩ་བ་སེམས་ལས་བྱུང་བ་འགལ། །དགེ་དང་མི་དགེ་ལུང་མ་བསྟན། །མེད་པའང་སེམས་ལས་བྱུང་བ་འགལ། །སེམས་ནི་རང་བཞིན་གྲུབ་པ་ན། །དགེ་སྡིག་ལ་སོགས་ལས་འབྲས་རྣམས། །གསར་སོག་མེད་
ཅིང་མྱོང་བ་མེད། །འཁོར་བ་མེད་ཅིང་མྱང་འདས་མེད། །ཆོས་ཕུང་བརྒྱད་ཁྲི་བཞི་སྟོང་མེད། །སྐྱབས་གནས་དཀོན་མཆོག་གསུམ་ཡང་མེད། །དུག་གསུམ་མེད་ཅིང་དེས་བསྐྱེད་པའི། །ཉོན་མོངས་བརྒྱད་ཁྲི་བཞི་སྟོང་མེད།།
མདོར་ན་ཐམས་ཅད་མེད་པས་ན། །འགལ་འདུའི་ཕུང་པོ་ཆེན་པོར་འགྱུར། །གོང་དུ་ཁྱོད་ཀྱིས་ཁས་བླངས་པའི། །ང་ཡི་འཁོར་དུ་གཏོགས་པ་ཡི། །ཉོན་མོངས་བརྒྱད་ཁྲི་ཁས་ལེན་དང། །ཀུན་ལ་ང་ཡི་བྱིན་རླབས་ཀྱིས། །ཁས་ལེན་
ཐམས་ཅད་འགལ་འདུར་ནི། །སོང་བར་མ་མཐོང་ཅེ་རེ་ལོང། །ཡང་ན་བསྙོན་ནམ་སྨྱོ་འམ་ཅི། །བདེན་པར་གྲུབ་ལ་ཆོས་ཀུན་མེད། །ཆོས་ཀུན་ཡོད་ན་བདེན་གྲུབ་འགལ། །འཁོར་བ་ཐོག་མ་མེད་པས་ན། །སེམས་ནི་ལྷ་རུ་སྐྱེས་པའི་
ཚེ༑ ༑དེ་ཡང་གཟུགས་མེད་ཁམས་སྐྱེས་ཚེ། །སེམས་ནི་གཅིག་པུ་ལ་དམིགས་ནས། །བདེན་པར་གྲུབ་པར་བཟུང་བས་ན། །དེ་འཛིན་གཞན་དུ་མི་འགྱུར་བས། །སྤྱིར་དུ་གཞན་དུ་སྐྱེ་བ་འགལ། །གལ་ཏེ་འོག་མར་སྐྱེས་པའི་ཚེ།།

[248A]༄༅། །དེ་ཡི་ཕུང་པོ་ལ་དམིགས་ནས། །དེ་ལ་བདེན་འཛིན་སྐྱེ་བ་འགལ། །གལ་ཏེ་བདེན་འཛིན་སྐྱེས་པ་ན། །རང་བཞིན་གཞན་དུ་མི་འགྱུར་འགལ། །ལྷ་ཡི་ཚེ་དང་དཔལ་འབྱོར་སོགས། །འདོད་ཡོན་བདེན་པར་
གྲུབ་སྣང་བ། །དེ་ནི་ཐོག་མ་མེད་པ་ནས། །ཁོ་རང་ལྟོས་མེད་གྲུབ་གྲུབ་པ། །འགྱུར་མེད་རྟག་པར་སྡོད་པས་ན། །འཆི་དང་ཚེ་འཕོ་ག་ལ་སྲིད། །འཆི་དང་ཚེ་འཕོ་སྲིད་ཟེར་ན། །རང་ཚུགས་ཐུབ་པར་མ་གྱུར་པས། །འགྱུར་བ་མེད་པའི་
བདེན་གྲུབ་འགལ། །ལྷ་ལུས་བདེན་པར་གྲུབ་པ་ན། །འགྲོ་བ་གཞན་དུ་སྐྱེ་བའང་མེད། །འདོད་པའི་ཡོན་ཏན་ལྔ་པོ་ཡང། །ལྷ་མོའི་གཟུགས་ལ་ཆགས་པ་ཡི། །ཆགས་པ་བདེན་པར་སྣང་བ་ཡི། །སྣང་བ་གཞན་དུ་མི་འགྱུར་བས། །སྒྲ་
སོགས་འདོད་ཡོན་བཞི་པོ་ལ། །ཆགས་པ་ཅི་ཡི་ཕྱིར་ན་སྐྱེ། །སྐྱེ་ན་གཟུགས་ལ་བདེན་གྲུབ་འགལ། །ལྷ་ཡི་བུ་མོ་ལ་དམིགས་ནས། །ཡིད་དུ་འོང་བའི་བྱམས་པ་དེ། །ལྟོས་མེད་བདེན་པར་གྲུབ་པར་སྣང། །སྣང་བ་གཞན་འགྱུར་མི་
སྲིད་ན། །ལྷམ་ཡིན་དང་འཐབ་པའི་ཚེ། །ཞེ་སྡང་སྐྱེ་བ་དངོས་སུ་འགལ། །གལ་ཏེ་ཞེ་སྡང་སྐྱེས་པ་ན། །ཡིད་འོང་བྱམས་པའི་བདེན་གྲུབ་དེ། །ལྟོས་མེད་འགྱུར་བ་མེད་པ་འགལ། །ལྷ་མ་ཡིན་ལ་དམིགས་པ་ཡི། །ཞེ་སྡང་དྲག་པོ་
སྐྱེས་པའི་ཚེ། །ཞེ་སྡང་བདེན་པར་སྣང་བས་ན། །འཐབ་མོ་གྲོལ་ནས་རང་ཡུལ་དུ། །ལྷ་མོ་ལ་ནི་བརྩེ་བའི་ཚེ། །ཡིད་འོང་རྣ་པ་སྐྱེ་བ་མེད། །སྐྱེ་ན་ཞེ་སྡང་བདེན་གྲུབ་འྒ། །ཡིད་འོང་དེ་ཡང་གསར་སྐྱེས་བས། །ཡིད་འོང་བདེན་

[248B] །བདེན་པར་གྲུབ་པའི་ལག་སྟབས་འདིས་།ཆོས་རྣམས་ཐམས་ཅད་མེད་པ་འདྲ། །བློ་གཅིག་བདེན་པར་གྲུབ་པའི་ངོར། །ཆོས་ཀུན་སྐྱེ་འགག་འགྲོ་འོང་མེད། །ཐ་སྙད་ལས་འབྲས་ཐམས་ཅད་མེད། །མདོར་ན་
ཆོས་ཀུན་མེད་པར་གོ་དེ་ཡི་རྒྱུ་མཚན་ཅི་སྟེ། །བདེན་པར་འདོད་རྣམས་ཆོས་ཀུན་ནི། །ལྟོས་མེད་གཞན་ལ་རག་མ་ལས། །ཁོ་རང་ངོ་བོས་གྲུབ་པར་སྣང། །འཇིག་རྟེན་ཐ་སྙད་ལ་བསྟུན་པའི། །ཆོས་རྣམས་ཐམས་ཅད་རྒྱུ་རྐྱེན་དང།།
ཕན་ཚུལ་ལྟོས་བཞག་བློ་བུར་དུ། །རྟོག་པའམ་མིང་གིས་བཏགས་ཙམ་ལ། །གཞི་གཅིག་སྟེ་དུ་གཉིས་ཀ་ནི། །འདུ་བའི་སྐབས་ཅིག་མ་བྱུང་བས། །བདེན་པར་གྲུབ་པའི་ཕྱོགས་ལྟར་ནི། །རྐྱེན་ལ་ལྟོས་པའི་ཆོས་ཀུན་མེད། །དེས་ན་
ཆོས་ཀུན་མེད་པ་ཡིན། །ང་ཡི་ཕྱོགས་ལ་ཆོས་ཀུན་ནི། །རྒྱུ་རྐྱེན་རྟེན་འབྲེལ་ཚོགས་ལས་སྐྱེ། །དེས་ན་ཆོས་ཀུན་ཡོད་པ་ཡིན། །ལས་དང་འབྲས་བུ་མྱོང་བ་ཡོད། །ས་དང་ལམ་དང་དཀོན་མཆོག་གསུམ་།ཐ་སྙད་ཐམས་ཅད་བདག་
ལ་ཡོད། །དེ་ཡང་ཐ་སྙད་ཙམ་དུ་ཡིན། །བདེན་པའི་དོན་དུ་ཁྱོད་དང་འདྲ། །ཆོས་ཀུན་བསྟན་ནས་མེད་པར་འདོད། །ཁྱོད་ནི་གཏི་མུག་མ་རིག་པས། །ཆོས་ཀུན་བདེན་པར་ཁས་བླངས་པས། །ཐ་སྙད་དུ་ཡང་ཆོས་ཀུན་ནི། །མེད་པར་
སོང་བ་མ་རིག་པ། །མ་རིག་ལས་ནི་མ་རིག་པ། །མ་རིག་དཀྱིལ་འཁོར་ཆེན་པོའོ། །ཁ་ལ་ཀུན་རྫུབ་ཁས་བླངས་ཀྱང། །ཀུན་རྫོབ་རྒྱུ་རྐྱེན་ལྟོས་གྲུབ་ཡིན། །ཁྱོད་ནི་ལྟོས་མེད་གྲུབ་པར་འདོད། །དེས་ན་ཀུན་རྫོབ་ཁྱོད་ལ་མེད། །སྤྱིར་དུ་

[249A]༄༅། །ཁྱོད་ལ་འཆི་བ་མེད། །ཁྱད་པར་ཁྱོད་ལ་སྐྱེ་བ་མེད་།གལ་ཏེ་ལག་ལས་ཚེ་འཕོས་ནས། །ལྷ་མ་ཡིན་དུ་སྐྱེས་པའི་ཚེ་།ལྷ་ཡི་ཕུང་པོ་ལ་དམིགས་ནས། །ངའོ་སྙམ་དུ་འཛིན་པ་ཡི་།བདེན་འཛིན་དེ་ནི་མི་འགྱུར་
བས༑ ༑ལྷ་མ་ཡིན་གྱི་ལུས་དེ་ལ། །དམིགས་ནས་ངའོ་སྙམ་པ་ཡི་།བློ་དེ་གཉིས་པོ་གཞི་གཅིག་ཏུ། །འདུ་བ་མེད་ཀྱང་འདུ་བ་ནི་།བདེན་པར་འགྲུབ་པའི་སྐྱོན་ཡིན་མོད། །འདུ་ལུགས་ཅི་འདྲ་བ་ཅིག་སྨྲོས། །ལྷ་མ་ཡིན་གྱི་བློ་དེ་ནི། །ལྷ་ཡི་
དཔལ་འབྱོར་འདོད་ཡོན་ལ། །ཕྲག་དོག་འགྲན་སེམས་སྐྱེས་པའི་ཚེ་།ཁྱོད་རང་ལྷ་རུ་སྐྱེས་པ་ན། །དཔལ་འབྱོར་བདེན་གྲུབ་མི་འགྱུར་བས། །ཁྱོད་དང་ལྷན་ཅིག་གནས་པར་ངེས། །དེས་ན་ཁྱོད་ཀྱིས་ཁྱོད་རང་ལ། །ཕྲག་དོག་
འགྲན་སེམས་བྱེད་དམ་ཅི། །ལྷ་ཡི་བདེན་འཛིན་འགྱུར་་མེད་དང་།ལྷ་མིན་བདེན་འཛིན་འགྱུར་མེད་ན། །ཁྱོད་ནི་ལྷའམ་ལྷ་མིན་ཡིན་།གཞི་མཐུན་ཤེས་བྱ་ལ་མི་སྲིད། །ལྷ་ཡི་བདེན་གྲུབ་ཞིག་པའི་རྗེས། །ལྷ་མིན་བདེན་གྲུབ་
ཅེས་ཟེར་ན། །སྐྱེ་འཇིག་བདེན་གྲུབ་ཡོད་མིན་པས། །བདེན་གྲུབ་གཞན་དུ་འགྱུར་བས་ན། །ཁྱོད་ཀྱི་འགྱུར་མེད་དོན་དེ་འགལ། །ཁྱོད་ཀྱི་བདེན་གྲུབ་དེ་ལྟར་ན། ། འཆི་འཕོ་སྐྱེ་བ་མི་སྲིད་ཀྱང། །ཡི་དྭགས་གནས་སུ་སྐྱེས་བའི་ཚེ། །ཡི་
དྭགས་བཀྲེས་སྐོམ་གྱིས་གནར་བས། །ཁྱོད་ཀྱི་ལྷ་ཡི་དཔལ་འབྱོར་དེ་།རྟག་བརྟན་ཐེར་ཟུག་འགྱུར་མེད་ན། །ཟ་རྒྱུ་མེད་ཚེ་ཟ་བར་རིགས་།ལྷ་ཟས་ཟོས་པར་འགྲངས་པ་དེ། །འགྲངས་པ་གཞན་དུ་མི་འགྱུར་ན། །ད་ནི་ཅི་ཡི་ཕྱིར་

[249B] །ཡི་དྭགས་ལུས་ཀྱི་བཀྲེས་སྐོམ་དེ། །བདེན་པར་གྲུབ་པའི་འགྱུར་མེད་ན། །སྐྱེ་ནས་སྐྱེ་བ་ཐམས་ཅད་དུ། །བཀྲེས་སྐོམ་ཉིད་ཀྱི་རང་བཞིན་ལས། །གཞན་དུ་འགྱུར་བ་མི་སྲིད་པས། །འོ་ནི་རྒྱུན་པར་བརྒྱལ་ལོ་ཨང། །
ཁྱོད་ནི་དམྱལ་བར་སྐྱེས་པའི་ཚེ། །སྐྱེས་པ་ཉིད་ཀྱིས་བདེན་གྲུབ་འགལ། །དམྱལ་བ་ཚ་གྲང་སྡུག་བསྔལ་དེ། །གསར་དུ་མྱོང་བས་སྐྱེ་མེད་འགལ། །ཚ་བའི་སྡུག་བསྔལ་མྱོང་བའི་ཚེ། །ལྷ་ཡི་བདེ་སྐྱིད་གང་དུ་ཐལ། །ལྷ་ཡི་སྐབས་
ཀྱི་བདེ་བ་དེ། །ལྟོས་མེད་འགྱུར་མེད་རག་མ་ལས། །གཞན་དུ་འགྱུར་བ་མི་སྲིད་ན། །ཚ་བའི་སྡུག་བསྔལ་ཅི་སྟེ་མྱོང། །བདེ་སྡུག་གཉིས་པོ་དངོས་འགལ་ན། །གཞི་གཅིག་སྟེང་དུ་ཅི་སྟེ་འདུ། །ཁྱོད་ནི་ལྷ་ལས་འཕོས་མ་ཐག་ལྷ་
ཡི་བདེ་བ་གཞན་མི་འགྱུར། །ལྷ་ཡི་བདེ་བའི་རང་བཞིན་ལས་།འགྱུར་བ་མེད་ཅིང་ཚ་བ་ཡི། །སྡུག་བསྔལ་རང་བཞིན་འགྱུར་མེད་པ། །ཕྱོགས་གཅིག་འདུ་བ་མི་སྲིད་ཀྱང། །བདེན་གྲུབ་ཁྱོད་ལ་འདུ་བ་ནི། །སྙིང་ཚིམ་སྙིང་ཚིམ་དེ་
རེ་ཁྱེར། །བདེན་པར་གྲུབ་པའི་སྐྱོན་འདི་ལ། །ཡོན་ཏན་དུ་བཟུང་སྙིང་རེ་ཚིམ། །གྲང་བའི་སྡུག་བསྔལ་མྱོང་བ་དེ། །ཚ་བའི་སྡུག་བསྔལ་རང་བཞིན་དེ། །གཞན་དུ་འགྱུར་བའི་སྐབས་མེད་པས་།དེ་དང་ལྷན་ཅིག་འགྲོགས་བཞིན་དུ། །
གྲང་བའི་སྡུག་བསྔལ་རང་བཞིན་དེ། །རྟག་པར་སྡོད་པའི་ཐེར་ཟུག་པས། །སྡུག་བསྔལ་གཅིག་ཐོག་གཅིག་བརྩེགས་པ། །ཚ་གྲང་གཉིས་པོ་དངོས་འགལ་དང། །རང་བཞིན་གཉིས་པོ་དངོས་འགལ་ན་།ཉམས་སུ་ཇི་ལྟར་མྱོང་བར་

[250A]༄༅། །འགྱུར། །གཞི་གཅིག་སྟེང་དུ་ཇི་ལྟར་འདུ། །འགལ་ཁྱབ་ཐམས་ཅད་ཁས་ལེན་པའི། །བདེན་གྲུབ་ཁྱོད་ལ་སྙིང་རེ་ཚིམ་།བདེན་པར་གྲུབ་པའི་ཉེས་པའོ། །སྐྱེ་མེད་ཁྱོད་ནི་གལ་ཏེ་ན། །མི་ལུས་ཅིག་ནི་ཐོབ་
གྱུར་ཚེ། །མི་ལུས་གསར་དུ་ཐོབ་པ་དང། །སྐྱེ་བ་དངོས་སུ་མཐོང་བཞིན་དུ། །སྐྱེ་བ་མེད་པའི་ཁས་ལེན་མཚར། །མ་རིག་པ་ཡི་དོན་གཅིག་ཚང། །འཁོར་བ་འདི་ལ་མཐའ་མེད་པས། །འགྲོ་བ་ལྔ་པོར་སྐྱེས་པའི་ཚེ། །རེ་རེ་ལྟར་
གྱི་ཕུང་པོ་ལ། །དམིགས་ནས་བདེན་པར་གྲུབ་པ་ཡི། །འཛིན་སྟངས་སོ་སོར་སྐྱེས་པ་དང། །དེ་ཡང་ལྟོས་མེད་འགྱུར་མེད་དང། །རག་མ་ལས་པར་ཁྱོད་ཞེན་པའི། །ཞེན་པ་གཞན་དུ་མི་འགྱུར་བཞིན། །འདིར་ཡང་ཕུང་པོ་
ཚོགས་ཙམ་ལ། །བརྟེན་ནས་ངའོ་སྙམ་པ་ཡི། །བློ་ཡི་འཛིན་སྟངས་བདེན་གྲུབ་ཏུ། །སྣང་བ་ལྟར་དུ་ཁྱོད་འདོད་པས། །འགྲོ་བ་དྲུག་པོ་རེ་རེ་ལྟར། །ལུས་ཀྱི་འཛིན་སྟངས་གཞི་གཅིག་ཏུ། །འདུ་ལུགས་ཇི་ལྟར་བྱེད་ན་ཨང། །ཕལ་
ཚེར་དངོས་འགལ་ཞུགས་པ་མང། །རྣམ་པའང་ཕལ་ཆེར་ག་ལ་མཐུན། །འགྲོ་བ་དྲུག་པོ་ཐམས་ཅད་ཀྱི། །སྡུག་བསྔལ་ཚ་གྲང་ལྟར་འགལ་བའི། །བཟོད་པར་དཀའ་བའི་སྡུག་བསྔལ་རྣམས། །བདེན་པར་གྲུབ་པའི་ལྟོས་
མེད་དང། །གཞན་ལ་རག་ནི་མ་ལས་དང། །འགྱུར་མེད་རྟག་བརྟན་ཐེག་ཟུག་འདི། །ཁྱོད་ཀྱི་མི་ལུས་འདི་ཐོག་ཏུ། །དུས་གཅིག་ལ་ནི་ཇི་ལྟར་མྱོང། །ཁྱོད་ཀྱི་ལུས་ལ་མྱོང་ན་ནི། །བདེན་གྲུབ་འགྱུར་བ་མེད་པ་འགལ། །

[250B] །གཅིག་གི་ཐོག་ཏུ་འདུ་བ་འགལ། །ཕུང་པོ་ཚོགས་ཙམ་ལ་བརྟེན་ནས། །ངའོ་སྙམ་པའི་བློ་དེ་ནི། །དམིགས་པ་ང་ལ་དམིགས་ནས་ནི། །རྣམ་པ་བདེན་པར་གྲུབ་པར་འཛིན། །དེ་ནི་
གང་ཟག་བདག་འཛིན་ཡིན། །དེར་ཞེན་གང་ཟག་བདག་ཞེན་ཡིན། །དེ་ལྟར་གྲུབ་ན་བདེན་གྲུབ་ཡིན། །དེ་འདྲའི་བློ་ནི་ལྷན་སྐྱེས་ལ་།ཕུང་པོ་ལ་དམིགས་ང་དེ་ནི། །བདེན་པར་གྲུབ་པར་སྣང་བ་དེ་།སྣང་བ་ལྟར་དུ་གྲུབ་འདུག་ན། །རྟག་
པ་མཐའ་བཟུང་ཚུལ་གྱིས་སུ། །དགག་བྱའི་ཚད་ཀྱི་དགག་རྒྱུ་དེ་།འཁྲུལ་མེད་ངོས་ནི་ཟིན་པ་ན། །དེ་ནི་དགག་རྒྱུའི་གཙོ་བོ་ཡིན་།དགྲ་ཡི་གཙོ་པོའང་དེ་ཡིན་ནོ། །ད་དུང་ཁྱོད་ལ་འགལ་འདུ་ཡི་།ཕུང་པོ་ཆེན་པོ་འདི་ལྟར་རོ། །དེ་
ལྟར་གྱུར་པའི་ང་དེ་ནི། །ཕུང་པོ་དང་ནི་རང་ངོས་ནས། །གྲུབ་པའི་གཅིག་ཏུ་གྲུབ་པའམ། །གྲུབ་པའི་ཐ་དད་གང་དུ་གྲུབ། །གཅིག་ཏུ་གྲུབ་པོ་ཟེར་ན་ནི། །ཐ་དད་གཏན་མེད་གཅིག་གྲུབ་དང། །རང་བཞིན་གཞན་དུ་མི་འགྱུར་དང། །གཞན་
ལ་རག་ནི་མ་ལས་དང། །ལྟོས་མེད་འགྱུར་མེད་ཐེར་ཟུག་པས། །ཤི་ནས་ཕུང་པོ་མེར་བསྲེགས་ཤིང། །ཐལ་བ་ཆུ་ཀླུང་བསྐུར་བའི་ཚེ། །ཕུང་པོ་གཏན་མེད་གྱུར་པས་ན། །ང་ཡང་གཏན་མེད་གྱུར་ཏམ་ཅི། །ཕུང་པོ་དང་ནི་རང་ངོས་
ནས༑ ༑གྲུབ་པའི་འགྱུར་བ་གང་དུ་སོང། །འགྱུར་བ་འགྱུར་བའི་འགྱུར་མེད་མཚར། །ཕུང་པོ་འདི་དང་ལྷན་ཅིག་ཏུ། །འགྱུར་མེད་རྟག་པར་བདེན་གྲུབ་ན། །ཤི་བར་ཐ་སྙད་ག་ལ་བྱེད། །འཆི་བ་མེད་ན་སྐྱེ་བ་མེད། །རྒ་དང་ན་སོགས་

[251A]༄༅། །ག་ན་མཆིས། །ཡང་གཅིག་ཆོས་ཀུན་མེད་པ་ཁྱོད། །སྐྱེ་འཆི་ཡོད་ན་བདེན་གྲུབ་མེད། །ཁྱོད་ཀྱི་ལུགས་ལ་ཆོས་ཀུན་ནི། །སྟོས་མེད་འགྱུར་བ་མེད་པར་འགྱུར། །ཕན་ཚུན་ལྟོས་གྲུབ་ཆོས་མེད་པས་།དེས་
ན་ཁྱོད་ལ་ཆོས་ཀུན་མེད། །གཞན་དུ་འགྱུར་ལ་མི་འགྱུར་ཟེར་།ཁྱོན་ནི་མ་རིག་རང་དུ་འདུག་དེ་ཡི་ནང་ནས་རང་མ་རིག་ཁྱོད་ནི་འགྲོ་བ་གཞན་སྐྱེས་ཚེ། དེ་ཡི་ཕུང་དང་ང་གཉིས་ནི། །བདེན་པའི་གཅིག་ཏུ་གྲུབ་དགོས་པས། །
ཕུང་པོ་འདི་ལ་དམིགས་ནས་ནི། །འགྲོ་བ་གཞན་གྱི་ཕུང་པོ་ལའང། །ངའོ་སྙམ་པའི་བློ་སྐྱེ་དགོས། །དེས་ན་འགྲོ་གཞན་ཕུང་པོ་དེ། །ཕུང་པོ་འདི་ཐོག་ཡོད་དགོས་པས། །མེད་ཀྱང་ལྷན་ཅིག་ཚོགས་པ་འདི། །དངོས་འགལ་བྱུང་
ཡང་མ་རིག་པ། །ཁྱོད་དང་ལྷན་ཅིག་རྩོད་པ་འདི། །སྨྱོན་པ་ངག་དང་རྩོད་པ་འདྲ། །ལབས་པ་ལ་ནི་ཁྱད་མེད་པས། །ཡང་ན་རྡོ་དང་རྩོད་པ་འདྲ། །ཁྱོད་ནི་རྡོ་ལས་ཆེས་ལོད་པ། །རྡོ་ལ་བཟོ་བཅོས་ཅི་བྱས་ཉན། །ཅི་མི་ཉན་པའི་མ་རིག་
པ༑ ༑ཤི་བ་ཁྱོད་ལ་ཡོད་མ་ཡིན། །གལ་ཏེ་ཤི་ནས་གཞན་སྐྱེ་ཚེ་།།གལ་ཏེ་སྐྱེས་ཚེ་ཁྱོད་ཕུང་དང། །འབྲལ་མེད་བདེན་པར་གནས་དགོས་དང། །སྤྱིར་དུ་འཆི་བ་ག་ལ་བྱེད། །སྒོས་སུ་ཕུང་པོ་འདི་ཁྱེར་ནས། །གཞན་གྱི་མ་ཡི་
མངལ་དུ་ནི། །བདེན་པར་སྐྱེ་ལུགས་ཇི་ལྟར་བྱེད། །ཕུང་པོ་འདི་བཅས་ཞུགས་སམ་ཅི། །དེ་བཞིན་ཞུགས་པར་གྱུར་ཟེར་ཀྱང། །ཞུགས་པའི་འགྱུར་བ་ཁོ་ནས་ནི། །བདེན་གྲུབ་འགྱུར་བ་མེད་པ་འགལ་།ཕུང་པོ་བཞག་ནས་

[251B]ཨ་སྐྱེ་ན་ནི། །སྐྱེ་བ་ཁོ་ནས་བདེན་གྲུབ་འགལ། །ང་ཕུང་བདེན་པའི་གཅིག་གྲུབ་ན། །ང་ཡི་བ་ལ་དམིགས་པ་ཡི། །ང་ཡིར་འཛིན་པ་ཁྱོད་ལ་མེད། །གལ་ཏེ་ང་ཡིར་འཛིན་ཞེ་ན། །བདེན་གྲུབ་གཞན་དུ་འགྱུར་བས་ན། །འགྱུར་བ་མེད་པའི་
བདེན་གྲུབ་འགལ། །ང་ཡི་ལག་པ་ལ་དམིགས་པའི། །ང་ཡི་བ་ཡི་བདེན་གྲུབ་དེ། །འགྱུར་བ་མེད་པའི་རྟག་པར་དང། །ལྟོས་མེད་གཞན་ལ་རག་མ་ལས། །ངོ་བོས་གྲུབ་པའི་འགྱུར་མེད་དང། ང་ཡི་རྐང་སོགས་ལ་དམིགས་པའི། །
ང་ཡིར་འཛིན་པ་སྐྱེ་བ་འགལ། །གལ་ཏེ་བློ་ནི་སྐྱེས་པ་ན། །བདེན་པ་གཞན་དུ་འགྱུར་བ་དང། །སྐྱེ་བ་ཁོ་ནས་འགྱུར་མེད་འགལ་།བདེན་པས་ཚུགས་ནི་མ་ཐུབ་པོ། །དེ་བཞིན་ཆགས་པའི་བདེན་གྲུབ་དེ། །གཞན་དུ་མི་འགྱུར་ཐེར་
ཟུག་པས། །འདི་མིན་ཀུན་ལ་འགྲོས་འདི་ཁྱེར། །བུད་མེད་ལྟ་བུ་ལ་དམིགས་ནས། །མིག་གིས་གཟུགས་ལ་ཆགས་པ་ཡི། །ཡིད་འོང་དངོས་པོ་གཞན་དག་ལ། །བདེན་པའི་ཆགས་པ་སྐྱེ་བ་འགལ། །གལ་ཏེ་སྐྱེ་ན་འགྱུར་
མེད་འགལ། །སྐྱེ་བ་ཁོ་ནས་བདེན་གྲུབ་འགལ། །དེ་བཞིན་དབང་པོ་གཞན་དག་ལའང། །སོ་སོར་ཆགས་ཡུལ་ལ་དམིགས་པའི། །བདེན་པའི་ཆགས་པ་སྐྱེ་བ་འགལ། །གལ་ཏེ་སྐྱེ་ན་སྐྱེ་མེད་འགལ། །བདེན་གྲུབ་གཞན་དུ་
འགྱུར་བའང་འགལ། །དང་པོ་ཐོག་མ་མེད་དུས་ནས། །མིག་གི་དབང་པོའི་ཡུལ་དག་ལ། །བདེན་པའི་ཆགས་ལ་ལྟོས་མེད་དུ། །གྲུབ་གྲུབ་པར་ནི་ཡོད་ཟེར་ན། །འོ་ན་ཕུང་པོ་འདི་ཡང་ནི། དང་པོ་ཐོག་མ་མེད་དུས་ནས། །ལྟོས་

[252A]༄༅། །མེད་གྲུབ་པར་ཡོད་དམ་ཅི། །ཡོད་ན་འགྲོ་བ་གཞན་ལྔ་རུ། །སྐྱེ་བ་མེད་པས་ཁྱོད་ལ་འགལ། །མི་ལུས་ཚེ་འདིར་འཕྲལ་བླངས་བཞིན། །ཐོག་མེད་གྲུབ་པའི་ཁས་ལེན་འགལ། །བུ་ཆུང་ནས་ནི་རིམ་པར་
ནི༑ ༑རྒན་པོའི་ལུས་སུ་གྱུར་བཞིན་དུ། །ཐོག་མེད་དུས་ནས་རྒན་པོའི་ལུས། །འདི་ག་བཅོས་མིན་ལྟོས་མེད་དུ། །གྲུབ་པའི་ཁས་ལེན་འདི་འདྲ་ཨང། །མ་རིག་ཡིན་ཀྱང་གད་མོ་འཆོར། །ཨ་མར་སྐྱེས་པ་ཡིན་བཞིན་དུ། །
འགྱུར་མེད་རྒན་པོའི་རང་བཞིན་དུ། །གྲུབ་གྲུབ་འདྲ་བ་འདི་གར་ན། །རྒན་པོར་ཨ་མའི་ལུས་སུ་ནི། །ཞུགས་པའི་ཚུལ་འདི་ཁྱོད་ཀྱིས་སྨྲོས། །ད་ཕུང་བདེན་པའི་གཅིག་གྲུབ་ན། །ཕུང་པོ་ལ་ཆགས་བདེན་འཛིན་དེ། །འགྱུར་
བ་མེད་པས་སེམས་ལ་ནི། །བདེན་འཛིན་ཅི་ཡི་ཕྱིར་ན་སྐྱེ། །སྐྱེ་ན་གཞན་འགྱུར་མེད་པ་འགལ། །སྐྱེ་བ་མེད་པའི་དོན་དང་འགལ། །ཀུན་ལ་འདི་ཡི་རིགས་བསྒྲེས་ན། །འདི་འདྲའི་རིགས་ལ་ཟད་མཐའ་མེད་།ང་དང་ཕུང་པོ་
བདེན་པ་ཡི། །ཐ་དད་དུ་ནི་གྲུབ་པ་ན། །འབྲེལ་མེད་དོན་གཞན་ཡིན་དགོས་པས། །ལག་པ་ན་ཡང་ང་ན་ཞེས། །བདག་གིར་བྱེད་པ་འབྲེལ་མེད་ཡིན། །ང་ཡི་མགོ་དང་ཡི་ཁ། །ང་ཡི་སྣ་རྩེ་མིག་དབང་སོགས། །ང་ཡི་ལུས་
དང་ང་ཡི་གྲོད། །ང་ཡི་རྐེད་ཚིགས་པུས་མོ་དང། །ང་ཡི་ལྟོ་སྐོམ་གོས་ལ་སོགས། །ང་ཡི་ཞིང་ཁང་ང་ཡི་གཡོག་ང་ཡི་ཆུང་མ་བུ་སོགས་དང། །ང་ཡི་དངོས་པོ་ཐམས་ཅད་ལ། །དམིགས་ནས་ང་ཡིར་འཛིན་པ་ཡི། །བློ་ནི་སྐྱེ་བ་

[252B] །བདེན་པའི་འབྲེལ་མེད་དོན་གཞན་ལ། །འབྲེལ་བ་གཏན་མེད་ཨ་ཐང་ཆད། །བདེན་འཛིན་དང་ནི་ཤེས་རབ་བཞིན་།ལྷན་ཅིག་གནས་པའི་སྐབས་མེད་པས། །ང་ཡི་བ་ལ་དམིགས་པ་ཡི་།ང་ཡིར་འཛིན་
པའི་དོན་མེད་པས། །ང་ཡི་བ་ལ་བདག་གིར་ནི། །བྱེད་པ་མ་རིག་ཁྱོད་ལ་འགལ། །འགལ་ཡང་བྱེད་ན་རྒྱུ་མཚན་མེད། །དེ་བས་ཁ་རོག་འདུག་ན་དགའ། །ང་ཕུང་བདེན་པའི་དུ་མར་ནི། །གྲུབ་ན་ང་ཕུང་བདེན་པ་ཡི། །གཅིག་ཏུ་
གྲུབ་པར་འགྱུར་བ་ཡིན། །རྒྱུ་མཚན་རིན་ཆེན་ཕྲེང་བ་ལས། །གཅིག་མེད་ཕྱིར་ན་དུ་མ་དང། །ཞེས་དང་གཞན་ཡང་དུ་མ་ནི། །ཡོད་ན་གཅིག་ཀྱང་ཡོད་དགོས་སོ། །ང་དང་ཕུང་པོ་གཅིག་པར་ཐལ། །ང་ཕུང་བདེན་པའི་གཅིག་
ཡིན་ཕྱིར། །འདོད་ན་དབུ་མ་འཇུག་པར་བཀག་ང་ཕུང་བདེན་པའི་གཅིག་གྲུབ་ན། །ཕུང་པོའི་ཆ་ཤས་ཀུན་དང་ནི། །བདེན་པའི་གཅིག་ཏུ་གྲུབ་དགོས་པས། །ཤར་ནུབ་ལྷོ་བྱང་དབུས་དབྱེ་བའི། །ཕྱོགས་ནི་གང་དུ་གཅིག་པར་
འགྱུར། །དབུས་ཆར་མཚོན་ནས་གཅིག་ན་ནི། །དེ་ལའང་ཤར་ནུབ་དབུས་དབྱེའོ། །དེ་བཞི་ཐ་མར་རྡུལ་ཕྲན་ནི། །ལྕགས་རྡུལ་ཙམ་དུ་གསིལ་བའི་ཚེ། །རྡུལ་མེད་མ་གྱུར་བར་དུ་ནི། གསིལ་བའི་ཚེ་ན་བདེན་འཛིན་ཁྱོད། །བདེན་
པའི་གཅིག་ཏུ་སུ་དང་འགྲོགས། །ང་ཕུང་བདེན་པའི་རང་བཞིན་དུ་།འགྱུར་བ་མེད་པ་གང་དུ་སོང། །འགྱུར་གྱིན་འགྱུར་གྱིན་མི་འགྱུར་ཟེར། །འདི་འདྲའི་བདེན་གྲུབ་ཡ་མཚན་ཅན།། །།བདེན་འཛིན་གྱིས་

[253A]༄༅། །ནི་ལན་སྨྲས་པ། །ཁྱོད་ཀྱིས་ཁ་སྟོབས་ཅི་ལབས་ཀྱང་།འགྲོ་བ་ཡོངས་ལ་གཡོ་འགུལ་མེད། །དེས་ན་ང་ཡང་གཡོ་འགུལ་མེད། །རྡོ་ལ་ཆོས་བཤད་བྱས་པ་བཞིན། །ཁྱོད་རང་ཁ་ནི་ན་བར་ཟད། །ཡང་
ན་ཉི་མ་ཕྱིད་ལ་རེ། །དེ་ཡི་རྒྱུ་མཚན་ཅི་སྟེ་ན། །ལྷ་ནི་བག་མེད་པ་ཡིས་གཡེངས། །ལྷ་མིན་ཕྲག་དོག་གིས་ནི་གཡེངས། །དུད་འགྲོ་གཅིག་ཟས་གཡེངས། །ཡི་དྭགས་བཀྲེན་ཞིང་ཕོངས་པས་གཡེངས། །དམྱལ་བ་ཚ་
གྲང་སྡུག་བསྔལ་གཡེངས། །མི་རྣམས་ལ་ལ་ཡོད་པས་གཡེངས་།ལ་ལ་མེད་པ་ཁོ་ནས་གཡེངས། །ལ་ལ་གསོད་པ་ཁོ་ནས་གཡེངས་།ལ་ལ་རྐུ་འཕྲོག་ཁོ་ནས་གཡེངས། །ལ་ལ་ཕྲ་མ་ཁོ་ནས་གཡེངས། །ལ་ལ་ཆོས་
བརྫུ་ཁོ་ནས་གཡེངས། །ལ་ལ་བསྒོམ་བརྫུ་ཁོ་ནས་གཡེངས། །ལ་ལ་ཟོག་ཆོས་ཁོ་ནས་གཡེངས། །ལ་ལ་གཡོ་རྒྱུ་ཁོ་ནས་གཡེངས། །ལ་ལ་སོ་ནམ་ཚོང་གིས་གཡེངས། །ལ་ལ་བུད་མེད་ཁོ་ནས་གཡེངས། །ལ་ལ་ཆར་
འཐུང་ཁོ་ནས་གཡེངས། །ལ་ལ་གཉིད་དང་ལེ་ལོས་གཡེངས། །ལ་ལ་ལོང་གཏམ་ཁོ་ནས་གཡེངས། །ལ་ལ་བཟོ་དང་རྩེད་མོས་གཡེངས། །ལ་ལ་ཅི་ཡང་མི་བསམས་པའི། །ཐོམ་ཡུར་ལུས་པ་ཁོ་ནས་གཡེངས། །ལ་ལ་
མཚམས་མེད་ལས་ཀྱིས་གཡེངས། །ཕལ་ཆེར་མི་དགེ་བཅུ་ཡིས་གཡེངས། །དེ་རྣམས་ལ་ནི་ཁྱོད་ཀྱི་དེ། །དགོས་པ་མེད་ཅིང་གོ་རྒྱུ་མེད། །ཐོས་མེད་བསྒོམ་ཆེན་ཕལ་ཆེར་གྱིས། །ཁྱོད་ཀྱི་དེ་ནི་གོ་བ་མེད། །ཐོས་ལྡན་མཁས་

[253B] །ཡིད་ཀྱང་མི་ཆེས་ཉམས་ལེན་མེད། །སྐྱོན་ནི་ཅི་འདུག་བལྟ་བལྟ་ནས། །བསྒོམ་པའི་ལོང་ཡང་མེད་པ་ཡིན། །གལ་ཏེ་ལོང་ཡོད་གྱུར་ན་ནི། །ཐོས་པའི་དུས་དེ་བསྒོམ་ཚེ་མེད། །ནམ་གཞུག་ཅི་ཡང་མི་ཤེས་
པའི༑ ༑བསྒོམ་ཆེན་གཅིག་ལ་བློ་གཏད་འཆའ། །དེས་ན་ང་ནི་གང་མོ་འཆོར། །ཁྱོད་རང་ཡིད་ཐང་ཆད་པ་དེ། །ཆོད་པ་རང་དུ་བས་བར་གདའ། །ཁྱོད་ཀྱི་ཕྱག་རྒྱ་ཆེན་པོ་དེ། །བསྒོམ་པ་དཀའ་ལ་ཀྱེ་བ་ཅུང། །ང་ཡི་ཕྱག་རྒྱ་ཆེན་
པོ་དེ༑ ༑བསྒོམ་པ་སླ་ལ་སྐྱེ་བ་མང། །དེ་ཡི་རྒྱུ་མཚན་ཅི་སྟེ་ན། །སྐྱེས་པ་བུད་མེད་གང་ཡང་རུང། །སྡོམ་པ་གསུམ་པོ་གང་ཡང་རུང། །ལེན་ཡང་མི་དགོས་བསྲུང་མི་དགོས། །དབང་བསྐུར་རྣམ་དག་མི་དགོས་ཤིང། །དམ་ཚིག་
བསྲུང་ཡང་མི་དགོས་ལ། །དགེ་བཅུ་སྒྲུབ་ཀྱང་མི་དགོས་ཤིང། །དོར་མ་རྐེད་པར་བཅད་པས་ཆོག་མ་བཅད་ཀྱང་ནི་རུང་བ་ཡིན། །དབའ་ལོ་མེད་མི་རུང་དུ་དགོས། །དེ་ལོའི་གཡུ་ཚར་སོག་རྣ་དགོས། །དུང་སྐོར་ལྕགས་ཁྲ་རུས་
རྒྱུན་སོགས། །ཁ་ཊཱ ་ག་དང་ཟ་མ་མཚོན། །གྱད་ཐུར་སྟག་ཤི་སྒུལ་ཐོག་སོགས། །ཀ་ལི་རྐང་ཐུང་ཚོགས་པ་ན། །ཅི་ཡང་མེད་པའི་ངོ་སྤྲོད་བྱེད། །ཡིད་ལ་ཅི་ཡང་མི་བསམ་པར། །བསྒོམས་པས་ཏིང་འཛིན་འཕྲལ་མང་སྐྱེ། །འདི་ནི་
ང་ཡི་བསྒོམ་སྒྲུབ་མཁན། །འདི་ཕྱི་གཉིས་ཀ་མེད་པ་ཡི། །བསྒོམ་གྱིས་འབྲས་བུ་སངས་རྒྱས་འཐོབ། །ཞག་གསུམ་ཕོག་ནས་ཟླ་གཅིག་བསྒོམས། །དེ་ཡིས་ཐམས་ཅད་གྲོལ་བར་འགྱུར། །ང་ཡི་འཕྲིན་ལས་འདི་འདྲ་ན། །ཁྱོད་

[254]༄༅། །ཀྱི་འཕྲིན་ལས་གཏན་མེད་པས། །ཁྱོད་རང་ཡི་མུག་སྐྱེས་ཞན་འདྲ། །ཁྱོད་ནི་ལན་གཅིག་ཡོད་པ་ལ། །བསོད་ནམས་དཔག་མེད་སོག་དགོས་ན། །ང་ནི་བཅར་མར་སྡོད་པ་ལ། །ཕྲག་དོག་ཁྱོད་ཀྱི་བྱས་
ཞན་འདྲ། །ཡོད་ཐང་ཆད་པས་མི་འོང་ངོ།། །།ཞེས་རབ་ཀྱིས་ནི་ལན་སྨྲས་པ། །བདེན་པ་ཟེར་བའི་ང་རྒྱལ་ཅན། །རང་ལ་ཡོན་ཏན་གཅིག་མེད་ཀྱང། །ཁྱོད་ཀྱི་ཀུན་ལ་མཁན་པར་རློམ། །ཡོན་ཏན་
ལྟ་ཞོག་གྲོགས་མེད་པོ། །སྟོས་མེད་ཚིག་ཚུགས་ཐུབ་པ་ཅན། །འགྱུར་མེད་རྟག་བརྟན་ཐེར་ཟུག་ཅན། །ཁྱོད་ལ་ཆོས་ཀུན་མེད་པས་ན་།གྲོགས་གཅིག་ཡོང་བའི་དོན་མ་མཆིས། །ང་ལ་ཆོས་ཀུན་ཡོད་པས་ན་།ཆོས་རྣམས་
ཐམས་ཅད་ང་ཡི་གྲོགས། །ང་ཡང་ཆོས་རྣམས་ཀུན་གྱི་གྲོགས། །དེ་ཡི་རྒྱུ་མཚན་ཅི་སྟེ་ན། །ཆོས་རྣམས་ཕན་ཚུན་ལྟོས་བཞག་ཡིན་།དེ་ཡང་ང་ཡི་གྲོགས་སུ་འགྱུར། །ཆོས་རྣམས་ཐམས་ཅན་བཏགས་པ་ཙམ། །དེ་
ཡང་ང་ཡི་གྲོགས་སུ་འགྱུར། །འདུས་བྱས་རྒྱུ་རྐྱེན་པས་བྱུང་བ་།དེ་ཡང་ང་ཡི་གྲོགས་སུ་འགྱུར། །ཉི་ཟླ་ཤར་ནུབ་བྱུང་བ་དང་།ཉིན་མཚན་དབྱེ་བ་ཡོད་པ་དང། །དབྱར་དགུན་སྟོན་དཔྱིད་ཡོད་པ་དང། །ཆར་ཆུ་འབབ་ཅིང་འབྲས་
བུ་སྨིན། །སོ་ནམ་དུས་བཞི་ཡོད་པ་དང། །སེམས་ཅན་སྐྱེ་འཆི་ཡོད་པ་དང། །ན་དང་སྡུག་བསྔལ་མྱོང་བ་དང། །ཚ་བྲང་བཀྲེས་སྐོམ་ལ་སོགས་པ། །འཕྲལ་དུ་རྐྱེན་ལས་འབྱུང་བ་དང། །ཟ་ཉལ་འགྲོ་འདུག་ལ་སོགས་པ། །ལུས་

[254B] །ངག་གི་སྨྲ་བརྗོད་ཉན་ལེན་དང། །མིག་གིས་ལྟ་དང་རྒོད་ལ་སོགས། །འདོད་ཆགས་ཞེ་སྡང་གཏི་མུག་དང། །ཕྲག་དོག་སེར་སྣ་གཡོ་སྒྱུ་དང། །ཉོན་མོངས་བརྒྱད་ཁྲི་བཞི་སྟིང་སོགས། །
འཕྲལ་དུ་རྐྱེན་ལ་ལྟོས་ནས་ནི། །དངོས་སུ་སྐྱེ་འགག་ཡོད་པ་དང་།སྐད་ཅིག་སྔ་ཕྱི་ཡོད་པ་དང། །རེ་རེ་ལྟར་དུ་རང་རང་གི་།མིང་གིས་བཏགས་པ་ཡོད་པ་རྣམས། །གཞན་ལ་རག་ནི་ལས་པ་དང་།རྒྱུ་དང་རྐྱེན་ལས་
སྐྱེས་པ་དང། ཕན་ཚུན་རྟེན་འབྲེལ་ལྟོས་གྲུབ་པས། །དེ་རྣམས་ང་ཡི་གྲོགས་ཡིན་མོད། །ང་ཡང་དེ་རྣམས་ཀུན་གྱི་གྲོགས། །དེ་རྣམས་མེད་ན་ང་ཡང་མེད། །ང་མེད་དེ་རྣམས་ཀྱང་ནི་མེད། །ངེད་རྣམས་གཅིག་གྲོགས་
གཅིག་གིས་བྱེད། །གཅིག་གཅིག་ཡོད་ན་གཉིས་ཀ་ཡོད། །གཅིག་གཅིག་མེད་ན་གཉིས་ཀ་མེད། །གཤོག་པ་གཅིག་གིས་འཕུར་མི་ཐུབ། །རྐང་པ་གཅིག་གིས་འགྲོ་མི་ཐུབ། །དེས་ན་གཅིག་དྲིན་གཅིག་ལ་ཆེ། །ཁྱོད་
ནི་གཅིག་བུ་མ་གཏོགས་པ། །ཁྱོད་ལ་དེ་རྣམས་མེད་པ་ཡིན། །བདེན་པར་འཛིན་པའི་ཉེས་པས་ལན། །སྣང་བ་བརྟེན་ནས་ཀྱེས་པ་འདིས་།སྣང་བ་བདེན་གྲུབ་མཐའ་དེ་དང། །སྣང་བ་གཏན་མེད་མཐའ་གཉིས་སེལ། །སྣང་
བ་བདེན་པར་མེད་པ་འདིས། །སྣང་བ་བདེན་གྲུབ་མཐའ་དེ་དང་།སྣང་བ་གཏན་མེད་མཐའ་གཉིས་སེལ། །གཏན་མེད་མཐའ་དེ་སེལ་ནུས་ཏེ། །སྣང་བ་བདེན་པར་མེད་པ་ཡི། །སྟོང་གཞི་ཆོས་ཅན་སྣང་བ་དེ། །ཡོད་པའི་ཕྱིར་ན་

[257A]༄༅། །མེད་མཐའ་སེལ། །རྒྱུ་མཚན་འདི་དག་ཕྱིར་ན་ནི། །སྣང་ལས་སྟོང་པ་ཀྱེས་པ་འདྲ། །སྟོང་ལས་སྣང་བ་སྐྱེས་པ་འདྲ་།གྲོགས་སུ་གྱུར་པ་ཨ་ཅང་ཆེ། །སྣང་དང་སྟོང་པའི་དྲིན་གཉིས་པོ། །གཅིག་ལ་
གཅིག་དྲིན་ཆེ་བ་འདི། །དྲིན་དུ་བསམས་ན་ཆེ་ཆུང་མེད། །སྲང་ལ་བཅལ་ན་ཡང་ལྕི་མེད། །སྙིང་རྗེས་ཆེན་པོ་ཟེར་བ་གཅིག་ཐོག་མར་གང་ལ་སྐྱེས་ཙམ་ནས། །དུས་མཉམ་སྙིང་རྗེས་སྟོང་པ་དེ་།ཕན་ཚུན་འགྲན་ནས་
སྐྱེས་པ་འདྲ། །སྙིང་རྗེས་སྟོང་པར་རྟོགས་ཙམ་ལས། །དེ་ལས་སྙིང་རྗེས་ཆེན་པོ་དེ། །ཕན་ཚུན་འགྲན་ནས་སྐྱེས་པ་འདྲ་།སྙིང་རྗེས་སྟོང་དང་སྙིང་རྗེས་གཉིས། །རྒྱུ་འབྲས་རྟ་ཤིག་འཕྲུག་པ་འདྲ། །རྒྱུ་འབྲས་གོ་རིམས་ཡོད་
མཆིས་མོད། །སུ་ནི་རྒྱུ་དང། སུ་ནི་འབྲས། །གོ་རིམས་བརྗོད་པར་དགའ་བའི་གནས། །ཆེས་རྣམས་ཀུན་ལས་འདིས་རིགས་འགྲེ། །བདེན་འཛིན་ཁྱོད་ལ་འདི་འདྲ་ཡི། །རྣམ་གཞག་གཏན་ནས་མེད་པས་ན། །ཁྱོད་ལ་ཆོས་
ཀུན་མེད་པ་ཡིན། །ཁྱོད་ནི་གཅིག་པུ་ཕོ་རིང་པོ། །གཅིག་ཕུར་སྡོད་པའི་ཚུགས་ཐུབ་ཅན། །རང་རྐྱ་ཐུབ་པའི་ཐེར་ཟུག་པོ། །རག་མ་ལས་པའི་སྟོས་མེད་པོ། །འགྱུར་མེད་རྟག་པར་སྡོད་པ་ཁྱོད། །རྨོངས་པའི་ནང་ནས་
རྨོངས་ཆེན་པོ། །རྨོངས་པ་བླ་མེད་གོང་ན་མེད། །ཁྱོད་ལས་རྨོངས་པ་སྲིད་གསུམ་ན། །ཡོད་པར་རྒྱལ་བས་གསུངས་པ་མེད། །ཁྱོད་ནི་མིག་ཅན་ཅེ་རེ་ལོང། །དེ་ཡི་རྒྱུ་མཚན་འདི་ལྟ་སྟེ། །སྐྱེ་བཞིན་དུ་ཡང་སྐྱེ་བ་མེད། །

[255B] །ན་བཞིན་དུ་ཡང་ན་བ་མེད་།འཆི་བཞིན་དུ་ཡང་འཆི་བ་མེད། །འགག་བཞིན་དུ་ཝང་འགག་པ་མེད། །ལུས་ཀྱི་སྒུལ་སྐྱོད་འཕྲལ་མར་ནི། །བྱེད་བཞིན་དུ་ནི་སྒུལ་སྐྱོད་མེད། སྐང་ལག་ལ་
སོགས་བརྐྱང་མསྐུམ་ནི། །བྱེད་བཞིན་དུ་ནི་བརྐང་བསྐུམ་མེད། །འགྲོ་བཞིན་དུ་ནི་འགྲོ་བ་མེད། །སྡོད་བཞིན་དུ་ནི་སྡོད་པ་མེད། །ཉལ་བཞིན་དུ་ནི་ཉལ་བ་མེད། །གཉིད་ནི་ལོག་བཞིན་ལོག་པ་མེད། །སད་བཞིན་དུ་ནི་སད་པ་
མེད༑ ༑ཟ་ཡིན་ཟ་ཡིན་ཟ་བ་མེད། །འཐུང་གི་ན་འཐུང་ག་ནི་འཐུང་བ་མེད། །གོན་གྱིན་གོན་པ་མེད་དོ། ཟེར། །ལྟ་དང་ཉན་དང་ནོམ་པ་དང། །མྱང་དང་རེག་བྱའི་བ་བ་ལ། །འཇུག་བཞིན་དེ་དག་མེད་དོ་ཟེར། །འདི་རིགས་བརྗོད་
ལ་ཟད་མཐའ་མེད། །མདོར་ན་ཆོས་རྣམས་རྒྱུ་རྐྱེན་ལ། །སྐྱེ་དང་ལྟོས་པ་བརྟེན་འབྲེལ་རྣམས། །འཕྲལ་དུ་བྱ་བྱེད་འགྱུར་བར་ནི་།མཐོང་བཞིན་མི་འགྱུར་ཟེར་བ་དེ། །འཁྲུལ་པ་ལས་ཀྱང་ཆེས་འཁྲུལ་པ། །སྨྱོ་བ་ལས་ཀྱང་
ཆེས་སྨྱོ་བ། །འདི་དང་ལྷན་ཅིག་རྩོད་པ་འདི། །དེ་ལས་ཀྱང་ནི་སྨྱོ་བ་འདྲ། །འདྲ་ཡང་དགྲ་ཐག་ཉེ་བས་ན། །རྒྱུན་པར་མི་རྩོད་ཁ་མེད་འདུག་དགྲ་ལ་འདི་ལས་རོད་ལྗི་བ། །འདི་འདྲའི་དགྲ་ཡ་བྱེད་པ་འདི། །ཤེས་རབ་ང་ནི་ཡི་
ཐང་ཆད། །མི་དང་དུད་འགྲོ་ལ་སོགས་པའི། །འགྲོ་བ་དྲུག་པོ་ཐམས་ཅད་དང། །རྡོ་གོང་དང་ནི་བདེན་འཛིན་རྣམས། །ཨ་ན་ཚུགས་ནི་མ་གཏོགས་པ། །ལབ་པ་ལ་ནི་གོ་རྒྱུ་མེད། །ང་ཉིད་སྒོམ་ལ་ཤེས་རབ་དང། །བརྩོན་འགྲུབ་

[256A]༄༅། །ལ་སོགས་མེད་པས་ན། །ལབས་པ་ཙམ་དུ་ཟད་པས་ན། །ཁ་རོག་འདུག་པའི་དུས་ལ་བབ། །ཀྱེ་མ་སེམས་ཅན་ལས་ལ་དབང། །ཕ་རི་ལ་ནི་ལྟོས་ནས་ནི། །ཚུ་རིའི་བློ་ནི་སྐྱེ་བ་ལྟར། །ཕ་རིར་ཕྲིན་པའི་ཚེ་
ན་ཡང། །སྔན་མའི་ཕ་རི་ཡིན་ཀྱང་ནི། །རང་ཉིད་བསྡད་ལ་ལྟོས་ནས་ནི། །སྔན་མ་བསྡད་པའི་ཚུ་རི་ལ། །ཕ་རིའི་བློ་ནི་སྐྱེ་བ་ཡིན། །དེ་བཞིན་སྣང་བ་སྟོང་ཕྱོགས་བལྟས། །སྣང་བ་བདེན་པར་མེད་པ་དེ། །སྣང་བ་ལས་ནི་སྐྱེ་བ་
འདྲ༑ ༑སྣང་བའི་ཕྱོགས་ནས་བལྟས་ན་ནི། །སྣང་བ་སྐྱེ་འགག་བྱེད་པ་དེ། །སྣང་བ་རང་བཞིན་མེད་པ་ལས། །སྣང་བར་སྐྱེས་པ་ཁོ་ན་འདྲ། །ཀུན་རྫོབ་བདེན་པ་ཐབས་སུ་གྱུར་པ་དང། །དོན་དམ་བདེན་པ་ཐམས་བྱུང་གྱུར་པ་སྟེ། །ཐ་
སྙད་ལ་ནི་མ་བརྟེན་པར། །དམ་པའི་དོན་ནི་རྟོགས་མི་དུས། །སྣང་བའི་ནང་ནས་སྟོང་པ་རྙེད། །ཅེས་སོགས་འདི་ལ་བསམས་ན་ནི་།སྟོང་པ་སྣང་བ་ལས་ཀྱེས་འདྲ། །ཆོས་རྣམས་རང་རང་ངོ་བོས་ནི། །སྟོང་པར་ཉམས་འོག་
ཆུད་པ་ན། །སྟོང་གཞི་ཆོས་རྣམས་མིང་རྐྱང་ཙམ། །བཏགས་ཙམ་བརྡ་ཙམ་ཐ་སྙད་ཙམ། །དེ་ལ་དཔྱད་པ་ལ་བྱས་པར། །མིང་བཏགས་ཙམ་གྱི་དངོས་ཀུན་གྱི། །རྒྱུ་འབྲས་བྱ་བྱེད་སྐྱེ་འགག་སོགས། །འཁྲུལ་མེད་བསླུ་བ་
མེད་པར་ནི། །རྒྱུ་འབྲས་བྱ་བྱེད་བསྐྱེད་ཚུལ་ལ། །ངེས་པ་བཅོས་མིན་འདྲོངས་པ་ན། །སྟོང་པས་མེད་མཐའ་སེལ་བ་འབྱུང། །མིང་རྐྱང་བཏགས་ཡོད་རྒྱུ་འབྲས་ལ། །ངེས་པ་གཏིང་ནས་སྐྱེ་བར་ངེས། །སྟོང་པ་ཉིད་ཀྱི་ལྟ་བ་ནི། །

[256B] །ཐམས་ཅད་མ་ལུས་འཇིག་པ་དགས། །ཡོད་དང་མེད་པའི་མཐའ་སྤོངས་ལ། །ལས་འབྲས་ལ་ནི་ངེས་པ་བསྐྱེད། །རྒྱུ་འབྲས་བསླུ་བ་མེད་པར་སོམས། །དམིགས་གཏད་
མཚན་འཛིན་ཀུན་བཤིག་པས། །རྒྱལ་བ་ཀུན་ལ་མཆོད་དོ་གྱིས་།སྣང་བ་རྟེན་འབྲེལ་བསླུ་མེད་པས། །སྣང་བ་སྟོང་པར་གོ་བར་གྱིས། །ངེས་ཤེས་གཏིང་ནས་སྐྱེས་བྱུང་ན། །བླ་མ་རྣམས་ལ་མཆོད་དོ་གྱིས། །རྟེན་འབྲེལ་
རྒྱུ་འབྲས་བསླུ་མེད་དེས། །རང་བཞིན་གྲུབ་པའི་ངེས་ཤེས་ཀྱི་།འཛིན་སྟངས་མ་ལུས་ཀུན་འཇིག་པར། །མཐོང་བའི་ངེས་པ་བརྟེན་རྙེད་ཚེ། །ཡི་དམ་རྣམས་ལ་མཆོད་དོ་གྱིས། །སྣང་སྟོང་གཉིས་པོ་ཕན་ཚུན་དུ། །རྒྱུ་
འབྲས་ལྟ་བུར་ཤར་བའི་ཚེ། །མཁའ་འགྲོ་རྣམས་ལ་མཆོད་དོ་གྱིས་།རང་གི་རྒྱུ་ལས་རང་འབྲས་ནི། །མི་བསླུར་མཐོང་བ་ཉིད་ཀྱི་ནི། །བློ་གཞན་ལ་ནི་ལྟོས་མེད་དུ། །དམིགས་གཏད་ཞིག་པའི་སྟོང་པར་ནི། །མཐོང་
ཚེ་ཆོས་སྐྱོང་མཆོད་དོ་གྱིས། །རྒྱུ་འབྲས་མི་བསླུའི་གཏན་ཚིགས་ཀྱིས། །རྟགས་གཞན་ལ་ནི་ལྟོས་མེད་དུ། །ཡོད་མཐའ་བྲལ་བའི་སྟོང་པར་ནི། །འགྲུབ་པའི་ཚུལ་ལས་རང་རྒྱུ་ལ། །རང་འབྲས་འབྱུང་བ་བསླུ་མེད་ལ། །
གཏིང་ནས་ངེས་ཤེས་འདྲོངས་པའི་ཚེ། །ཞལ་བཞི་པ་ལ་མཆོད་དོ་གྱི། །ངེས་ཤེས་ཡུལ་གྱི་འཛིན་སྟངས་ཀུན་འཇིག་ནི། །རང་བཞིན་གྲུབ་པའི་འཛིན་བསྟང་ཡིན་པར་གོ་ངེས་ཤེས་ཡུལ་གྱི་འཛིན་སྟངས་ཀྱི། །རྒྱུན་

[257A]༄༅། །ནི་སྐྱོང་རྒྱུའི་འཛིན་སྟངས་ནི། །རང་བཞིན་གྲུབ་པ་བཀག་ཙམ་གྱི། །མེད་དགག་དེ་ཡི་རྒྱུན་ལ་གོ་དེ་ཡིས་རྡོ་རྗེས་སྤུན་ཚོགས་མཆོད། །སྟོང་ཉིད་ལ་དམིགས་ཞི་གནས་སྒྲུབས། །ལྟག་མཐོང་
བསྒོམ་པའི་མན་ངག་ནི། །སྟོང་པ་ཉིད་ལ་མཉམ་པར་ཞོག་འཇོག་པར་མ་བདེ་མཉམ་གཞན་དུས། །རྣམ་བདུན་རིགས་པ་མ་དཔྱོད་དང་།ལྷག་མཐོང་འགྲུབ་པར་ག་ལ་འགྱུར། །དཔྱོད་པས་གནས་ཆ་འདྲེན་
ཐུབ་ན། །སྦྱིན་བདག་རྣམས་ལ་མཆོད་དོ་གྱིས། །སངས་ཆུང་མཉམ་པོར་རྒྱ་བར་ཤོག་ །།བདེན་འཛིན་གྱིས་ནི་ལན་སྨྲས་པ། །ཁྱོད་ཀྱིས་ང་ལ་འགལ་འདུ་ནི། །འགྲིག་འགྲིག་མང་པོ་ལབས་པ་
རྣམས། །ཁྱོད་རང་ལ་ཡང་མཚུངས་པས་ན། །འགལ་འདུ་འདི་ལྟར་ཡོད་པས་ཉོན། །ལྟོས་གྲུབ་ཁྱོད་ཀྱི་ཁས་ལེན་ན། །ང་བདེན་པར་འཛིན་ལ་ལྟོས་ནས་ནི། །ཁྱོད་གཉེན་པོ་ཤེས་རབ་ཞེས་བཞག་ན་།ང་བདེན་པ་
མེད་པ་ཁྱོད་ལ་འགལ། །རི་བོང་རྭ་ཡི་སྐས་ལེགས་ལ། །ཡོད་ཆོས་ལྟོས་བཞག་སུ་ཡིས་བྱེད། །རུས་སྦལ་སྤུ་ཡི་གོས་འཇམ་ལ། །ལེགས་ཉེས་ལྟོས་བཞག་སུ་ཡིས་བྱེད། །བཅོམ་ལྡན་འདས་ཀྱིས་ཆོས་ཕུང་ནི། །
བརྒྱད་ཁྲི་བཞི་སྟོང་གསུངས་པ་རྣམས། །ང་ཡིས་གཙོ་བྱས་དུག་གསུམ་དང། །ཉོན་མོངས་བརྒྱད་ཀྱི་བཞི་སྟོང་ལ། །ལྟོས་ནས་གཉེན་པོ་ཞེས་བཞག་ན། །ངེད་རྣམས་མེད་ན་ཁྱོད་ལ་ནི། །འགལ་བས་འགོར་གསུམ་

[257B] །འཇིག་རྟེན་ཐ་སྙད་ལ་ལྟོས་ཀྱང། །ཉོན་མོངས་ཀུན་གྱི་གཙོ་བོ་ནི། །ང་ཉིད་མེད་པར་གྱུར་ན་ནི། །དེ་བས་ཁྱོད་ལ་ཆོས་ཀུན་མེད། །འགལ་བས་འཁོར་གསུམ་ཁས་བླངས་སོ་།རྒྱུ་མཚན་ཅི་ཡི་ཕྱིར་ཞེ་ན། །
འགྲོ་བ་དྲུག་པོ་ཐམས་ཅད་ཀྱི། །རྒྱུད་ལ་གཙོ་བོར་ང་ཡོད་པས་།དུག་གསུམ་དབང་དུ་གྱུར་ནས་ནི། །མི་དགེ་བཅུ་ལ་ཉམས་ལེན་བྱེད་།མཚམས་མེད་ལྔ་ལ་གཙོ་བོར་འདོན། །སྐྱེ་རྒ་ན་འཆིའི་འཁོར་ལོ་བསྐོར། །དེ་ནི་
འཇིག་རྟེན་སོ་ནམ་ཡིན། །ཉམས་ལེན་དེ་ལྟར་ཡོད་པ་ནི། །ང་ཉིད་ཡོད་ལས་བྱུང་བ་ཡིན། །ཡོད་ལ་མེད་པ་སྒྲོ་འདོགས་པ། །ཆད་པའི་མཐར་ལྷུང་ཁྱོད་ལ་འགལ། །འཇིག་རྟེན་གྲགས་པས་ཁྱོད་ལ་གནོད་།ཡོད་བཞིན་
མེད་པར་འདོད་པ་ནི། །ཅེ་རེ་ལོང་བའི་སྨྱོན་པར་ནི། །ཁྱོད་རང་གྱུར་པས་འཁོར་གསུམ་མོ། །འགྲོ་བ་དྲུག་པོ་ཀུན་ལ་ནི། །ཤེས་རབ་མེད་བཞིན་ཡོད་པར་བསྒོམ། །མེད་བཞིན་ཡོད་པར་ལྟ་བ་དེ། །རྟག་མཐའི་མཐར་ལྷུང་
ཁྱོད་ལ་འགལ། །ང་ཉིད་གཏན་ཡོད་བསྒོམ་མི་དགོས། །ཤུགས་འབྱུང་གང་དགོས་ཐོག་ཏུ་སླེབ། །ཁྱོད་ནི་མེད་པ་བཅོས་ནས་བསྒོམ། །བཅོས་མའི་བསྒོམ་གྱི་ཅི་ལ་ཕན། །བཅོས་ནས་བསྒོམས་པའི་གནས་ལུགས་
དང༑ ༑བཅོས་མིན་གནས་ལུགས་དངོས་འགལ་དུ། །ཁྱོད་རང་ཁས་བླངས་འཁོར་གསུམ་མོ། །རྒྱུ་མཚན་བདེན་གྲུབ་བདེན་མེད་ནི། །དངོས་འགལ་ཡིན་ཅིང་ལྟོས་གྲུབ་དང། །ལྟོས་མེད་གྲུབ་པ་དངོས་འགལ་དང། བཅོས་

[258A]༄༅། །དང་བཅོས་མིན་དངོས་འགལ་དུ། །ཁྱོད་རང་ཁས་བླངས་འཁོར་གསུམ་མོ། །ཕ་རིའི་བློ་ན་སྐྱེ་བ་དེ། །ཚུ་རི་ལ་ནི་ལྟོས་གྲུབ་ན། །གཉེན་པོ་ཤེས་རབ་སྐྱེ་བ་དེ། །བདེན་པར་གྲུབ་པ་ལ་ལྟོས་ནས། །བཀག་
པའི་ཤེས་རབ་སྐྱེའོ་ཞེས། །ཀུན་གྱིས་གླེང་བས་ཁྱོད་ལ་འགལ་།དགྲ་ནི་ཐལ་མོ་ཡ་མེད་ལ། །སུ་ཡིན་སུ་ལ་འཛིང་བར་བྱེད། །དེ་བཞིན་ང་ཉིད་ཡོད་པ་ལ། །ཁྱོད་ནི་ང་ཉིད་འགོག་གོ་ཞེས་།གཡས་ཆུང་དོན་དུ་འགྱུར་བ་
ཡི༑ ༑བསྒོམ་པ་ཁང་བཏང་བྱེད་པ་ནི། །ང་ཉིད་ཡོད་པས་བྱེད་མིན་ནམ། །བྱེད་ན་ང་མེད་འགལ་བས་ན། །ང་མེད་ཁྱོད་ལ་དངོས་འགལ་ལོ། །ང་ཡི་ཉོན་མོངས་ཆུང་རིམ་ལ། །ཁྱོད་ཀྱི་གཉེན་པོ་ཆེ་རིམ་གྱིས། །རིམ་བཞིན་
སྤངས་པའི་ལམ་དེ་ལ། །ས་ལ་ཞེས་ནི་མ་བཞག་གམ། །བཞག་ན་ང་ཉིད་སྤོང་བ་དེ། །ཡོད་པས་སྤོང་བ་མ་ཡིན་ནམ། །མེད་ན་ཅི་ཞིག་སྤོང་བར་བྱེད། །ཤེས་བྱ་ཕྱེད་བགོས་ནས་པའི་ཚེ། །ཕྱེད་ལ་ང་ཡིས་ཁྱབ་པ་
ཡིན༑ ༑དེ་ཡང་ང་ཉིད་མང་བ་རྩམ། །དེ་ལྟར་ཡོད་ཀྱང་ཁྱེད་ཉིད་ནི། །ང་ཉིད་མེད་དོ་ཟེར་བ་འདི། །སྨྱོ་བའམ་ཡང་ན་བོག་གམ་ཅི། །ཡན་ན་ཤེས་པ་མེད་པ་ཡིན། །ང་ཉིད་འབེམ་ལ་དམིགས་ནས་ནི། །གཉེན་པོའི་མདའ་དེ་
འཕེན་ནམ་ཅི། །འཕེན་ན་ང་ཉིད་ཡོད་པར་གསལ། །ང་ཡང་ཁྱོད་ལ་འགལ་བ་ཡིན། །མི་འཕེན་མདའ་དེ་གང་ལ་རྒྱག་ལོང་བ་མདའ་འཕེན་བྱས་པ་དེས། །ཤེས་རབ་བསྒོམ་པར་ག་ལ་འགྱུར། །ཤེས་རབ་བསྒོམ་ལ་འཛིན་

[258B] །དངོས་འགལ་ཞུགས་པ་དགོས་པ་ཡིན། །གལ་ཏེ་བདེན་གྲུབ་འཕོ་བ་ན། །འགྱུར་བ་མེད་པའི་བདེན་གྲུབ་འགལ། །ཞེས་སོགས་སྐྱོན་གྱིས་ངར་མི་གནོད། །རྒྱུ་མཚན་འདི་ལྟར་ཡིན་པས་ཉོན་།ཉོན་མོངས་ལ་
སོགས་ཆོས་ཀུན་ནི། །གྲུབ་ཙམ་ཉིད་ནས་རང་རང་ཐོག་བདེན་གྲུབ་རེ་རེ་སོ་སོར་ནི། །དུས་མཉམ་ལྟོས་མེད་རང་གྲུབ་ཡིན། །གཅིག་ནས་གཅིག་ཏུ་འཕོ་བ་མིན། །ཉོན་མོངས་ཀྱེ་བཞིན་པ་ལ་ཡང། །བདེན་གྲུབ་ཀྱིས་ཀྱང་
དུས་མཉམ་སླེབ། །འཕོ་བའི་ཚུལ་ནི་མ་ཡིན་ཅིང། །ཉོན་མོངས་སྐད་ཅིག་སྔ་མ་ནི། །འགག་བཞིན་པ་ལའང་ང་ཡོད་མོད། །སྐད་ཅིག་གཉིས་པར་སྐྱེ་བཞིན་ལའང། །གྲུབ་ཙམ་ལྟོས་མེད་ང་ཡོད་པས་།ཆོས་རྣམས་ཀུན་
ལ་དེ་བཞིན་འགྲེ། །སྣང་བས་དག་པའི་ས་ཕྱོགས་སུ། །མུན་ནག་ཆེན་པོ་གཅིག་པུ་དེ། །ཡོད་པའི་ཆོས་རྣམས་ཐམས་ཅད་ལ། །ཁྱབ་པར་ཀུན་ལ་ཡོད་མོད་ཀྱི། །ཆོས་རྣམས་ཀུན་ལ་རེ་རེ་ནས། མུན་པ་འཕོ་ནི་ག་ལ་
དགོས། །སྐྱེ་འགག་ཀུན་ལ་རིམ་བཞིན་དུ། །མུན་པ་དེ་ཡིན་ཁྱབ་པ་ལྟར། །དེ་བཞིན་ང་ལའང་མཚུངས་པ་ཡིན། །ང་ནི་བདེ་པར་གྲུབ་པ་ནི། །གས་ནི་མི་ལེན་ཁ་མེད་དང། །མི་བྱེད་ཀ་མེད་འགྲོ་དྲུག་གོ་།སེམས་ཅན་
རྣམས་ཀྱི་བཅོས་པ་ཡིན། །གདགས་གཞི་ཆོས་ཀུན་ལ་དམིགས་ནས། །རྟོག་པས་ཕར་ལ་བཏགས་ནས་ནི། །བདེན་པར་གྲུབ་པ་འདུག་གོ་ཞེས། །ཁོ་རང་ཚོ་ཡིས་བཅོས་པ་ཡིན། །ཐག་ཁྲ་ལ་ནི་སྦྲུལ་འཛིན་དང། །

[259A]༄༅། །མཐོ་ཡོར་ལ་ནི་མིར་འཛིན་དང། །སྨིག་རྒྱུ་ལ་ནི་ཆུར་འཛིན་བཞིན། །ཁོ་རང་ཚོ་ཡི་མངོན་སུམ་ལྟར། །ང་ཡིས་བྱས་པ་མ་གཏོགས་པ། །བྱེད་སྙིང་འདོད་པོ་ང་རང་མེད། །བཅོལ་བའི་ངོ་ལ་བྱས་པ་
ཙམ༑ ༑ཨ་ཅང་ཅི་ཟེར་བལྟས་པ་ཡིན། །བདེན་པར་གྲུབ་པའི་ངེས་ཤེས་ཀྱི། །ངེས་ངོ་སྣང་ངོ་གཉིས་ཀ་ལ། །ཤེས་རབ་ཁྱོད་ནི་མི་སྣང་མོད། །མེད་པར་སྣང་བ་ག་ན་ཡིན། །མེད་པར་སྣང་ན་གཏན་མེད་ཡིན། །སྤྱིར་དུ་
ཤེས་རབ་ལོས་ཡོད་མོད། །དེ་བཞིན་མེད་གནས་ལུགས་ལ། །མཉམ་པར་བཞག་པའི་ངེས་ངོ་དེར། །ང་ནི་མི་སྣང་བ་ཡིན་ལ། །མེད་པར་སྣང་བ་ག་ན་ཡིན། །མེད་པར་སྣང་ན་གཏན་མེད་ཡིན། །གཏན་མེད་
མིན་པའི་རྒྱུ་མཚན་ནི། །མཉམ་གཞག་དེ་ལས་ལངས་པ་ཡི། །རྗེས་ཐོབ་ཆོས་རྣམས་སྣང་བ་ནི། །བདེན་པར་སྣང་ལས་འོས་ཅི་ཡོད། །དེ་ཙམ་མ་ཟད་ས་བཅུ་ཡི། །རྒྱུ་མཐའ་ཚུན་དུ་བདེན་སྣང་ཡོད། །ཤེས་སྒྲིབ་
ཟེར་བའི་མིང་དུ་བཏགས། །ང་ཉིད་ཡོད་པ་དེ་ཡིས་ཤེས། །ཁྱོད་ལ་འགལ་འདུར་གྱུར་རོ་ཨང། །ཕུང་པོ་བདེན་མེད་བསྒོམ་པ་ཡི། །ངེས་ངོར་ཕུང་པོ་མི་སྣང་མོད། །ཕུང་པོ་མེད་པ་ག་ན་ཡིན། དེ་བཞིན་ང་ལའང་མཚུངས་
པ་ཡིན། །བསྐྱེད་རིམ་བསྒོམ་པ་མཐར་ཕྱིན་པའི། །གང་ཤར་ལྷ་རུ་སྣང་བ་ཡི། །ངེས་ངོར་ཕུང་པོ་རྡོས་བཅས་འདི། །མི་སྣང་བས་ན་མེད་པ་མིན། །དེ་བཞིན་ལའང་མཚུངས་པ་ཡིན། །མཚུངས་པར་གྱུར་ན་ཁྱོད་ལ་

[259B] །གཞན་ཡང་མཁས་ནས་བྱིས་པའི་བར། །རྩོམ་པ་པོ་མི་ལ་བརྟགས་ནས། །བརྩམས་པའི་བརྗོད་བྱ་མི་རྟོག་ཅིང། །རྩོམ་པ་པོ་ལ་རྟོག་པར་བྱེད། །རྩོམ་པ་པོ་ནི་དངོས་ངན་ན། །བརྩམས་དོན་བརྗོད་བྱ་ཅི་ཟབ་ཀྱང། །
དངོས་ངན་ཁྱི་ཕག་བཞིན་པོར་ལྟར། །དེ་མཐུན་བརྗོད་བྱ་ཟབ་ཀྱང་འབོར། །ལ་ལ་རྩོམ་མི་ཆེ་ཆེ་མོ། །མཁས་མཁས་ཅིག་གི་བརྩམས་ཆོས་དེ། །བརྗོད་བྱ་ཟབ་པར་མ་གྱུར་ཀྱང། །དེ་ལ་ཡིད་ཆེས་ཚད་མར་བྱེད། །དེས་ནི་དོན་དུ་
འགྱུར་བ་དཀའ། །དཀའ་ཡང་དེ་ལ་ཉམས་ལེན་བྱེད། །དེས་ཀྱང་ང་ཡི་འཕྲིན་ལས་རྒྱས། །ཁྱོད་ལ་འཕྲིན་ལས་ག་ན་ཡོད། །མཁས་པ་ཚིག་རྩོད་ལྷུར་ལེན་པ། །བརྗོད་བྱ་མི་ལྟ་རྩོམ་མི་ལྟ། །མང་པོ་ཤེས་ཀྱང་གཅིག་ལ་
བརྡུགས། །བརྡུགས་ཀྱང་གཞན་གྱིས་ཤེས་མི་འདོད། །ང་རྒྱལ་གཙོ་བོར་འདོན་པ་ཡོད། །དེས་ཀྱང་ང་ཡི་འཕྲིན་ལས་རྒྱས། །མཁས་ལ་དེ་ལས་མེད་ན་ནི། །བླུན་པོ་རྣམས་ལ་ཅི་ཆར་ཡོད། །ཁྱོད་ཀྱི་འཕྲིན་ལས་གང་དུ་སོང། །ང་
ནི་རྟག་ཏུ་རྒྱས་པ་ཡིན། །གཞན་ཡང་མཁས་པ་ལ་ལ་ནི། །བརྩམས་པའི་བརྗོད་བྱ་ཟབ་ལགས་ཀྱང། །གསུང་རབ་རྣམས་ན་མེད་པ་ཡི་།བརྗོད་བྱའི་དོན་གཅིག་འདིར་ཡོད་མིན། །རྩོམ་མིའི་བཟོ་ལྟ་ཁ་སྟབས་ལ། །གཏིང་ནི་ཞེ་
སྡང་གིས་བསྐྱེད་ནས། །ཁ་ལ་སྙིང་རེ་རྗེའོ་ཟེར། །ང་རྒྱལ་དབང་གིས་ཟབ་དོན་འབོར། །དེ་ཡི་རྒྱུད་ལ་ང་ཡོད་པས། །ཟབ་དོན་འབོར་བ་མ་ཡིན་ནམ། །དེས་ཀྱང་ང་ཡི་འཕྲིན་ལས་རྒྱས། །ཁྱོད་ལ་འགལ་འདུར་གྱུར་པ་ཡིན། །གཞན་

[260A]༄༅། །ཡང་མཁས་པ་ལ་ལ་ནི། །བླ་མ་གོང་མའི་གྲུབ་མཐའ་ནི། །བཟང་པོར་རློམ་པས་བློ་བསྒྱུར་ནས། །ཟབ་དོན་ཟབ་ཀྱང་རང་གི་ནི། །གྲུབ་པའི་མཐའ་དང་མ་མཐུན་ན། །འབོར་བར་མ་ཟད་ཁ་གཏོང་བ། །དེ་ལའང་
ང་ཉིད་ཡོད་པས་ལན། །ཡོད་པར་གྱུར་ན་ཁྱོད་ལ་འགལ། །ང་ཉིད་རྒྱས་ལས་འོས་ཅི་ཡོད། །ཤེས་རབ་མེད་པའི་མཁས་པ་འགའ། །བླ་མས་ཤར་ལ་ནུབ་ཡིན་ཟེར། །དེ་འདྲའི་ཟབ་དོན་ཕོག་པ་ན། །དེ་ག་བདེན་པར་བཟུང་
ནས་ནི། །ཡིན་ན་མ་ཡིན་མ་གཏོགས་པ། །གཞན་གྱི་ཟབ་དོན་ཅི་བཟང་ཡང། །བསྒོམ་པ་ལྟ་ཞོག་ཀློག་མི་བྱེད། །དེ་ཡི་རྒྱུད་ལའང་ཡོད་པས། །ཁྱོད་ལ་འགལ་འདུར་བྱུང་ན་ཡང། །ང་ཡི་འཕྲིན་ལས་རྒྱས་པ་
ཡིན༑ ༑མཁས་ནས་གནག་རྫི་མོ་བར་གྱི། །སྐྱ་སེར་ཕ་ཆེར་བླ་མ་ལ། །འབུལ་བ་ཞབས་ཏོག་བྱས་ནས་སུ། །དོན་དུ་གཉེར་བྱ་ཟབ་དོན་ཞུས། །ཞུས་ཀྱང་གདབ་ལན་མ་བྱུང་ན། །བཟང་པོར་མ་མཐོང་དད་ལོག་
བསྒོམ། །ཁ་ལ་ཆོས་ཞུས་ལྟར་བྱས་ཀྱང། །དོན་དུ་སེམས་ལ་ནོར་འདོད་ཞུགས། །དེ་ཡང་ང་ཡིས་བྱས་པ་ཡིན། །དེས་ཀྱང་ཁྱོད་ལ་འགལ་འདུར་བྱུང། །ཅི་ཕྱིར་ང་མེད་ཟེར་བ་འགལ། །ལ་ལ་བླ་མ་གུས་གུས་
བྱེད༑ ༑འདོད་ཆོས་ཟབ་དགུ་བྱུང་ལགས་ཀྱང། །ཇ་བཞུར་སུན་གཅིག་མ་བྱུང་ན། །ལྟེབ་སྟེ་ལོག་ནས་ལོག་ལྟ་བསྒོམ། །དེ་དོན་འབྲས་བུ་དམྱལ་བར་འཕེན། །དེ་ཡང་ང་ཡིས་བྱས་པས་ན། །ཁྱོད་ཀྱི་ང་མེད་ཟེར་བ་

[260B] །ཆོས་པར་རློམ་པ་ལ་ལས་ནི། །ཆོས་ནི་གཞན་ལས་གལ་ཆེ་སྐད། །རང་གིས་ཅུང་ཟད་ཉམས་ལེན་ཏེ། །རྟགས་མཚན་སྤུ་ཙམ་བྱུང་བ་ལའང། །རང་ཉིད་བཟང་པོར་རློམ་པ་དང། །གཞན་དག་རྣམས་ལ་ཐོས་
སྒྲོག་བྱེད། །བསྟོད་ར་ཅུང་ཟད་བྱུང་བ་ལ། །ང་རྒྱལ་ཁམས་གསུམ་གང་བར་བསྒོམ། །དེ་ཡང་ང་ཡིས་བྱས་པ་ཡིན། །ང་མེད་ཟེར་བ་ཁྱོད་ལ་འགལ། །ང་ཡི་འཕྲིན་ལས་འདི་འདྲ་ན། །ཁྱོད་ཀྱིས་མུན་ཁུང་གང་དུ་བསྡད། །
མཁས་དང་བསྒོམ་ཆེན་ཕལ་ཆེར་གྱིས། །ཅུང་ཟད་སྒོམ་པར་བྱེད་ན་ཡང། །རང་ཉིད་འདི་འདྲ་ཅིག་བསྡད་ནས། །སྒོམ་ཆོས་ཕར་ངོས་ཡོད་པ་ལ། །ལྟད་མོ་བལྟ་བའི་ཚུལ་དུ་བསྒོམ། །འདི་འདྲ་མཐོང་ན་ཁྲོལ་བགད་
འཆོར། །ང་ཡི་འཕྲིན་ལས་འདི་འདྲ་ན། །ཁྱོད་ནི་ཡི་མུག་བསྒོམས་ཞན་འདྲ། །དེ་ལས་དྲག་རློམ་ཁ་ཅིག་གིས། །མཉམ་གཞག་དོན་ལ་འཇོག་ཀ་མར། །རང་ནི་ཡོད་ཡོད་འདྲ་ལགས་ཀྱང། །བཞག་པའི་ཚེ་ན་སེམས་དང་
ནི༑ ༑གཞག་རྒྱུ་ཁ་ཁར་སྒོམ་པར་བྱེད། །ལ་ལ་བདེན་མེད་ལུགས་བྱས་ནས། །མེད་པ་ཁོ་ན་སྒོམ་པར་བྱེད། །ཕལ་ཆེར་ཤེས་པ་ཁོ་ན་བསྒོམ། །ལ་ལས་གསལ་ཙམ་སྒོམ་པར་བྱེད། །དེ་ནི་ང་ཉིད་བསྒོམ་པ་ཡིན། །ཡིད་
བྱེད་བཀག་པའི་སྒོམ་ལ་ནི། །ཁ་ནི་གཏོང་ཞིང་དོན་ལ་ནི། །ཡིད་ངོར་སྣང་མེད་སྒོམ་པར་བྱེད། །དེ་ནི་ཡིད་བྱེད་བཀག་པའི་སྒོམ་།འཛིན་སྟངས་འགལ་བ་ག་ལ་ཡོད། །འཇོག་དོན་འདི་ལ་མཁས་ཀྱང་ནི། །དབྱེ་བ་ཕྱེད་པ་

[261A]༄༅། །ཤིན་ཏུ་དཀའ། །མགོ་བོ་འཁོར་བའི་ས་མཚམས་འདིར། །ངལ་བ་དོན་མེད་བྱེད་པ་ཡོད། །ང་ཡི་ཆོ་འཕྲུལ་ཆེ་ཐབས་འདིས། །ཐར་པ་ཐོབ་པ་ཉམས་རེ་དགའ། །འཁོར་བ་སྤོང་བ་རྒོད་དེ་བྲོ། །གཞན་ཡང་
མཁས་པ་ལ་ལ་ནི། །གཅིག་དང་དུ་བྲལ་གཏན་ཚིག་ཀྱིས། །དཔྱད་པ་བྱེད་བྱེད་འཇོག་ཁར་ནི། །སེམས་ནི་ངལ་ནས་གཉེན་པོ་ཡི། །འཛིན་སྟངས་ཤུགས་དང་གསལ་ངར་ཤོག། །ཤོར་བ་མ་རིག་ཡོད་པའི་ལུགས་
བྱས་ནས་མཉམ་པར་འཇོག་པའི་ཚེ། །འདི་ཡིན་འདི་མིན་མེད་པ་ཡི་།ཧང་པོའི་ངང་ལ་མཉམ་པར་འཇོག་ལ་ལར་བྱིང་རྒོད་བློ་གཞན་ཞུགས། །ཞུགས་པ་ཕྲ་མོ་མ་རིག་པར། །དེ་ག་ཡུན་དུ་སྐྱོང་བར་བྱེད། །
བསྒོམ་པ་སྐྱོན་ཅན་ཡིན་བསམ་མེད། །བྱིང་རྒོད་བློ་གཞན་ཆེར་བྱུང་ན། །མགོ་ནས་སྐྱར་སྒོམ་མི་བྱེད་པར། །མཉམ་གཞག་དང་དུ་བཟོ་བཅོས་བྱེ།་བཅོས་བཅོས་མང་བ་ཙམ་གྱིས་ནི། །གཉེན་པོའི་འཛིན་སྟངས་
ཤོར་བ་ཡི། །གསལ་རིག་ཙམ་དེ་སྒོམ་པར་བྱེད། །དེ་ནི་ཤེས་པ་ཡིན་པས་ན། །དེ་ཉིད་སྒོམ་པར་བྱེད་པ་ཡིན། །ང་ཉིད་བསྒོམ་བཞིན་མེད་ཟེར་བ། །ཁྱོད་ལ་འགལ་འདུ་ཞུགས་པ་ཡིན། །མེ་དང་ཤིང་ནི་མ་ཐུག་ན། །
ཤིང་ནི་འཚིག་པར་ག་ལ་འགྱུར། །དེ་བཞིན་ང་དང་གཉེན་པོ་ནི་།འཛིན་སྟངས་ཐུག་པ་མང་ན་ནི། །གནོད་པ་ལྟ་ཞོག་ང་ཉིད་རྒྱས། །ཁྱོད་རང་འོ་བརྒྱལ་མ་བྱེད་ཅིག་མཉམ་གཞག་འདི་ཡི་ཐད་དུ་ནི། །མཁས་པ་

[262B] །བླུན་པོ་མགོ་བོ་འཁོར་ས་ཡིན། །ང་ཡི་འཕྲིན་ལས་རྒྱས་པ་ཡིན། །ཤེས་རབ་རྐུབ་ཏུ་ཆུད་པ་ཡིན་།མཉམ་གཞག་འདི་ཡི་ངེས་ངོ་ན། །སྣང་ཚུལ་ཅི་འདྲ་བྱུང་ཡང་ནི། །བདེན་པར་སྣང་བ་ཁོ་ན་
ཡིན༑ ༑སྟོང་པ་ཆོས་ཉིད་བདེན་མེད་སོགས། །སྣང་ཡང་བདེན་པར་སྣང་བས་ན། །གསོར་མི་རུང་གི་ལྟ་བ་ཡིན། །སྟོང་པ་ཆོས་ཉིད་བདེན་མེད་སོགས། །ངེས་ངོར་སྣང་བ་སྐྱོན་ཡིན་ན། །ངེས་ངོར་སྣང་བ་ཡོད་དམ་མེད། །མེད་ན་
མཉམ་གཞག་གང་ལ་བྱེད། །བདེན་པ་བཀག་པའི་སྟོང་ཉིད་ལ་།འཇོག་པར་བྱེད་པ་ཡིན་ཟེར་ན། །དེ་དག་ངེས་ངོ་དེ་ལ་ནི། །སྣང་ནས་འཇོག་གམ་མི་སྣང་འཇོག་སྣང་ན་སྐྱོན་ནི་སྔ་མར་གནས་།སྣང་བ་མེད་པར་འཇོག་ཟེར་
ན༑ ༑སྣང་བ་བསྡུས་དང་ཡིད་བྱེད་བཀག། ཡིད་ལ་བྱར་མེད་བསྒོམ་པ་དང། །ཅི་ཡང་མེད་པའི་སྒོམ་རྣམས་ནི། །ང་ཡི་ཕྱོགས་ནས་བལྟས་ཙ་ན། །ཁྱད་པར་དབྱེ་བ་མེད་པར་གོ་ཁྱོད་རང་དབྱེ་བ་ཅི་ཡིས་འབྱེད། །ང་ནི་
བདེན་པར་མེད་པ་ཡི། །ངེས་ཤེས་ཡོད་པའི་ཁྱད་དེས་ན། །སྤྱིར་དུ་ངེས་ཤེས་ཡོད་མི་ཕན། །མཉམ་གཞག་ངོ་ན་དྲིས་པ་ཡིན། །ངེས་ངོར་ངེས་ཤེས་ཡོད་ཟེར་ན། །དེ་ནི་ང་ཉིད་ཡོད་པ་ཡིན། །ཅི་ཡང་མེད་དོ་ཟེར་ན་ནི། །ཅི་ཡང་
མེད་པའི་སྒོམ་རང་ཡིན། །འཛིན་སྟངས་འགལ་བའི་གཉེན་པོ་མེད་།ང་ལ་ཅི་ཡི་ཕྱིར་ན་གནོད། །ང་ནི་བདེན་མེད་ངེས་པ་ཡི། །ངེས་ཤེས་དེ་ཡི་འཛིན་སྟངས་ཀྱི། །རྒྱུ་ནི་སྐྱོང་ངོ་ཟེར་ན་ནི་།སྐྱོང་མཁན་སུ་འདྲ་ཅིག་གིས་

[262A]༄༅། །བྱེད༑ ༑བློ་ཅིག་ལས་ནི་འོས་མེད་མོད། །དེ་འདྲ་ས་མ་ཚམས་གང་ན་ཡོད། །མཉམ་གཞག་དོན་ཡོད་ན་ནི། །དེ་ནིང་ཉིད་ཡོད་པ་ཡིན། །ང་མེད་བསྒོམ་པ་ག་ལ་ཡིན། །མཉམ་གཞག་
སྔོན་དུ་ཡོད་ཟེར་ན། །མཉམ་གཞག་སྐྱོན་ལ་དེས་ཅི་ཕན། །མཉམ་གཞག་རྗེས་སུ་ཡོད་ཟེར་ན། །མཉམ་གཞག་རྫོགས་ནས་ཅི་ཞིག་སྐྱོང། །མཉམ་གཞག་དུས་སུ་ཡོད་ཟེར་ན། །ཡོད་དུ་ཆུག་མོད་ས་མཚམས་
དང༑ ༑སྡོད་ །མཉམ་གཞག་རང་ལ་འཆའ་ཟེར་ན། །མཉམ་གཞག་སྟོང་པ་ཉིད་ཡིན་པས། །དེ་ལ་རྟེན་བཅས་སྡོད་པ་ནི། །བློ་རང་སྟོང་པར་མ་སོང་བར། །བློ་དང་སྟོང་པ་མཉམ་གནས་
ན༑ ༑ལེགས་ན་སྒྱུ་མ་ལྟ་བུ་ཙམ། །དེ་མིན་མཉམ་གཞག་བློར་འདུག་པས། །ང་ལ་མཉམ་གཞག་བྱས་བསྒོམ་ཡིན། །གཙོ་བོ་སེམས་རང་སྟོང་པར་ནི། །སོང་བའི་མཉམ་གཞག་ལ་གནས་ནས། །སེམས་ལས་གཞན་
པའི་སེམས་བྱུང་བློ། །དེ་ཡིས་མཉམ་གཞག་སྐྱེད་ཞེ་ན། །དེ་ཡི་སྡོད་ས་གང་ན་ཡོད། །མཉམ་གཞག་དུས་སུ་ཡོད་ཟེར་ན། །སྔ་མའི་སྐྱོན་རྣམས་སོ་ན་གནས། །མི་མངོན་ཚུལ་དུ་ཡོད་ཟེར་ན། །སྤྱི་ནི་གཙོ་ཁས་ལེན་
ལྟར༑ ༑གྲངས་ཅན་ལ་ནི་འགྲན་ནམ་ཅི། །ས་བོན་གྱིས་ཀྱང་མྱུར་གུ་ནི། །མི་གསལ་བ་ཡི་ཚུལ་བསྐྱེད་ལྟར། །བདག་སྐྱེ་ཁས་ལེན་གྲངས་ཅན་ནི། །ཕྲག་དོག་སྐྱེ་བར་མི་འགྱུར་རབ། །ལ་ལ་འདི་འདྲའི་སྣང་ཚུལ་ལ། །མགོ་བསྐོར་

[262B] །ཅི་ཡང་ཡིད་ལ་མི་བྱེད་པའི། །སྒོམ་གྱིས་མི་ཚེ་ཧྲིལ་པོར་བསྒྲིལ། །དེ་འབྲས་ཅི་ཡང་མེད་པ་འབྱུང་།འདི་དག་ང་ཡིས་བྱས་པ་ཡིན། །དེས་ན་ང་ཉིད་ཡོད་པ་ཡིན། །ང་མེད་ཟེར་བ་ཁྱོད་ལ་འགལ། །དཔྱད་
མཚམས་འཇིག་མཚམས་མ་ཤེས་ན། །འདི་ཡང་མགོ་བོ་འཁོར་བའི་རྒྱུ་།ཧ་ཅང་དཔྱད་པ་དག་དྲག་ན། །དེ་ཡང་སྐྱོན་དུ་འགྱུར་བ་ཡིན་།དཔྱད་པ་མེད་ན་དེ་བས་སྐྱོན། །དཔྱད་མཚམས་འཇོག་ལ་མཁས་ན་ནི། །མཁས་པའི་
མཆོག་གྱུར་ཅིག་ཏུ་འདུག་ཁྱོད་ལ་ཆོད་ཆོད་མང་ཡོད་པས། །བསམ་བློ་ཐོག་ལ་ལན་ཅིག་ཐོག་སྭ་བྷཱ་ཝ་ཡི་སྔགས་དོན་ནི། །ཆོས་རྣམས་ཀུན་གྱི་རང་བཞིན་ནི། །རྣམ་པར་དག་པའི་བདག་ཉིད་དེ་།ངའོ་ཞེས་པའི་ང་རྒྱལ་ནི། །
བསྒོམ་པ་ཀུན་གྱི་འཇོག་བྱེད་ན། །ང་རྒྱལ་འཇོག་མཚམས་གང་དུ་བྱེད། །ཆོས་རྣམས་རང་བཞིན་རྣམ་དག་ལ། །མཉམ་པར་བཞག་པའི་བཞག་ངོ་དེར། །ང་རྒྱལ་ཡོད་མེད་ཇི་ལྟར་བྱེད། །ཡོད་ན་དེ་ནི་ཀུན་རྫོབ་ཡིན། །དེ་
ནི་ང་ཡི་ང་རྒྱལ་ཡིན། །རང་བཞིན་དག་ལ་དགོས་པ་ཅི། །མེད་ན་ང་རྒྱལ་གང་དུ་འཇོག་མཉམ་གཞག་དུས་སུ་འཇོག་ཟེར་ན། །རང་བཞིན་རྣམ་དག་ཆ་དེ་ནི། །སྟོང་པ་ཉིད་ལ་ཟེར་བ་ཡིན། །ང་རྒྱལ་ཀུན་རྫོབ་ཆ་ཡིན་པས། །
མཉམ་དུ་སྡོད་ལུགས་ཇི་ལྟར་བྱེད། །ང་རྒྱལ་སྟོང་པར་སོང་ཟེར་ན། །ང་རྒྱལ་སུ་ཡིས་འཛིན་པར་བྱེད། །སྟོང་པ་ང་རྒྱལ་དུ་སོང་ན། །ཡང་ན་སྟོང་པ་མེད་པ་ཡིན། །ཡང་ན་ང་རྒྱལ་མེད་པ་ཡིན། །སྟོང་པ་མེད་པར་གྱུར་ན་ནི། །སྟོང་

[263A]༄༅། །པའི་མཉམ་གཞག་གང་དུ་བསྒོམ། །ང་རྒྱལ་མེད་པར་གྱུར་ན་ནི། །སྟོང་ལ་ང་རྒྱལ་སུ་ཡིས་འཛིན། །གཉིས་ཀ་ཡོད་པས་འདྲེས་ཟེར་ན། །སྒྱུ་མ་ལྟ་བུའི་དོན་ཡིན་གྱི། །སྟོང་པའི་མཉམ་གཞག་
ག་ལ་ཡིན། །མཉམ་གཞག་ངོ་ན་ང་རྒྱལ་ནི། །སྣང་བར་གྱུར་ན་ང་སྣང་མོད། །ང་ནི་རྒྱུན་དུ་འགྲོགས་པ་ལ། །སྣང་བར་བསྒོམ་པ་ག་ལ་དགོས། །ཆོས་རྣམས་ཐམས་ཅད་དཀྱིལ་དུ་ནི། ང་རྒྱལ་དེ་ནི་ཐེ་འམ་ཅི། །ཐེ་འོ་ཞེ་
ན་ང་རྒྱལ་ནི། །རང་བཞིན་རྣམ་པར་དག་ཆར་སོང། །ང་རྒྱལ་སུ་ཡིས་འཛིན་པར་བྱེད། །ང་རྒྱལ་དེ་རྒྱུན་ཡོད་ཟེར་ན། །རྒྱུན་ཡང་ཐམས་ཅད་ལ་ཐེ་ན། །མི་ཐེ་ཐམས་ཅད་སྨོས་པ་ཅི། །ང་རྒྱལ་སྟོང་ཉིད་མ་ཞུགས་པར། །དེ་ལ་
ང་རྒྱལ་འཛིན་ཞེ་ན། །དེ་ནི་སྟོང་པ་ཉིད་ལ་ནི། །ལྟད་མོ་བལྟ་བའི་ཚུལ་འདྲ་བས། །ང་མེད་བསྒོམ་པ་མ་ཡིན་པས། །འཛིན་སྟངས་འགལ་བའི་དོན་མེད་དོ། །ཤེས་རབ་ཁ་ལ་སྨྲ་བཅད་བྱིན་།འོ་བརྒྱལ་བྱས་པའི་ཁ་ན་
མེད༑ ༑ཤཱུ་ཎྱ་ཏཱ་ཡི་སྔགས་དོན་ཡང། །ཡུལ་ནི་སྟོང་དང་ཡུལ་ཅན་ནི། །རང་བཞིན་དབྱེར་ནི་མི་ཕྱེད་པའི། །བདག་པའི་ངའོ་ཞེས་བསྒོམ་ན། །ཡུལ་ཅན་སུ་ཡིས་བྱས་ནས་ནི། །ང་རྒྱལ་ཅི་འདྲ་ཞིག་གིས་བསྒོམ། །
ཡུལ་ཅན་སེམས་ལ་བྱེད་པ་དང། །ང་རྒྱལ་ང་ཙམ་དེས་བྱེད་ན་།དེ་འདྲའོ་སྟོང་ཉིད་དེ་ལ་ནི། །མཉམ་པར་བཞག་པའི་བཞག་ངོ་དེར། །ང་རྒྱལ་དེ་ནི་ཡོད་དམ་མེད། །ཡོད་ན་ན་ཉིད་ཡོད་པ་ཡིན་།མེད་ན་ང་རྒྱལ་སུ་

[263B] །སྟོང་པ་ཉིད་དང་དབྱེར་མེད་པར། །ཞུགས་པའི་ང་རྒྱལ་འཛིན་ཞེ་ན། །སྟོང་ཉིད་རང་དུས་དེ་རུ་ནི། །ང་རྒྱལ་ཀུན་རྫོབ་ཡོད་དམ་ཅི། །ཡོད་ན་ང་ཡིས་འོངས་པ་ཡིན། །སྟོང་པ་ཉིད་དང་འདྲེས་ནས་ནི། །དབྱེ་བ་ཡོད་པ་མ་
ཡིན་ན། །ང་རྒྱལ་སྟོང་པར་སོང་བས་ན། །སྟོང་པས་ང་རྒྱལ་འཛིན་ནམ་ཅི། །མཉམ་གཞག་དུས་སུ་ཡོད་ཟེར་ན། །མཉམ་གཞག་རང་དུས་སྟོང་ཉིད་ཡིན། །སྟོང་ཉིད་རང་གི་དུས་སུ་ནི། །ང་རྒྱལ་ཡོད་ན་སྔ་མ་ཡི། །སྐྱོན་ནི་སོ་
ན་གནས་པ་ཡིན། །ང་རྒྱལ་སྟོང་པ་གཉིས་པོ་ནི། །གཉིས་ཀ་མེད་པ་མ་ཡིན་པའི། །སྣང་སྟོང་ཚོགས་པར་གནས་ཞེ་ན། །དེ་ནི་རྗེས་ཐོབ་སྐྱོང་ལུགས་ཡིན། །སྟོང་པའི་མཉམ་གཞག་ག་ལ་ཡིན། །མགོ་བོ་འཁོར་བའི་ས་
མཚམས་འདིས། །ང་ཡི་འཕྲིན་ལས་རྒྱས་རྒྱས་འདྲ། །ཤེས་རབ་ཕྲག་དོག་བྱེད་བྱེད་འདྲ། །འདི་ཡི་སྐབས་སུ་ལ་ལ་ནི། །རང་ལ་བློ་གཏད་མ་བྱུང་བས། །།སྔགས་ཀྱི་སྐབས་ནི་ཡིན་ཞེས་སྨྲ་།སྔགས་ལ་གཏད་སོ་མེད་པ་ནི། །དེ་
བས་ཀྱང་ནི་ངོ་མ་ཚར་ཆེ། །ནཱ་འོད་གསལ་བསྡུས་པ་ཡི། །སྟོང་ས་དེ་ལ་མཉམ་འཇོག་ན། །དེ་འདྲའི་སྟོང་སང་ཅི་འདྲ་ཞིག། རྟེན་དང་བརྟེན་པ་རིམ་གྱིས་ནི། །ནཱ་དའི་བར་དུ་བསྡུས་ནས་ནི། །ནཱ་ད་ཡིད་ངོར་བསྡུས་པ་ཡི། །སྟོང་སང་
དེ་དང་རིལ་འཛིན་དང། །རྗེས་གཞིག་སྡུད་རིམ་བྱས་པ་ཡི། །སྟོང་སང་དེ་དང་ཡིད་བྱེད་ནི། །བཀག་པའི་སྟོང་པ་དེ་དང་ནི། །ཅི་ཡང་ཡིད་ལ་མི་བྱེད་པའི། །སྟོང་པའི་རྣམ་པ་དེ་རྣམས་ཀྱི་།ཁྱད་པར་སྤུ་རིས་གནག་གིས་འབྱེད། །ཡིད་

[264A]༄༅། །ལ་སྣང་བ་བསྡུས་མཉམ་དང། །བསྡུས་པའི་སྟོང་སང་འདྲ་མཉམ་དང། །ང་མེད་བསྒོམ་པའི་གཉེན་པོ་ནི། །འཛིན་སྟངས་འགལ་བ་མེད་མཉམ་ན། །ཁྱད་པར་ཡོད་ཅེས་ཙམ་གྱིས་ནི། །མི་མཚད་དབྱེ་བ་ཕྱེ་ཞིག་
གོ༑ སྣང་ལ་རང་བཞིན་མེད་པ་ཡི། །དཀྱིལ་འཁོར་བསྒོམ་པ་སྔོན་སོང་ནས། །དེ་ཉིད་ཉེར་བསྡུས་བསྡུས་པ་ཡི། །སྟོང་སང་དེ་ལ་སྔར་གྱི་ནི། །རང་བཞིན་མེད་པའི་འཛིན་སྟངས་དེ། །ཡོད་པས་གཉེན་པོ་འགལ་ཞེ་ན། །ཅང་མེད་
བསྒོམ་པའི་གང་ཟག་དེ། །སྐྱེ་བ་ཐོག་མ་མེད་པས་ན། །རང་བཞིན་མེད་པའི་ཚིག་ཙམ་ཅིག་སྔོན་ཆད་ཐེང་གཅིག་བསྒོམ་མྱོང་ནས་།རང་བཞིན་མེད་པའི་འཛིན་སྟངས་དེ། །ཡོད་པས་གཉེན་པོ་འགལ་བར་མཚུངས། །
མཉམ་གཞག་སྐྱོང་བའི་དུས་སུ་ནི། །འཛིན་སྟངས་འགལ་བའི་སྒོམ་མེད་ན། །སྔོན་ཆད་ཡོད་དོ་ཟེར་བ་དང། །ཕྱིན་ཆད་བསྒོམ་མོ་ཟེར་བས་ནི། །མཉམ་གཞག་སྐྱོང་དུས་གང་ལ་ཕན། །ལྟོགས་དུས་ཟ་རྒྱུའི་སྤག་མེད་ན།།
ནང་ན་རྩམ་པ་ཡོད་ཞན་འདྲ། །ལ་ལས་སེམས་དང་ནཱ་ད་ནི་།ཁ་ཁར་བྱས་ནས་ནཱ་ད་ནི། །སྡུད་རིམ་དེ་ལ་སེམས་ཀྱིས་ནི་།བལྟ་བའི་ཚུལ་དུ་བྱས་ནས་སུ། །སེམས་ནི་དེ་ཁར་བསྡད་ནས་ནི་།ནཱ་ད་བསྡུས་པའི་སྟོང་སང་
ལ༑ ༑སེམས་ཀྱིས་བལྟ་བའི་ཚུལ་དུ་བྱེད། །དེ་འདྲ་སྒོམ་གྱི་གང་ལ་ཐེ། །ལ་ལས་སེམས་དང་ནཱ་ད་གཉིས། །དབྱེར་མེད་བྱས་ནས་ནཱ་ད་ནི། །བསྡུས་པའི་སྟོང་སང་དེ་ལ་ནི། །དེ་གར་བསྡད་པའི་སེམས་ཀྱིས་བལྟ། །རྒྱུ་

[264B] །ནཱ་དའི་སྣང་བ་བསྡུས་པ་ཙམ་།སེམས་ནི་དེ་གར་ལུས་པ་ཡིན། །སེམས་ཀྱང་མཉམ་དུ་དག་ཅེ་ན། །མི་ནི་གསོན་པོར་མེར་བསྲེགས་ཚེ། །ཕུང་པོ་ཚིག་ཚེ་སེམས་ཚིག་གམ་།ཕུང་པོ་གཏན་མེད་
གྱུར་པ་ན། །སེམས་ཀྱང་གཏན་མེད་གྱུར་ཏམ་ཅི། །ནཱ་དའི་སྣང་བ་ཞིག་པ་ན། །དེར་འཛིན་བློ་ནི་མི་སྐྱེ་བ། །བྱེ་བྲག་སྨྲ་བའི་ལྟ་བ་འདྲ། །དེ་འདྲ་འདི་ནི་མི་འདོད་དམ། །ནཱ་དའི་སྣང་བ་ཡལ་བ་ལ། །བདེན་པར་མེད་པའི་དོན་འཇོག་
ན༑ ༑ནམ་མཁར་སྤྲིན་ཕུང་ཡལ་བ་དེ། །སྤྲིན་གྱི་གནས་ལུགས་ཡིན་ལགས་སམ། །སེམས་ནི་རང་གི་ངོས་ནས་ནི། །རང་བཞིན་མེད་པའི་དོན་ཅིག་ལ། །སེམས་ཀྱི་གནས་ལུགས་མ་བྱས་ན། །ང་ཡི་འཕྲིན་ལས་
རྒྱས་སུ་འགྲོ། །དེ་བཞིན་ཆོས་རྣམས་ཀུན་ལ་མཚུངས། །སྟོང་པ་ཉིད་ཀྱི་གོ་བ་ནི། །རྣམ་པར་དག་པ་མ་ཆགས་ཤིང། །བླ་མའི་མན་ངག་མེད་པ་དང། །རང་དགར་ལམ་འདི་ལ་འཇུག་པའི། །སོ་སྐྱེ་རྣམས་ལ་མགོ་
བོ་ནི༑ ༑འདི་ཡི་ཐང་དུ་འཁོར་ས་འདུག་དེས་ན་བླ་མ་མཁས་པ་བསྟེན། །བསྟེན་པ་ཙམ་གྱིས་མི་མཆོག་པས། །སྒྲོ་འདོགས་ལེགས་པར་ཞིབ་པར་ནི། །བཅད་ནས་ངེས་ཤེས་སྙིང་ནས་ནི། །འདྲོངས་ཀྱང་ཚིམ་པར་མ་མཛད་
པར༑ ༑ངོམས་པ་མེད་པར་ཆད་ཅིག་ཨང། །དལ་འབྱོར་དོན་ཡོད་མཛོད་ཅིག་ཨང། །བདེན་འཛིན་ང་ཡིས་དྲང་གཏམ་ཡིན། །ཤེས་རབ་ཁ་པོ་ཆེ་ཡང་ནི། །ཤེས་རབ་ཡུད་ཙམ་ཅིག་ལ་ནི། །ཁ་པོ་ཁམས་གསུམ་གང་

[265A]༄༅། །བར་འདོན། །ཁམས་གསུམ་འཁོར་བའི་སེམས་ཅན་ཚོ། །ཁྱེད་རང་ཚོ་ཡི་ངོས་ནས་ནི། །ང་ནི་བདེན་པར་མ་བཟུང་ན། །ང་ཡི་ངོས་ནས་ཁྱེད་ཚོ་ལ། །བདེན་པའི་ཆ་ནི་རྡུལ་ཙམ་མེད། །བདེན་གྲུབ་རྡུལ་ཙམ་
མེད་པ་ལ། །ཡོད་པ་ལྟར་དུ་མ་འཛིན་ཅིག། །།ཤེས་རབ་ཀྱིས་ནི་ལན་སྨྲས་པ། །ཆོས་སྐུར་ང་རྒྱལ་འཇོག་པ་ལ། །ལབས་ལབས་ཇི་ལྟར་མང་ལགས་ཀྱང། །རོལ་བརྒྱ་ཤལ་བ་གཅིག་གིས་ཆོད། །
ལེགས་པར་ཉོན་ལ་ལན་ཐོབ་ཅིག་སྔ་སོར་དཔེ་ལ་ལན་ཐེབས་ན་།དོན་ལ་ལན་ནི་ཐེབས་པར་འགྱུར། །ཆུ་ཕོར་ཕྱེད་ཕྱེད་པ་གཉིས་ནི། །གཅིག་ཏུ་དྲིལ་བའི་ཚེ་ན་ནི། །དེ་གཉིས་དབྱེ་བ་ཡོད་དམ་མེད་།ཡོད་ན་ཆུ་གཉིས་
ཁྱོད་ཀྱིས་ཕྱེ། །མེད་ན་སྔ་མའི་ཆུ་དེ་ནི། །རྟིང་མའི་ཆུ་རུ་སོང་ངམ་ཅི། །སོང་ན་སྔ་ཆུ་ཕྱི་ཆུ་གང། །མིང་གི་ཁྱད་པར་ཡོད་དམ་མེད། །ཡོད་ན་སྔ་མའི་ཆུ་དེ་གང། །མེད་ན་སྔ་མའི་ཆུ་དེ་ནི། །རྟིང་མར་བླུག་པ་མ་ཡིན་ནམ། །བླུག་
ན་མིང་གི་ཁྱད་བྱུང་བས། །དེ་ཡང་ཁྱོད་ལ་འགལ་བ་ཡིན་།འདྲེས་ནས་འབྱེད་རྒྱུ་མེད་ཟེར་ན། །འདྲེས་དུས་རང་དུ་སྔ་ཆུ་དེ། །ཡོད་དམ་མེད་པ་ཁྱོད་ཀྱིས་སྨྲོས། །མེད་ན་བླུག་བཞིན་གང་དུ་སོང། །ཕོར་པ་གང་བའི་རྒྱུ་མཚན་
ཅི༑ ༑ཡོད་ཀྱང་འདྲེས་ནས་དབྱེ་བ་ནི། །འབྱེད་མི་ཐུབ་ཀྱང་ཡོད་ཅེ་ན། །མི་གསལ་བ་ཡི་ཚུལ་ཡོད་དེ། །ཁྱེད་རང་སྟེང་དུ་འཁོར་གསུམ་མོ། །དེ་བཞིན་ཆོས་སྐུའི་ང་རྒྱལ་ལའང། །མཚུངས་པར་གྱུར་པ་འདི་ལྟ་སྟེ། །ཡུལ་ཅན་བདེ་བ་

[265B] །ཡུལ་ནི་སྟོང་པ་ཉིད་གཉིས་ནི། །དབྱེར་མི་ཕྱེད་པའི་བདག་ཉིད་དེ། །ངའོ་ཞེས་པའི་ང་རྒྱལ་ལ། །བཞག་པར་གྱུར་པ་ཙམ་གྱིས་ནི། །དེ་ནི་སྟོང་ཉིད་ངང་དེར་ཞུགས་།ཆུ་ལ་ཆུ་བཞག་ཇི་བཞིན་ནོ། །སྟོང་ཉིད་དུ་
ཞུགས་ང་རྒྱལ་ནི། །མཉམ་གཞག་ངོ་ན་མེད་མོད་ཀྱང། །མཉམ་གཞག་དུས་དེར་ཡོད་ཀྱང་ནི། །དབྱེ་བ་འབྱེད་པར་ག་ལ་ནུས། །ཆོས་ཅན་བདེ་བ་ཆེན་པོ་ལའང། །དེ་བཞིན་དཔེ་ནི་མཚུངས་པ་ཡིན། །འོ་ན་ང་རྒྱལ་གང་དུ་འཛིན།།
ང་རྒྱལ་མཉམ་གཞག་དུས་སུ་འཛིན། །འཛིན་ཚུལ་རང་གི་དངོས་གཞི་ནི། །ཡུལ་ཅན་བདེ་བ་ཆེན་པོ་དང། །ཡུལ་ནི་སྟོང་པ་ཉིད་གཉིས་ནི། །དབྱེར་མེད་རོ་གཅིག་གྱུར་པ་ཡི། །བདག་ཉིད་དེ་ནི་ངའོ་ཞེས། །ང་རྒྱལ་དེ་ཡི་
འཛིན་སྟངས་ནི། །མེད་དགག་ཙམ་གྱི་གསལ་ངར་དང། །ཤུགས་ལྡན་དྲག་ལ་གྲིམས་པ་ཡི། །རྒྱུན་ལ་མཉམ་པ་བཞག་ནས་ནི། །བྱིངས་རྗོད་མེད་པར་སྐྱོངས་ཤིག་གོ་འདི་དང་སྐབས་ནི་འགའ་ཞིག་ཏུ་།གཞོན་ནུས་
བདེ་བ་མྱོང་བ་བཞིན། །བརྗོད་དུ་མེད་པའི་ཉམས་ཅིག་ཡོད། །ལྐུགས་པས་རྨི་ལམ་རྨིས་པ་བཞིན། །སྨྲ་རུ་མེད་པའི་ཉམས་ཅིག་ཡོད། །འདི་དག་ཁྱོད་ཀྱིས་གོ་བ་མེད། །གོ་ཡང་ཁྱོད་ནི་མ་རིག་པས། །ཡིད་ཆེས་བྱེད་པར་
ག་ལ་འགྱུར། །ཁྱོད་ཀྱི་ཐད་དུ་གསང་སྒྲོག་གོ། །ནཱ་ད་རིལ་འཛིན་རྗེས་གཞིག་སོགས། །འོད་གསལ་སྡུད་དོན་འདི་ལྟ་སྟེ། །ཉི་མའི་འོད་ཀྱིས་མུན་བསལ་བས། །ཆོས་ཀུན་གསལ་བར་སྣང་བ་ལྟར། །དེ་བཞིན་ཤེས་རབ་

[266A]༄༅། །འོ་ཀྱིས་ནི། །བདེན་འཛིན་མུན་པ་བསལ་བ་ཡི། འཛིན་སྟངས་མེད་དགག་ཙམ་ཞིག་ལ། གསལ་བར་ཤུགས་ལྡན་དྲག་གྲིམས་པའི། །རྒྱུན་གྱི་མཉམ་གཞག་སྐྱོངས་ཤིག་གོ་འོད་གསལ་ཞེས་
སུ་བཏགས་པ་ཡིན། །སེམས་དང་ནཱ་དབྱེར་མེད་དེ། །དེ་འདྲའི་འོད་གསལ་དུ་ཞུགས་པས། དེ་ནི་སྟོང་པར་ཞུགས་པ་ཡིན། །ཤེས་རབ་འོད་ཀྱིས་སེམས་ཀྱི་ནི། །བདེན་འཛིན་མུན་པ་བསལ་བ་དེ། །སེམས་ཀྱི་གནས་གནས་ལུགས་
ཡིན་ལགས་ན། །བདེན་འཛིན་ཁ་ལ་སྨྲ་བཅད་བྱིན། །གནས་ལུགས་འདི་ལ་རྨོངས་པས་ན། །ཁྱོད་ལ་རིག་མིང་བྱུང་མོད། །ང་ནི་མཁའ་ལ་ཉི་ཟླ་འདྲ། །ཤར་བ་ཙམ་གྱིས་མུན་པ་སེལ། །ཁྱོད་ནི་གཏི་མུག་རང་བཞིན་
ལས༑ ༑ལུག་ལྟར་ལུས་པ་མ་ཡིན་ནམ། །ནཱ་ད་ལ་ནི་སྨོས་ཅི་དགོས་།རྟེན་དང་བརྟེན་པའི་དཀྱིལ་འཁོར་ནི། །བསྒོམ་པ་ལ་ཡང་ཁྱོད་ཀྱི་ནི། །འཛིན་སྟངས་འགལ་བའི་གཉེན་པོ་ཡོད། །དེ་ཡི་རྒྱུ་མཚན་ཅི་ཕྱིར་ན། །ལུས་
སེམས་བདེན་པར་མེད་པར་ནི། །ངེས་པའི་ངེས་ཤེས་དེ་ཉིད་ཀྱི་།འཛིན་སྟངས་སྟོང་པ་ཉིད་ཞུགས་པའི། །གཟུང་རྣམ་རྟེན་དང་བརྟེན་པ་ཡི། །དཀྱིལ་འཁོར་དུ་ནི་ཤར་བས་ན། །ཐ་མལ་ལུས་ཀྱི་བདེན་སྣང་དེ། །སྣང་ལ་
རང་བཞིན་མེད་པ་ཡི། །ལྷ་སྐུར་བསྒོམས་པས་བཀག་པས་ན། །ངེས་ངོར་ལྷ་སྐུ་མ་གཏོགས་པ། །ཐ་མལ་ལུས་ཀྱི་བདེན་སྣང་མེད། །ངེས་ངོར་མི་སྣང་བ་ཡིན་གྱི། །མེད་པར་སྣང་བ་མ་ཡིན་ནོ། །མེད་པར་སྣང་ན་གཏན་

[266B] །སྣང་ངོའི་བདེན་སྣང་མ་ཞི་ཡང། །ངེས་ངོར་ལྷ་སྐུ་བསྒོམ་པ་དེ། །ཇ་ཆེར་འཕེལ་ཞིང་རྒྱས་པ་ཡི། །དབྱེར་མེད་བརྟན་པ་ཐོབ་གྱུར་ན། །སྣང་ངོའི་བདེན་སྣང་གཏན་ལོག་པས་།དེ་གཉིས་སྲང་མདའ་མཐོ་དམན་
བཞིན། །ཞེན་པའང་དེ་བཞིན་མཚུངས་པ་ཡིན། །སྟོང་པ་ཉིད་ལ་གཉིས་སྣང་ནི། །ནུབ་པ་ཞེས་བྱ་དེ་ནས་འབྱུང། །ཁྱོད་དང་འཛིན་སྟངས་འགལ་བ་ཡི། །གཉེན་པོ་ཡོད་པ་མགོ་བའི། །ཡུས་ཆེན་ང་ལ་བཙོངས་ཞེན་འདྲ།།
སེམས་དང་ནཱ་ད་དབྱེར་མེད་དེ། །སྣང་ལ་རང་བཞིན་མེད་ཡིན་པ་།དེ་ནི་འོད་གསལ་དུ་ཞུགས་པས། །ཁྱོད་དང་འཛིན་སྟངས་འགལ་བ་ཡི། །གཉེན་པོ་ཡོད་བཞིན་དེ་ཉིད་ནི། །འོད་གསལ་སྟོང་པ་ཉིད་ཞུགས་པས། མེ་ནི་
འབར་བ་ཉིད་ཀྱི་ཁར། །ཤིང་ནི་བསྣན་པ་ཉིད་དང་མཚུངས་།འདི་འདྲའི་ཚུལ་ནི་གཅིག་ཤེས་ན། །དེ་བཞིན་ཀུན་ལ་བསྒྲེས་མཛོད་ཨང།། །།བདེན་འཛིན་གྱིས་ནི་ལན་སྨྲས་པ། །ཁྱོད་དང་ཚིག་ཕྲེང་མཁས་
པ་འགལ། །ཐ་སྙད་ལབས་ཚེ་འགྲིག་འགྲིག་འདྲ། །མཉམ་གཞག་དོན་ལ་འཇོག་ཁ་རང། །ཚིག་སྐྱོན་ཚུན་ཆད་སྤང་ཁ་མོ། །མཉམ་པར་བཞག་པའི་ངོ་དེར་ནི། །ཁྱོད་དང་མཁས་པ་བསྒོམ་ཆེན་འགའ། །ཅི་སྒོམ་
འདི་སྒོམ་མེད་པ་དང། །ཅི་ཟེར་འདི་ཟེར་མེད་པ་དང། །གར་འགྲོ་འདིའི་འགྲོའི་གཏོལ་མེད་ཅིང། །བདེན་པར་མེད་དང་གཏན་མེད་གཉིས་།ངོ་དེར་དབྱེ་བ་འབྱེད་མི་ཐུབ། །དེ་འབྱེད་ཐུབ་པར་མ་གྱུར་ན་།ཡོད་དང་བདེན་པར་

[267A]༄༅། །ཡོད་པ་གཉིས། །ངོ་དེར་དབྱེ་བ་མི་ཕྱེད་པས། །མཐའ་གྱིས་ལ་ནི་གནས་པ་ཡིན། །དེ་ཡང་ང་ཡི་ཤེས་འདོད་དོ། །ངོ་དེར་དབྱེ་བ་མ་ཕྱེད་ན། །ཐ་སྙད་ལ་ཕྱེ་ཕན་པ་མེད། །ངོ་དེར་དབྱེ་བ་མ་ཕྱེད་པས། །མགོ་བོ་
འཁོར་ཚད་དེ་རུ་འཁོར། །ངོ་དེར་དབྱེ་བ་འབྱེད་ཟེར་ན། །འདི་དག་ལ་ནི་ལན་ཐོག་ཅིག་ང་ནི་བདེན་པར་མེད་པ་ལ། །མཉམ་པར་བཞག་པའི་བཞག་ངོ་དེར། །ང་ནི་བདེན་པར་མེད་ལགས་ཀྱང། །སྟོང་གཞི་ཆོས་ཅན་ང་དེ་ནི།།
བཞག་ངོ་དེ་ནི་ཡོད་དམ་མེད། །ཡོད་ན་ང་ཉིད་ཡོད་པས་ན། །རྟག་པའི་མཐར་ནི་མ་ལྷུང་ངམ། །ང་མེད་བསྒོམ་པའི་དོན་ཅི་ཡོད་།མཉམ་གཞག་ངོ་ན་མེད་མོད་ཀྱང། །མཉམ་གཞག་ངོ་ན་མེད་མོད་ཀྱང། །མཉམ་གཞག་དུས་སུ་ཡོད་ཟེར་ན། །ཡོད་པ་དེར་
ནི་ད་ཡོད་པས། །དེ་ནི་ང་ཡི་མཉམ་གཞག་ཡིན། །ང་མེད་བསྒོམ་པར་ག་ལ་འགྱུར། །མཉམ་གཞག་དུས་དེར་མེད་ཟེར་ན། །ཆད་པའི་མཐར་ནི་མ་ལྷུང་ངམ། །སུ་ཞིག་བདེན་པར་མེད་པར་བསྒོམ། །སྟོང་གཞི་མེད་པའི་
སྟོང་པ་དེ། །ཅི་འདྲ་བ་ཅིག་ཁྱོད་ཀྱིས་སྨོས། །ང་ནི་སྟོང་པར་དག་ཟིན་ནས། །ཡོད་ཀྱང་དབྱེ་བ་མི་ཐུབ་ན། །དབྱེ་བ་མེད་ཀྱང་ང་དེ་ནི། །ཡོད་པ་གང་འདྲར་ཡོད་ཀྱང་ནི། །དེ་ཡོ་ས་རུ་ང་ཡོད་པས། །ང་མེད་བསྒོམ་པར་ག་ལ་
འགྱུར། །དེ་ག་ང་ཡི་མཉམ་གཞག་ནི། །ཡིན་པ་ཁྱོད་ཀྱིས་མ་ཤེས་པར། །བསྒོམ་པས་ཆོས་སྐུ་ཐོབ་ལ་རེ། །དེ་འདྲའི་རྒྱུ་འབྲས་ཡ་མཚན་ཅན། །ཁྱོད་ཀྱིས་ཤེས་ན་ང་ལས་ནི། །ཁྱོད་རང་རང་མ་རིག་ཏུ་འདུག་དེ་ལྟ་ཡིན་

[267B] །ཆོས་སྐུ་ཡིན་པ་ཅིས་མི་འཐད། །སེམས་ཅན་ཐམས་ཅད་ཐོག་མེད་ནས། །འབད་མེད་ཅི་ཕྱིར་གྲོལ་མི་འགྱུར། །དེ་འདྲ་དེ་ཡང་ང་ཡི་གྲོགས། །ད་ལྟའི་བསྒོམ་པ་ཕལ་མོ་ཆེ། །སྒོམ་ལུགས་དེ་ལྟར་བྱེད་པ་ནི།།
ཤིང་གི་དཀྱིལ་གྱི་སྲིན་བུ་ཡིས། །དཀྱིལ་དུ་ཞུགས་ནས་ཤིང་ཟ་ལྟར། །ཁ་ལ་ང་མེད་བསྒོམ་མོ་ཟེར། །བསྒོམ་བྱའི་དཀྱིལ་དུ་ང་བཅུག་ནས། །བསྒོས་པས་ང་ཉིད་འཕེལ་བ་ཡིན། །འདི་ཚུལ་མ་ཐིངས་བསྒོམ་པ་ངལ།།
ཤེས་རབ་ཀྱིས་ནི་ལན་སྨྲས་པ། །བུད་མེད་ཁྲམ་མོའི་ཁ་ཐག་བཞིན། །ཅལ་ཅོལ་མང་ཡང་དོན་གོ་ཆུང། །རྨོངས་ཆེན་ཁྱོད་ནི་ང་རྒྱལ་གྱི། །རྩོམ་མིའི་བཟོ་ཏ་བལྟ་བལྟ་དང། །ཚིག་སྐྱོན་ཅི་འདུག་བལྟ་བ་དང། སྡེབ་སྦྱོར་
ལེགས་ཉེས་བལྟ་བལྟ་བས། །ཟབ་དོན་ལེགས་པར་སྨྲས་ལགས་ཀྱང་།ཁྱོད་ལ་དོན་དུ་འགྱུར་བ་དཀའ། །ཁྱོད་ལ་དཀའ་ཡང་རང་ཉིད་ནི། །དོགས་པ་གཅོད་པའི་གཞི་ཙམ་ཡིན། །གཞན་དུའང་མངོན་ཐོགས་ཡོད་བསམ་
མེད༑ ༑ཁྱོད་རང་ལན་ཅིག་འདེབས་སྙམ་ན། །གཞན་སྐྱོན་རྟོག་པའི་བློ་སྤངས་ནས། །ལེགས་པར་ཉོན་ལ་བསམ་བློ་ཐོང། །བུད་ཤིང་ལ་ནི་མེ་འབར་ཚེ། །འབར་གྱི་ན་རང་གིས་མཉམ་གཞག་ངོར། །ཤིང་དེ་སྣང་བར་མ་གྱུར་
མོད༑ ༑འབར་བའི་མཉམ་གཞག་རང་དུས་སུ། །ཤིང་དེ་ཡོད་པས་མེ་འབར་མོད། །མེད་ན་མེ་ནི་གང་ལ་འབར། །འབར་ཞིང་ཆེས་ཆེར་འབར་བ་དེ། །གོམས་ཤིང་བརྟན་པར་གྱུར་པའི་མཐར། །ཤིང་དེ་ཚིག་ནས་བརླག་

[268A]༄༅། །པ་ལྟར། །དེ་བཞིན་བདེན་འཛིན་བུད་ཤིང་ལ། །ཤེས་རབ་འོད་ཀྱི་མེ་འབར་བའི། །འབར་ཞིང་རང་གི་མཉམ་གཞག་ངོར་།བདེན་འཛིན་བུད་ཤིང་མི་སྣང་བ། །མེད་པར་སྣང་བ་ག་ལ་ཡིན་།མཉམ་
གཞག་ངོ་ན་མེད་པ་དེ། །བདེན་པར་མེད་པའི་དོན་ཡིན་གྱི། །ཆད་མཐར་ལྷུང་བ་ག་ལ་ཟེར། །ཐ་སྙད་དུ་ཡང་མེད་པ་ནི། །ཆད་པའི་མཐར་ལྷུང་ཞེས་བྱའོ། །མཉམ་གཞག་ངོ་ན་མི་སྣང་ཡང་།མཉམ་གཞག་དུས་སུ་
ཡོད་པ་ལ། །ཤེས་རབ་འོད་ཀྱི་མེ་དེ་ནི། །འབར་གྱི་དེ་ལས་གཞན་དུ་ན། །ཇི་ཙ་འབར་ཡང་འདི་དུས་ཀྱི། །བདེན་འཛིན་བུད་ཤིག་ག་ལ་འཚིག་ཁོང་རང་ཚིག་སར་ཁོ་རང་ལས། །འབར་གྱི་གཞན་དུ་མ་ཡིན་ནོ།།
གལ་ཏེ་ཚིག་གོ་ཞེ་ན་ནི། །འདྲེ་ནི་ཤར་དང་ཡ་སྟགས་ནུབ། །རྐུན་མ་སྤང་ལ་རྗེས་གཅོད་ནགས། །དེ་འདྲའི་རྒྱུ་འབྲས་ཡ་མཚན་ཅན་དཔེ་དོན་གཉིས་ཀྱིས་གོ་ནུས་ཀྱང། །གལ་པོ་ཆེ་ཡི་ཡང་སྐྱོར་ན་།ང་ནི་བདེན་པར་
མེད་པ་ལ། །མཉམ་པར་བཞག་པའི་བཞག་ངོ་དེར། །ང་ནི་མི་སྣང་བ་ཡིན་ཀྱང། །རྟག་མཐར་ལྷུང་བར་མི་འགྱུར་ཞིང། །འདི་ཡིས་མེད་མཐའ་སེལ་བ་ཡིན། །ཅི་ཕྱིར་སྟོང་གཞི་ཆོས་ཅན་གྱི། །ང་ནི་ཡོད་པས་ང་མེད་ཀྱི།།
མཐའ་ནི་ཨེ་སེལ་ཁྱོད་རང་ལྟོས། །བཞག་དུས་ང་ནི་ཡོད་པས་ན་།ཡོད་བཞིན་དེ་ག་བདེན་མེད་དུ། །བསྒོམ་གྱི་གཞན་དུ་མ་ཡིན་ནོ། །དེ་ཡིས་རྟག་མཐར་ལྷུང་བ་སེལ། དེ་ག་བདེན་མེད་བསྒོམ་པ་ལ། །ཤིང་སྲིན་

[268B] །དེ་ག་བདེན་མེད་མི་བསྒོམ་པར་།འཇོག་ན་ཤིང་སྲིན་མཚུངས་པ་ཡིན། །མཉམ་གཞག་དུས་སུ་ང་མེད་ན། །སུ་ཞིག་བདེན་པར་མེད་པར་བསྒོམ། །སྟོང་གཞི་མེད་པའི་སྟོང་པ་དེ། །ཅི་འདྲ་བ་ཅིག་
ཁྱོད་ཀྱིས་སྨྲོས། །འཁོར་གསུམ་བྱུང་ལ་ངོ་ཚ་མེད། །གོང་འོག་འགལ་ལ་ཁྲེལ་གཞུང་མང། །གཏི་མུག་རང་མ་རིག་གི་ནི། །སྒྲ་བཤད་དོན་དུ་ཚང་ངོ་ཨང། །ཁོ་བོ་བདེན་པའི་ཚིག་སྨྲ་ཡི་།ཁོང་གྱི་བརྫུན་ཚིག་སླུ་ཆོས་འདི།།
རང་གཞན་མགོ་བོ་འཁོར་བའི་རྒྱུ། །བརྫུན་པ་སྤོངས་ལ་བདེན་པ་སྨོས། །ཡང་པའི་རྒྱལ་ཁམས་ཉི་ཤར་འདྲ། །སྦལ་ཅུང་ལྷ་རྡོར་ཇི་བཞིན་དུ། །ཀུན་དགའ་བློ་གྲོས་འཕེལ་ཕྱིར་ཡིན། །མཁས་པས་ཁྲེལ་བར་དགོངས་
ནའང། །བཟོད་པ་གནས་ལུགས་དང་དུ་བཞེས། །བདག་ལ་སྡིག་མེད་མཛད་དུ་གསོལ། ཅེས་པ་འདི་ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པ་དགེ་ལེགས་སུ་གྱུར་ཅིག་  །།
མི་བཟད་སྙིགས་མས་སྦགས་པའི་དུས་མཐའ་འདིར། །རྒྱལ་བས་བསྔགས་པ་དབེན་པའི་རི་ཁྲོད་དུ། །ཚུལ་ཁྲིམས་དག་པའི་གཞི་ལ་གནས་བཅས་ཏེ། །སྒོམ་གསུམ་དགེ་ལ་བརྩོན་རྣམས་སྐལ་བ་བཟང། །