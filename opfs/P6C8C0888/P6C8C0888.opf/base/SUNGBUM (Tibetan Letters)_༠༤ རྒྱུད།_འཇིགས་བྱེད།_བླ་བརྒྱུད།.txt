
[001A]
༄༅། །དཔལ་རྡོ་རྗེ་འཇིགས་བྱེད་དཔའ་བོ་གཅིག་པ་བདུད་ལས་རྣམ་པར་རྒྱལ་བའི་དབང་གི་ཉེ་བརྒྱུད་གསོལ་འདེབས་ཐུགས་རྗེའི་སྤྲིན་ཕུང་ཞེས་བྱ་བ་བཞུགས་སོ། །

[001B] །རྒྱལ་ཀུན་ཡབ་གཅིག་འཇམ་དཔལ་གཤིན་རྗེའི་གཤེད། །རྒྱལ་བ་གཉིས་པ་ཀུན་མཁྱེན་ཙོང་ཁ་པ། །རྒྱལ་སྲས་ཐུ་བོ་
དགེ་ལེགས་དཔལ་བཟང་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །སྙན་བརྒྱུད་གདམས་པའི་མཛོད་འཛིན་བ་སོ་རྗེ། །གྲུབ་པ་
མཆོག་བརྙེས་ཆོས་ཀྱི་རྡོ་རྗེའི་ཞབས། །སྐུ་གསུམ་མདོན་མཛད་བློ་བཟང་དོན་གྲུབ་ལ། །གསོལ་བ་  ྾  མཁས་གྲུབ་ཆེན་པོ་སངས་རྒྱས་ཡེ་ཤེས་དཔལ། །
པཎ་ཆེན་བློ་བཟང་ཆོས་ཀྱི་རྒྱལ་མཚན་ཞབས། །རྡོ་རྗེ་འཛིན་པ་དཀོན་མཆོག་རྒྱལ་མཚན་ལ། །གསོལ་བ་  ྾  རྗེ་བཙུན་བློ་བཟང་ཡེ་ཤེས་དཔལ་བཟང་
པོ། །མཁས་པའི་དབང་པོ་བློ་བཟང་དར་རྒྱས་ཞབས། །ངག་གི་དབང་ཕྱུག་བྱམས་པའི་མཚན་ཅན་ལ། །གསོལ་བ་  ྾  གྲུབ་པའི་དབང་ཕྱུག་ངག་དབང་

[002A] །དོན་གྲུབ་ཞབས། །རྡོ་རྗེ་འཆད་དངོས་རྒྱ་མཚོ་མཐའ་ཡས་དང། །ཁྱབ་བདག་ཡེ་ཤེས་བསྟན་པ་རབ་རྒྱས་ལ། །གསོལ་བ་
བློ་གྲོས་བཟང་པོའི་ཆ་ཤས་ཡོངས་རྫོགས་ཤིང། །འཇམ་མཉེན་དབྱངས་ཀྱིས་ལེགས་བཤད་སྒྲ་སྒྲོགས་པ། །དཀྱིལ་འཁོར་རྒྱ་མཚོའི་བྱེད་པོ་དྲིན་ཅན་རྗེད། །
གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །དེ་ལྟར་བསྟོད་པའི་དགེ་ཚོགས་འདི་ཡི་མཐུས། །དེང་ནས་བྱང་ཆུབ་སྙིང་པོར་མཆིས་ཀྱི་བར། །
འགལ་རྐྱེན་དགྲ་ལས་རྣམ་པར་རྒྱལ་གྱུར་ཏེ། །མཆོག་ཐུན་དངོས་གྲུབ་ལྷུན་གྱིས་འགྲུབ་གྱུར་ཅིག་དེང་ནས་སྐྱེ་ཞིང་སྐྱེ་བ་ཐམས་ཅད་དུ། །བླ་མ་
ལྷ་ཡིས་དགྱེས་བཞིན་རྗེས་བཟུང་སྟེ། །རིམ་གཉིས་ཟབ་མོའི་རྣལ་འབྱོར་མཐར་ཕྱིན་ནས། །ཟུང་འཇུག་གོ་འཕང་བདེ་བློག་ཐོབ་གྱུར་ཅིག་ཅེས་

[002B] བླ་བརྒྱུད་གྲས་སུ་རེད་དང་ཡང་གཟིག་པགས་བཀབ་པའི་བོད་བུ་བཞིན་བཅུག་ཆོག་བ་
དགོས་ཚུལ་དང་བཅས། རྒྱལ་བའི་གསུང་རབ་ལ་བློ་གྲོས་ཀྱི་འཇུག་སྒོ་རྣམ་པར་ཡངས་ཤིང། འདི་སྣང་གི་སྤྲོས་པ་རིང་དུ་དོང་བའི་་བཤེས་གཉེན་ཆེན་བོ་བློ་བཟང་ཚུལ་ཁྲིམས་དང། དད་བཙོན་རྣམ་དབྱོད་ཕུལ་དུ་བྱུང་བའི་ཐོ་ཡོན་
བློ་བཟང་སྨོན་ལམ་ཁུ་ཚ་ན་སོགས་ཆ་ཧར་ཁོ་བོ་ཆ་གན་གྱི་བླ་དཔོན་རྣམས་གྱིས་གཙོས། གྲྭ་སློབ་སྦྱིན་བདག་རྣམས་ནས་བསྐུལ་མ་བྱུང་བ་བཞིན་་ཨཀྱཱཧུ་ཐོག་ཐུས་བེ་ཅིང་རྒྱལ་ཁབ་ཆེན་པོ་ནས་འཕྲལ་བདེར་
སྦྱར་བའོ།།    ༈    །།ཨོཾ་མཆོད་དོ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་གཅིག་ཏུ་བསྡུས་པའི་ངོ་བོ་
ཆོས་ཀྱི་ཕུང་བོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། བཅོམ་ལྡན་འདས་དཔལ་རྡོ་རྗེ་འཇིགས་
བྱེད་ཆེན་པོའི་ཞལ་དུ་  ྾  ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཞལ་དུ་  ྾  མཁས་གྲུབ་དགེ་ལེགས་དཔལ་བཟང་པོའི་  ྾  པཎ་ཆེན་ཆོས་ཀྱི་རྒྱལ་མཚན་གྱི་  ྾  གྲུབ་ཆེན་ཆོས་རྡོ་རྗེའི་  ྾  རྒྱལ་བ་བློ་བཟང་

[003A]༄༅། །དོན་གྲུབ་ཀྱི་  ྾  མཁས་གྲུབ་སངས་རྒྱས་ཡེ་ཤེས་ཀྱི་  ྾  པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་  ྾  རྡོ་རྗེ་འཛིན་པ་དཀོན་མཆོག་རྒྱལ་
མཚན་དཔལ་བཟང་པོའི་  ྾  པཎ་ཆེན་བློ་བཟང་ཡེ་ཤེས་དཔལ་བཟང་པོའི་  ྾  རྗེ་བཙུན་བློ་བཟང་དར་རྒྱས་ཀྱི་  ྾  རྗེ་བཙུན་བླ་མ་དག་དབང་བྱམས་པ་དཔལ་བཟང་པོའི་  ྾  རྗེ་བཙུན་ངག་དབང་དོན་གྲུབ་ཀྱི་
རིགས་བརྒྱའི་ཁྱབ་བདག་རྗེ་བཙུན་རྡོ་རྗེ་འཆང་རྒྱ་མཚོ་མཐའ་ཡས་དཔལ་བཟང་པོའི་  ྾  ཐུབ་བསྟན་ཡོངས་རྫོགས་ཀྱི་མངའ་བདག་རྗེ་བཙུན་རྡོ་རྗེ་འཆང་ཆེན་པོ་བློ་བཟང་ཡེ་ཤེས་བསྟན་པ་རབ་རྒྱས་དཔལ་བཟང་པོའི་
དྲིན་ཅན་རྩ་བའི་བླ་མ་རྡོ་རྗེ་འཆང་ཆེན་པོ་བློ་བཟང་འཇམ་དབྱངས་རྒྱ་མཚོ་དཔལ་བཟང་པོའི་ཞལ་དུ་ཨོཾ་ཨཱ་ཧཱུཾ། གཞན་ཡང་དབང་བསྐུར་ཞེས་སོགས་འདོན་ནོ།། །འདི་ཡང་རྗེ་ཐམས་ཅད་མཁྱེན་པ་
་ཨཀྱཱ་རིན་པོ་ཆེའི་གསུང་ཡིན་ནོ།། །།

[003B][BLANK PAGE]



﻿༄༅། །ན་མོ་བཛྲ་བཧཻ་ར་ཝཱ་ཡ། བཅོམ་ལྡན་
འདས་རྡོ་རྗེ་འཇིགས་བྱེད་ཀྱི་བརྒྱུད་རིམ་ལ་གསོལ་བ་འདེབས་ཚུལ་མཁའ་སྤྱོད་གྲུབ་པའི་གཏམ་ཞེས་བྱ་བ། །བཅོམ་ལྡན་འདས་ངག་གི་དབང་ཕྱུག་ལ་ཕྱག་འཚལ་ལོ། །ལྷན་སྐྱེས་བདེ་བ་ཆེན་པོའི་མཁའ་དབྱིངས་ལས། །
སྣ་ཚོགས་སྒྱུ་འཕྲུལ་དྲ་བའི་དབྱར་སྐྱེས་ཕྲེང། །འཕྲིན་ལས་རྣམ་བཞིའི་གྲུ་ཆར་འབེབས་མཁས་པ། །དཔལ་ལྡན་རྡོ་རྗེ་འཇིགས་བྱེད་ལ་ཕྱག་འཚལ། །གསང་བའི་ཆུ་སྐྱེས་སྦྲང་རྩིའི་ཟིལ་དངར་གྱིས། །དཔའ་བོའི་
བརྟན་པ་འཕྲོག་པའི་ལང་ཚོ་ཅན། །རབ་འབྱམས་རྒྱལ་བའི་འཁོར་ལོ་ཀུན་གྱི་ཡུམ། །ཡེ་ཤེས་ཌཱ་ཀིའི་གཙོ་ལ་ཕྱག་འཚལ་ལོ། །བསོད་ནམས་ཡེ་ཤེས་ཚོགས་གཉིས་མཐར་སོན་པས། །གྲུབ་པའི་དབང་པོ་ཀུན་
གྱི་མགོ་བོ་ལ། །རྟོགས་པའི་ཞབས་སྐྱེས་འགོད་མཁས་ལཱ་ལི་ཏ། །གྲུབ་པའི་དབང་ཕྱུག་ཞབས་ལ་ཕྱག་འཚལ་ལོ། །མགོན་དེའི་ཞལ་གྱི་གདམས་པ་བདུད་རྩིའི་ཆུས། །གང་ཐུགས་ཤེལ་གྱི་བུམ་བཟང་ལ་རེག་

[010B] ༑སྲིད་པའི་ཚ་གདུང་མིང་གི་ལྷག་མར་མཛད། །དོན་ཡོད་རྡོ་རྗེའི་ཞབས་ལ་ཕྱག་འཚལ་ལོ། །རྒྱུད་སྡེ་རྒྱ་མཚོའི་ཁྱོན་ལ་དབང་འབྱོར་ཞིང། །རིམ་གཉིས་ཡིད་བཞིན་ནོར་བུའི་གདེངས་ཀས་བརྗིད། །སྐལ་བཟང་ཀླུ་དབང་
ཚོགས་ཀྱི་རྗེར་གྱུར་པའི། །ཡེ་ཤེས་འབྱུང་གནས་སྦས་ལ་ཕྱག་འཚལ་ལོ། །ཉོན་མོངས་འདམ་གྱི་དྲི་མས་མ་གོས་ཤིང། །ལུང་དང་རྟོགས་པའི་འདབ་བརྒྱ་རྣམ་པར་རྒོད། །རྣམ་མཁྱེན་ཟེའུ་འབྲུ་དཀར་པོའི་སོ་ཕྲེང་ཅན། །པདྨ་རྡོ་རྗེའི་
ཞབས་ལ་ཕྱག་འཚལ་ལོ། །རྣམ་དཀར་འབྲུ་མར་ཐིགས་པས་ཡོངས་བཟུང་བའི། །བསླབ་གསུམ་སྡོང་བུར་ཡེ་ཤེས་མེ་ལྕེ་ཆགས། །གདུལ་བྱའི་བློ་མུན་སེལ་བའི་དཔལ་ཡོན་ཅན། །མར་མེ་མཛད་དཔལ་བསྲུང་བ་ལ་ཕྱག་འཚལ། །
འཕགས་ཡུལ་མཁས་གྲུབ་དུ་མའི་ཞབས་བསྟེན་པས། །ཟབ་དང་རྒྱ་ཆེའི་གདམས་པས་སྐལ་བཟང་བྱས། །སྡིགས་མཛུབ་ཙམ་གྱིས་མ་རུངས་མཐར་བྱེད་པའི། །སྐད་གཉིས་སྨྲ་བའི་དབང་པོ་ལ་ཕྱག་འཚལ། །ཚེ་རབས་
མང་པོར་ཡང་དག་ལམ་གོམས་པས། །དཔལ་ལྡན་གཤིན་རྗེའི་གཤེད་དང་དུས་འཁོར་སོགས། །རབ་འབྱམས་རྒྱུད་སྡེའི་དོན་ལ་མཁྱེན་པ་རྒྱས། །རྗེ་བཙུན་ཆོས་རབ་ཞབས་ལ་ཕྱག་འཚལ་ལོ། །དམ་པའི་རིགས་འཁྲུངས་ལུང་
རིགས་ལུས་སྟོབས་རྒྱས། །མདོ་རྒྱུད་རལ་པའི་ཁུར་གྱིས་ལེགས་པར་མཛེས། །ཕས་རྒོལ་གཉིས་འཐུང་འཇོམས་པའི་སྦར་ཁྱིམ་ཅན། །ཡེ་ཤེས་སེང་གེའི་ཞབས་ལ་ཕྱག་འཚལ་ལོ། །མཁྱེན་པའི་སྤྱན་གྱིས་འབུམ་ཕྲག་
[011A]༄༅། །ཆོས་ཀུན་གཟིགས། །བརྩེ་བའི་སྦར་ཁྱིམ་ཕྲེང་བ་ཕྱོགས་སུ་གཡོ། །རྣམ་དཀར་མཛད་པའི་གད་རྒྱངས་མཐོན་པོ་ཅན། །རྣལ་འབྱོར་དབང་ཕྱུག་འབུམ་སེང་ལ་ཕྱག་འཚལ། །གཞོན་ནུའི་དུས་ནས་དམ་
པས་རྗེས་བཟུང་བས། །བདུད་སྡེའི་གཡུལ་བཟློག་རྒྱུད་སྡེའི་དོན་བཞིན་དུ། །རྟེན་འབྲེལ་ཐབས་ལ་མཁས་པའི་རིག་སྔགས་འཆང། །རྗེ་བཙུན་རྒ་ལོའི་ཞབས་ལ་ཕྱག་འཚལ་ལོ། །རྨད་བྱུང་མཁྱེན་པའི་དཀྱིལ་འཁོར་
ཡོངས་རྫོགས་ཤིང། །རྣམ་དཀར་བཤད་དང་བསྒྲུབ་པའི་བསིལ་འོད་ཀྱིས། །གདུལ་བྱ་ཀུནྡའི་ཚོགས་ཀྱི་དབུགས་འབྱིན་པ། །ཤེས་རབ་སེང་གེའི་ཞབས་ལ་ཕྱག་འཚལ་ལོ། །བདེ་ལེགས་རང་བཞིན་ཡེ་ཤེས་གཞལ་
མེད་ཁང། །དཔལ་ལྡན་འབྱོར་པའི་ཕུན་ཚོགས་དུ་མས་གང། །འཕྲིན་ལས་བ་དན་གྱིས་མཛེས་སྨན་ཁབ་པ། །ཡེ་ཤེས་དཔལ་གྱི་ཞབས་ལ་ཕྱག་འཚལ་ལོ། །ཕྱག་ན་པདྨོའི་ཐུགས་རྗེའི་འོད་ཟེར་གྱིས། །གང་གི་བློ་གྲོས་
པདྨོ་ཁ་ཕྱེ་བའི། །ངོ་མཚར་དྲི་བསུང་ཕྱོགས་ཀྱི་འཁོར་ལོ་འགེངས། །དོན་གྲུབ་རིན་ཆེན་ཞབས་ལ་ཕྱག་འཚལ་ལོ། །དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། ཞེས་སོགས་དང། གཞུང་ལུགས་རལ་
པ་འཐུག་པོས་གཉའ་ཁེབས་ཤིང། ཞེས་སོགས་དང། དགེ་ལེགས་འབྱུང་གནས་རྒྱལ་བའི་བསྟན་པ་ལ། །ཆོས་ཀྱི་རྒྱལ་པོའི་གོ་འཕང་རབ་བརྙེས་ཤིང། །གདུལ་བྱའི་དཔལ་མགོན་བཟང་པོའི་ཐུགས་རྗེ་ཅན། །ཆོས་

[011B] །རྒྱལ་བ་ཀུན་གྱིས་གསུངས་པའི་ཆོས་རྣམས་ཀྱི། །བཅུད་རྣམས་བསྡུས་ནས་ཉམས་སུ་བླངས་པའི་མཐུས། །ཚེ་དེ་ཉིད་ལ་རྡོ་རྗེའི་སྐུ་བརྙེས་པ། །འཆི་མེད་རྣལ་འབྱོར་མཆོག་ལ་
ཕྱག་འཚལ་ལོ། །རིགས་ཀུན་བདག་པོ་དྲུག་པ་རྡོ་རྗེ་འཆང། །རྨད་བྱུང་ཐུགས་རྗེས་སྣ་ཚོགས་སྐུར་སྤྲུལ་ནས། །འགྲོ་ཀུན་བྱང་ཆུབ་མཆོག་ལ་འགོད་མཛད་པ། །བློ་བཟང་དོན་གྲུབ་ཞབས་ལ་ཕྱག་འཚལ་ལོ། །དཔལ་ལྡན་
མཁས་མཆོག་བྱེ་བའི་ཟུར་ཕུད་ལ། །མཁྱེན་རབ་མཚུངས་མེད་གོམ་པ་འགོད་མཁས་པ། །གཞུང་ལུགས་ཀུན་མཁྱེན་སངས་རྒྱས་ཡེ་ཤེས་ཅེས། །མཚན་མཆོག་དོན་དང་ལྡན་ལ་ཕྱག་འཚལ་ལོ། །བདེ་གཤེགས་ཀུན་
གྱི་ཡབ་གཅིག་འཇམ་པའི་དབྱངས། །མཐའ་དག་བགེགས་དཔུང་འཇོམས་མཛད་གཤིན་རྗེའི་གཤེད། །དབྱེར་མེད་སྐུ་བཞིའི་བདག་ཉིད་སྐྱབས་ཀྱི་ཕུལ། །རྗེ་བཙུན་རྩ་བའི་བླ་མ་ལ་ཕྱག་འཚལ། །དེ་ལྟར་བསྟོད་པའི་རྣམ་
དཀར་དགེ་བའི་མཐུས། །ཚེ་རབས་ཀུན་ཏུ་དལ་འབྱོར་རྟེན་ཐོབ་ཅིང། །བཤེས་གཉེན་དམ་པས་འབྲལ་མེད་རྗེས་བཟུང་སྟེ། །ཐུན་མོང་ལམ་གྱི་རིམ་པ་མཐར་ཕྱིན་ཤོག་འཇམ་དཔལ་དཔའ་བོའི་རིམ་གཉིས་གྲུ་ཆེན་ལ། །བརྟེན་
ནས་རྒྱུད་སྡེའི་རྒྱ་མཚོར་ལེགས་ཞུགས་ཏེ། །སྐུ་གསུམ་རིན་ཆེན་གླིང་དུ་བགྲོད་གྱུར་ནས། །སྲིད་ཞིའི་དབུལ་བ་མ་ལུས་སེལ་བར་ཤོག་ཅེས་པ་འདི་ནི་དགེ་སློང་མདོ་སྔགས་ཉིན་བྱེད་བཟང་པོས་འདི་ལྟ་བུ་ཞིག་དགོས་ཅེས་

[012A]༄༅། །གསོལ་བ་ནན་ཆེར་བཏབ་པ་ལ་བརྟེན་ནས། གཤིན་རྗེའི་གཤེད་ཀྱི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་གྱིས་ཐོན་དགའ་ལྡན་རྫོང་དུ་སྦྱར་བའོ།། །།



﻿
[001A]
ཙ་པ་༄༅། །དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་བླ་བརྒྱུད་གསོལ་འདེབས་བཞུགས་སོ། ། ་

[001B] །ན་མོ་གུ་རུ་བཛྲ་བཧཻ་ར་ཝ་ཡ། ཁྱབ་བདག་འཇམ་པའི་རྡོ་རྗེ་གཤིན་རྗེའི་གཤེད། །མགོན་དེ་དགྱེས་པ་ཀུན་བསྐྱེད་མཁའ་འགྲོའི་
གཙོ། །ཟུང་འཇུག་གོ་འཕང་མངོན་གྱུར་ལཱ་ལི་ཏ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །གྲུབ་མཆོག་དོན་ཡོད་རྡོ་རྗེ་ཡེ་ཤེས་སྦས་
རླུང་སེམས་དབང་བསྒྱུར་པདྨ་བཛྲ་དང། །མདོ་རྒྱུད་མངའ་བདག་མར་མེ་མཛད་པའི་ཞབས། །གསོལ་བ་  ྾  མཐུ་ཚོགས་དབང་ཕྱུག་རྭ་ལོ་རྡོ་རྗེ་
གྲགས། །འཇིག་རྟེན་མིག་གྱུར་ཆོས་རབ་རེ་སྲས་མཆོག་དཔལ་ལྡན་ཡེ་ཤེས་སེང་གེ་འབུམ་སེང་ཞབས། །གསོལ་བ་  ྾  བདུད་བཞིའི་གཡུལ་བཟློག་
རྗེ་བཙུན་རྒྭ་ལོ་དང། །ཀུན་མཁྱེན་ཤེས་རབ་སེང་གེ་ཡེ་ཤེས་དཔལ། །དོན་གཉིས་ལྷན་གྱིས་གྲུབ་པ་རིན་པོ་ཆེ། །གསོལ་བ་  ྾  རྒྱལ་བ་གཉིས་

[002A] །པ་བློ་བཟང་གྲགས་པའི་དཔལ། །མཁས་གྲུབ་དམ་པ་ཆོས་ཀྱི་རྒྱལ་མཚན་དང། །རྡོ་རྗེའི་སྐུ་བརྙེས་ཆོས་ཀྱི་རྡོ་རྗེའི་ཞབས། །
གསོལ་བ་  ྾  སྐུ་གསུམ་མངོན་གྱུར་རྒྱལ་བ་དབེན་ས་པ། །ལུང་རྟོགས་མངའ་བདག་སངས་རྒྱས་ཡེ་ཤེས་ཞབས། །པཎ་ཆེན་བློ་བཟང་ཆོས་ཀྱི་རྒྱལ་
མཚན་ལ། །གསོལ་བ་  ྾  རྡོ་རྗེ་འཛིན་པ་དཀོན་མཆོག་རྒྱལ་མཚན་ཞབས། །རིགས་ཀུན་བདག་པོ་བློ་བཟང་ཡེ་ཤེས་དཔལ། །མདོ་རྒྱུད་མངའ་བདག་
དོན་ཡོང་མཁས་གྲུབ་ལ། །གསོལ་བ་  ྾  ཁྱབ་བདག་རྗེ་བཙུན་ངག་དབང་མཆོག་ལྡན་དཔལ། །བསྟན་པའི་གསལ་བྱེད་བློ་བཟང་དཔལ་ལྡན་རྗེ། །
དྲིན་ཅན་ཡེ་ཤེས་བསྟན་པའི་སྒྲོན་མེའི་ཞབས། །གསོལ་བ་  ྾  སྲིན་ན་དཀོན་པའི་མཆོག་གྱུར་རྡོ་རྗེ་ཐེག་ཕྱོགས་བརྒྱར་སྤེལ་ལ་འཇིགས་མེད་

[002B] །རྡོ་རྗེ་སེམས་དངོས་འགྲོ་བའི་མགོན་པོ་ལ། །གསོལ་བ་  ྾  བློ་ཆེན་རྒྱལ་ངང་རྒྱལ་སྲས་བཟང་པོ་ཡི། །ཐུགས་བཅུད་འཇམ་དབྱངས་བླ་མའི་ལེགས་བཤད་རྣམས། །འདོམས་མཛད་དཀྱིལ་
འཁོར་རྒྱ་མཚོའི་བྱེད་པོ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །འདི་ཡན་དཔེན་ས་ལུགས་ཀྱི་བརྒྱུད་པ་ཡིན་ལ། རྒྱལ་བ་གཉིས་པ་བློ་བཟང་གྲགས་པའི་དཔལ། །མཁས་གྲུབ་དམ་པ་
ཤེས་རབ་སེང་གེ་དང། །ཟུང་འཇུག་མཆོག་བརྙེས་དཔལ་ལྡན་བཟང་པོའི་ཞབས། །གསོལ་བ་  ྾  མདོ་རྒྱུད་བསྟན་པའི་མངའ་བདག་དགེ་འདུན་འཕེལ། །རྒྱུད་དོན་ཇི་བཞིན་གཟིགས་པ་བཀྲ་ཤིས་འཕགས། །
དོན་གཉིས་ལྷུན་གྲུབ་བསམ་གྲུབ་རྒྱ་མཚོའི་ཞབས། །གསོལ་བ་  ྾  ཡོངས་རྫོགས་བསྟན་པའི་མངའ་བདག་བརྩོན་འགྲུས་འཕགས། །ལེགས་བཤད་འབྱོར་པའི་མཛོད་འཛིན་རྡོ་རྗེ་བཟང། །གདམས་པའི་
གཏེར་མཛོད་སངས་རྒྱས་རྒྱ་མཚོའི་ཞབས། །གསོལ་བ་  ྾  རྟོགས་པ་མཆོག་བརྙེས་དཀོན་མཆོག་རྒྱ་མཚོ་དང། །རིམ་གཉིས་མཐར་སོན་དཀོན་མཆོག་ཡར་འཕེལ་ཞབས། །མཁས་གྲུབ་ངག་དབང་
བློ་བཟང་ཆོས་ལྡན་ལ། །གསོལ་བ་  ྾  རིག་སྔགས་འཆང་བ་འཇམ་དཔྱངས་བློ་གྲོས་དང། །རྗེ་བཙུན་བློ་བཟང་བསྡན་པའི་ཉི་མའི་ཞབས། །དྲིན་ཅན་ལྕང་སྐྱ་རོལ་བའི་རྡོ་རྗེ་ལ། །གསོལ་བ་

[003A]༄༅། །རབ་འབྱམས་རྒྱལ་བ་རྒྱ་མཚོའི་ཡེ་ཤེས་ཀུན། །གཅིག་བསྡུས་མཐའ་ཡས་དཀྱིལ་འཁོར་ཀུན་གྱི་གཙོ། །འགྲན་གྱི་དོ་མེད་གཙུག་གི་ནོར་བུ་ལ། །གསོལ་བ་  ྾  བློ་བཟང་
མཁྱེན་བརྩེའི་ཡེ་ཤེས་འོད་སྟོང་གིས། །རྒྱལ་བསྟན་པར་ཚལ་རབ་ཏུ་རྒྱས་མཛད་བའི། །སྐྱབས་གསུམ་ཀུན་འདུས་རྡོ་རྗེ་འཆང་ཆེན་ལ། །གསོལ་བ་  ྾  བློ་ཆེན་རྒྱལ་ངང་རྒྱལ་སྲས་བཟང་པོ་ཡི། །
ཐུགས་བཅུད་འཇམ་དབྱངས་བླ་མའི་ལེགས་བཤད་རྣམས། །འདོམས་མཛད་དཀྱིལ་འཁོར་རྒྱ་མཚོའི་བྱེད་པོ་ལ། །གསོལ་བ་  ྾  རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །མ་དུངས་
གདུལ་དཀའ་མཐའ་དག་འདུལ་པའི་ཕྱིར། །འཇིགས་བྱེད་ཁྲོ་བོ་ཆེན་པོའི་སྐུར་སྟོན་པ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །དེ་ལྟར་བསྟོད་པས་བྱང་ཆུབ་སྙིང་པོའི་བར། །
འགལ་རྐྱེན་བདུད་བཞིའི་གཡུལ་ལས་རྣམ་རྒྱལ་ཏེ། །ཞི་རྒྱས་དབང་དྲག་གྲུབ་ཆེན་བརྒྱད་ལ་སོགས། །དངོས་གྲུབ་ཀུན་གྱིས་རྟག་ཏུ་འབྱོར་གྱུར་ཅིག་མདོར་ན་དེང་ནས་ཚེ་རབས་ཐམས་ཅད་
དུ། །འཇམ་དཔལ་དཔའ་བོས་དགྱེས་བཞིན་རྗེས་བཟུང་སྟེ། །རིམ་གཉིས་ལམ་གྱི་རྟོགས་པ་མཐར་ཕྱིན་ནས། །སྐུ་གསུམ་གོ་འཕང་བདེ་བླག་ཐོབ་གྱུར་ཅིག་ཅེས་དཔལ་རྡོ་རྗེ་འཇིགས་བྱེད་

[003B] རྗེ་ལྕང་སྐྱ་རིན་པོ་ཆེའི་གསུང་གཞིང་བཞག་པའི་སྟེང་དུ། དཔེན་ས་བརྒྱུད་ལ་ཇེ་འཇམ་དབྱངས་བཞད་པ་དང། སྲད་བརྒྱུད་ལ་མཁན་ཆེན་རྡོ་རྗེ་འཆང་
ཁྲི་ཆེན་རྡོ་རྗེ་འཆང། རྗེ་ཨ་ཀྱཱ་རིན་པོ་ཆེ་རྣམས་ལ་གསོལ་བ་གདབ་པའི་ཤོ་ལོ་ཀ་རྣམས་ནི། ་རྗེ་ཐམས་ཅད་མཁྱེན་པ་ཨ་ཀྱཱ་རིན་པོ་ཆེས་མཛད་པ་ཡིན་ནོ། །རྗེ་ཨ་ཀྱཱ་རིན་པོ་ཆེས་རྗེ་འཇམ་དབྱངས་བཞད་པ་དང་རྡོ་རྗེ་འཆང་རྣམ་
གཉིས་ཏེ་གསུམ་ཀ་ལས་དབང་ཐོབ་བ་ཡིན་ཞིང། བདག་གིས་རྗེ་བཙུན་ཐམས་ཅད་མཁྱེན་པ་ཨ་ཀྱཱ་རིན་པོ་ཆེའི་ཞལ་སྔ་ནས་ཀྱི་དྲུང་དུ་དབང་ཐོབ་ནས་བརྒྱུད་རིམ་ཞུས་པའི་ཚེ་བསྩལ་བ་ལྟར་རང་གཞན་རྣམས་ཀྱིས་ཁ་ཏོན་སོགས་བྱེད་པ་ལ་མཁོ་
བར་བསམ་ནས། དགེ་སློང་བློ་བཟང་ཚུལ་ཁྲིམས་ཀྱིས་བསྒྲིགས་པའོ། །ཚེ་རབས་ཐམས་ཅད་དུ་ཟླ་མ་དམ་པ་རྣམས་ཀྱིས་བརྩེ་བས་རྗེས་སུ་འཛིན་པའི་རྒྱུད་གྱུར་ཅིག། །།མངྒ་ལཾ།། །།
ནང་མཆོད་འབུལ་བ་ལ། ཕྱོགས་བཅུ་དུས་གསུམ་གྱི་ཞེས་བ་ནས། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཞལ་དུ་ཨོཾ་ཨཱ་ཧཱུཾ། ཞེས་པའི་བར་འཇམ་དཔལ་དགོངས་རྒྱན་ལྟར་ཁ། དེ་ནས། མཁས་གྲུབ་
དགེ་ལེགས་དཔལ་བཟང་པོའི་  ྾  པཎ་ཆེན་ཆོས་ཀྱི་རྒྱལ་མཚན་གྱི་  ྾  གྲུབ་ཆེན་ཆོས་རྡོ་རྗེའི་  ྾  རྒྱལ་བ་བློ་བཟང་དོན་གྲུབ་ཀྱི་  ྾  མཁས་གྲུབ་སངས་རྒྱས་ཡེ་ཤེས་ཀྱི་  ྾  པཎ་ཆེན་ཐམས་ཅད་མཁྱེན་པ་

[004A]༄༅། །བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་  ྾  རྡོ་རྗེ་འཛིན་པ་དཀོན་མཆོག་རྒྱལ་མཚན་དཔལ་བཟང་པོའི་  ྾  པཎ་ཆེན་རིན་པོ་ཆེ་བློ་བཟང་ཡེ་ཤེས་ཀྱི་  ྾  རྗེ་དོན་ཡོད་མཁས་
གྲུབ་ཀྱི་  ྾  ཁྲི་ཆེན་ངག་དབང་མཆོག་ལྡན་དཔལ་བཟང་པོའི་  ྾  ཀུན་མཁྱེན་བློ་བཟང་དཔལ་ལྡན་རིན་པོ་ཆེའི་  ྾  རྗེ་ཐམས་ཅད་མཁྱེན་པ་ལྕང་སྐྱ་དོལ་པའི་རྡོ་རྗེ་ཡེ་ཤེས་བསྟན་པའི་སྒྲོན་མེ་དཔལ་བཟང་
བོའི་  ྾  རྗེ་འཇམ་དཔྱངས་བཞད་པ་དཀོན་མཆོག་འཇིགས་མེད་དབང་པོ་དཔལ་བཟང་པོའི་  ྾  དྲིན་ཅན་རྩ་བའི་བླ་མ་རྡོ་རྗེ་འཆང་ཆེན་པོ་བློ་བཟང་འཇམ་དབྱངས་རྒྱ་མཚོ་དཔལ་བཟང་པོའི་ཞལ་
དུ་ཨོཾ་ཨཱ་ཧཱུཾ། སླར་ཡང་ཆོས་ཀྱི་རྒྱལ་བོ་ཙོང་ཁ་བ་ཆེན་པོའི་  ྾  མཁས་གྲུབ་བསྟན་པའི་ཉི་མ་དགེ་ལེགས་དཔལ་བཟང་པོའི་  ྾  རྗེ་བཙུན་ཤེས་རབ་སེང་གེའི་  ྾  འདུལ་འཛིན་དཔལ་ལྡན་
བཟང་བོའི་  ྾  འཇམ་དབྱངས་དགེ་འདུན་འཕེལ་བའི་  ྾  རྒྱུན་ཆེན་བཀྲ་ཤིས་འཕགས་པའི་  ྾  རྒྱུད་ཆེན་བསམ་གྲུབ་རྒྱ་མཚོའི་  ྾  རྒྱུད་ཆེན་བརྩོན་འགྲུས་འཕགས་པའི་  ྾  རྒྱུད་ཆེན་རྡོ་རྗེ་བཟང་པོའི་  ྾  རྒྱུད་
ཆེན་སངས་རྒྱས་རྒྱ་མཚོའི་  ྾  རྒྱུད་ཆེན་དཀོན་མཆོག་རྒྱ་མཚོའི་  ྾  རྒྱུད་ཆེན་རྡོ་རྗེ་འཆང་དཀོན་མཆོག་ཡང་འཕེལ་གྱི་  ྾  རྗེ་ངག་དབང་བློ་བཟང་ཆོས་ལྡན་དཔལ་བཟང་པོའི་  ྾  སྔགས་འཆང་འཇམ་

[004B]  ྾  རྗེ་བློ་བཟང་བསྟན་པའི་ཉི་མའི་  ྾  རྗེ་རོལ་བའི་རྡོ་རྗེའི་  ྾  རིགས་བརྒྱའི་ཁྱབ་བདག་རྗེ་བཙུན་རྡོ་རྗེ་འཆང་རྒྱ་མཚོ་མཐའ་ཡས་དཔལ་བཟང་པོའི་  ྾  ཐུབ་བསྟན་ཡོངས་རྫོགས་ཀྱི་
མདའ་བདག་རྗེ་བཙུན་རྡོ་རྗེ་འཆང་ཆེན་པོ་བློ་བཟང་ཡེ་ཤེས་བསྟན་པ་རབ་རྒྱས་དཔལ་བཟང་པོའི་  ྾  དྲིན་ཅན་རྩ་བའི་བླ་མ་རྡོ་རྗེ་འཆང་ཆེན་པོ་བློ་བཟང་འཇམ་དབྱངས་རྒྱ་མཚོ་དཔལ་བཟང་པོའི་ཞལ་
དུ་ཨོཾ་ཨཱ་ཧཱུཾ། གཞན་ཡང་དབང་བསྐུར་ཞེས་པ་མན་འཇམ་དཔལ་དགོངས་རྒྱན་ལྟར་རོ། །རྡོ་རྗེ་འཇིགས་བྱེད་ལྷ་བཅུ་གསུམ་མའི་སྒྲུབ་ཐབས་ཀྱི་ནང་དུ་ནང་མཆོད་འབུལ་བའི་ཚིགས་དག་འདོན་དུ་ཇི་ལྟར་བྱ་ཚུལ་འདི་ནི་
་རྗེ་ཐམས་ཅད་མཁྱེན་པ་ཨ་ཀྱཱ་རིན་པོ་ཆེ་ནས་དབང་ཐོབ་པའི་བརྒྱུར་རིམ་ལྟར། རྗེ་བླ་མ་གང་གི་བཀའ་འབངས་ཐ་ཤལ་བ་ཚུལ་ཁྲིམས་ཀྱིས་བསྒྲིགས་པ་དགེ་ལེགས་སུ་གྱུར་ཅིག། །།
་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་བུམ་པའི་ཆོ་ག་བཞུགས་སོ།། །།བླ་མ་དང་འཇམ་དཔལ་གཤིན་རྗེའི་གཤེད་དབྱེར་མ་མཆིས་པའི་ཞབས་ལ་གུས་པས་ཕྱག་འཚལ་
ལོ། །འདིང་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་བུམ་པའི་ཆོ་ག་བཤད་པ་ལ། གོ་བ་སྐྱེད་པའི་རིམ་པ་དང་ཆོ་ག་དངོས་སོ། །དང་པོ་ལ། དོན་ཚན་བཅུ་གཅིག་

[005A]༄༅། །ཏུ་ཡོད་པ་ལས། དང་པོ་བུམ་པའི་རྒྱུ་ནི། གསེར་དངུལ་ཟངས་རག་དང་འཇིམ་པས་ཀྱང་བྱ་རུང་བར་གསུངས་སོ། །གཉིས་པ་ཚད་ནི། ལྟོ་བའི་མཐའ་བསྐོར་དུ་
མཐོ་ལྔ་སྟེ། ཞེད་ལ་སོར་ཉི་ཤུ། མགྲིན་པའི་དཔངས་སོར་བརྒྱད། །བའི་འགྲེམ་ནས་འཕྱར་བའི་མ་ཆུ་ལ་སོར་གཉིས་ཡོད་བར་གཞུང་མང་པོ་ལ་གསུངས་ལ། དུས་འཁོར་ནས་བུམ་པའི་དཔངས་ལ་
སོང་ཉི་ཤུ། །པའི་མཐའ་ནས་མཐའི་བར་ལ་སོར་བརྒྱད་ཡོད་པའི་ཆ་གཉིས་མགུལ་བའི་སྤུབས་སྟོབ་དང། ཆ་གཅིག་གཡས་གཡོན་གྱི་སྙོང་གུ་ཚད་དུ་གསུངས། རྣམ་རྒྱལ་བུམ་པའི་ཚད་འདི་ལྟར་
བྱ་ཞིང། བུམ་པ་གཞན་ལ་ཚང་ངེས་གཟུང་མི་དགོས་པར་བཞེད་དོ། །རྩ་བའི་ཞབས་སྟེགས་མ་འབྱར་བར་གསུངས་ཀྱང་ད་ལྟར་ཕལ་ཆེར་འབྱར་བ་བྱས་པ་ནི་འཇོག་བདེ་བའི་ཆེད་ཡིན་པ་འདྲ་ཞིང་
ཆུ་འཛག་པའི་སྤུ་གུ་ཅན་གྱི་མཆུ་བྱ་བར་མ་གསུངས་ཀྱང་ལྷ་ལ་ཁྲུས་གསོལ་པ་སོགས་ལ་བདེ་བའི་ཕྱིར་ཕྱག་ལེན་ལ་མཛད་དོ། །གསུམ་པ་ཁ་དོག་ནི། དངུལ་བུམ་ལྟ་བུ་རང་བཞིན་
གྱིས་དཀར་ན་དེས་ཆོག་ལ། དེ་མིན་ན་འབྲས་ཕྱེའམ་ཐོད་ལེ་ཀོར་རམ་ཙན་དན་ནམ་རྡོ་གྱུར་དང་ས་དཀར་སོགས་ཀྱིས་བསྒྱུར་བར་གསུངས་པས། དཀར་རྩི་བྱུགས་ནས་སྲ་རྩིས་

[005B] །བཞི་པ་གྲངས་ནི། རྒྱས་པར་ན་ལྷ་བཅུ་གསུམ། ཐོད་བ་བཞི་བཅས་ལ་བཅུ་བདུན། ལས་བུམ་བཅས་བཅོ་བརྒྱད་དང། དེ་ལས་བསྡུ་ན་བཅུ་དང། དྲུག་ཏུ་ཡང་
རུང་བ་འདྲ་ལ། ཤིན་ཏུ་བསྡུ་ན་ལྷ་བུམ་དང་ལས་བུམ་གཉིས། དེའང་མེད་ན་བུམ་པ་གཅིག་གིས་ཆོག་པར་གསུངས་སོ། །རྡོ་རྗེ་འཇིགས་བྱེད་ཀྱི་དཀྱིལ་ཆོག་རིན་ཆེན་ཕྲེང་བར་མི་གསལ་ཡང་
གསང་འདུས་ཀྱི་དབང་བཤད་དུ་ཤར་དང་ཤར་ལྷོ་བ་རྣམས་བུམ་པ་གཅིག་ཏུ་བསྐྱེད་པ་སོགས་གསུངས་ལ། དེ་ལྟར་བྱེད་ཚེ་གཙོ་བོའི་བུམ་པ་ནི་རྣམ་རྒྱལ་བུམ་བ་ཡིན་ཞིང། འཁོར་རྣམས་ཀྱི་
བུམ་པ་ནི་ལྟ་བུམ་ཡིན་ཀྱང་རྣམ་རྒྱལ་མིན་པར་གསུངས་སོ། །ལྔ་པ་མཚན་མ་ནི། གཙོ་བོ་ལ་ཆོས་འབྱུང་གི་དབུས་སུ་སྣ་ཚོགས་པདྨ་དང་ཉི་མའི་སྟེང་དུ་ཧཱུཾ་ཡིག་གམ་རྡོ་རྗེ་སྔོན་པོ་གྱེན་
འགྲེད་འབྲི། བུམ་པ་མང་ན་ལྷ་སོ་སོའི་ས་བོན་སོགས་འབྲི་དགོས་ཀྱང་འདིར་བུམ་པ་གཉིས་ཀྱི་དབང་དུ་བྱེད་ན་རིགས་བཞིའི་མཚན་མ་བྱ་སྟེ། དེ་ཡང་བུམ་པའི་གདོང་ལ་གཙོ་བོའི་མཚན་
མ་དང། དེའི་འོག་ཏུ་སྣ་ཚོགས་པད་ཟླ་ལ་འཁོར་ལོ་དཀར་པོ་རྩིབས་བརྒྱད་པ། བུམ་པའི་གཡས་ངོས་སུ་པད་ཉིད་རིན་པོ་ཆེ་སེར་པོ། རྒྱབ་ཏུ་པད་ཉིད་པདྨ་དམར་པོ། གཡོན་དུ་པད་ཉིད་

[006A]༄༅། །རལ་གྲི་ལྗང་ཁུ་བྱ། ས་བོན་ཟིན་རིམ་བཞིན་ཀྵེ་མ་མེར་བཞི་འབྲི། ལས་བུམ་ལ་པད་ཉིར་རལ་གྲི་ལྗང་ཁུའམ་ར་ཡིག་འབྲིའོ། །འདི་རྣམས་བུམ་པ་ལ་
འབྲི་བའམ་ཙ་ཀ་ལི་བྲིས་ནས་གདགས་ཀྱང་རུང། བུམ་པ་གཅིག་ཡིན་ན་ཕྲག་དོག་གཤིན་རྗེ་གཤེད་ཀྱི་མཚན་མའི་གཡོན་དུ་ལས་ཀྱི་མཚན་མ་བྱའོ། །དྲུག་པ་མགུལ་ཆིངས་ནི་
རིན་ཆེན་ཕྲེང་བ་ལས། གོས་དཀར་པོ་ལ་སོགས་སྣ་ལྔ་གང་རུང་ཟུང་གིས་མགུལ་པ་བྲོག་གསུམ་པའི་ཚུལ་གྱིས་བཅིང། ཞེས་གསུངས་པ་ལྟར། གོས་རས་སྣམ་ཐར་སོགས་གཙང་མ་
དཀར་སེར་དམར་ལྗང་སྔོ་གང་རུང་ཉིས་རིམ་དུ་བྱ། འཆེད་ཚུལ་ནི་ཐོག་ཅོག་གམ་ཕྲོག་གསུམ་པའི་ཚུལ་དུ་བུམ་པའི་མགུལ་ལ་བཅིངས་པའི་སྟེང་ནས་སྲང་བུ་དཀར་སེར་སོགས་བདུན་གྱིས་
དཀྲི། །དེ་ཡང་སྲང་བུ་ལ་ཧཱུཾ་ལན་བདུན་བཟླས་ཤིང། དཀྲི་བའི་ཚེ། ཨོཾ་བཛྲ་ཤེ་ཁ་ར་རུ་ཊ་མ་ཊ་དི་ཤཾ་བ་ན་དྷ་ཧཱུཾ་ཞེས་བརྗོད། ཡང་བུམ་པའི་མགུལ་དུ་མེ་ཏོག་གི་ཕྲེང་བ་འཆིང་བར་ཡང་གསུངས་
པས་སྤྲོན་བྱ། བྲོག་གསུམ་ནི་འཆིང་རྒྱུའི་གོས་སོགས་ཀྱི་སྣེ་གཉིས་བསྣོལ་ནས་མདུད་བ་བརྒྱབ་བས་བུམ་པའི་གཡས་གཡོན་རྒྱབ་གསུམ་དུ་རྣ་བ་ལྟ་བུ་ཞིག་འོང་བའོ། །བདུན་པ་ཆུ་

[006B] བུམ་པ་ལ་གུ་གུལ་གྱིས་བདུག་ཁཊྒ་དཧྲྀ་ཀ་བཟླས་ཏེ་ཡུངས་དཀར་གྱིས་བྲབ། རྟ་བོང་སོགས་ཀྱིས་བཙོག་པར་མ་བྱས་པའི་ཆུ་གཙང་མ་སྲོག་ཆགས་མེད་པ་དྲི་བཟང་བསྲེས་
པས་རན་པར་དགང། འདི་ལ་དྲི་བཟང་ནི། ཙན་དན་དཀར་དམར་རྒྱ་སྤོས་ག་བུར་གུར་གུམ་ཨ་ཀ་རུ་རྣམས་ཡིན་པར་གསུངས། དེའི་ནང་དུ་བུམ་རྫས་ཉེར་ལྔ་གཞུག་པར་གསུངས་ཏེ་བུམ་
རྫས་ཀྱི་ངོས་འཛིན་ནི་ལོགས་སུ་འབྲི་བར་བྱའོ། །བརྒྱད་པ་ཁ་རྒྱན་ནི། དྲི་ཞིམ་ཞིང་འབྲས་བུ་ཅན་གྱི་ཤིང་གི་ཡལ་ག་ལོ་མ་མེ་ཏོག་བཅས་པའམ། ལྡུམ་བུ་བཟང་པོས་ཀྱང་བྱ་བར་
གསུངས་པས། ཤིང་གི་ཡལ་གའམ་རྩྭའི་རིགས་གང་འོས་བུམ་པའི་ཁར་བཙུགས། དེ་ཡང་ཡལ་ག་རྣམས་བཀྲད་པར་བྱས་པའི་དབུས་སུ་དུང་ཆོས་འཇིག་ཏུ་རུང་བ་དང། ཡལ་ག་ནས་
བླངས་ཏེ་ཆུ་འཐོར་དུ་རུང་བ་བྱ་དགོས་ཤིང། དེ་འདྲ་མ་རྙེད་ན་ཡུ་བ་རིང་པོ་ཅན་གྱི་བཅོས་མའི་མེ་ཏོག་གིས་ཀྱང་རུང་བ་འདྲའོ། །དགུ་པ་དུང་ཆོས་ནི། དུང་དཀར་ཆེ་ཆུང་གང་འབྱོར་རམ་
ཐོད་པའམ་རྫ་ཕོར་གྱིས་ཀྱང་ཆོག་པར་གསུངས་ཤིང། ཟངས་རག་གིས་བཟོས་པའི་དུང་ཆོས་ཀྱི་ཚབ་ཀྱིས་ཀྱང་རུང་བས། དུང་གི་འཁྱིལ་བའི་ངོས་རང་ལ་བསྟན་ཏེ་བུམ་པའི་ཁར་བཞག་

[007A]༄༅། །པའི་ནང་དུ་བདུད་རྩི་ལྔ་དང་དྲི་བཟང་གི་ཆུ་བླུགས་པའོ། །བཅུ་པ་གཟུངས་རྡོར་ནི། རྡོ་རྗེ་རྩེ་ལྔ་པའི་ལྟེ་བ་ལ་མེ་ཏོག་གི་ཕྲེང་བ་དང་བཅས་པའི་གཟུངས་ཐག་
འདོགས་པ་སྟེ། རྡོ་རྗེ་འདི་དུང་ཆོས་ཀྱི་ཁར་འཕྲེང་ལ་འཇོག་པ་ཡིན་ནོ། །གཞུང་མང་པོར་རྡོ་རྗེ་འདི་ལ་མེ་ཏོག་གི་ཕྲེང་བཅིང་བ་ལས་གཞན་མ་གསུངས་ལ། ཀུན་རིག་ཊི་ཀ་ཆེན་
དུ་སྐུད་པ་གདགས་བར་གསུངས་ཀྱང་ཁ་དོག་སོགས་མི་གསལ། ལག་ལེན་དུ་ཁ་དོག་སྔ་ལྔའི་དར་སྐུད་བཏགས་པར་སྣང་ངོ། རིན་ཆེན་ཕྲེང་བར་ཡེ་ཐིག་གི་སྐུད་པ་ལ། ནག་དཀར་སེར་
དམར་ལྗང་བའི་རས་སྐུད་རིགས་ལྔར་བསྐྱེད་ནས་ཐིག་ག་དབ་པར་གསུངས་ཤིང། དཀྱིལ་ཆོག་དུ་མར། རས་སྐུད་གཙང་མ་ཁ་དོག་ལྔ་སོ་སོར་ལྔ་ལྔ་སྟེ་ཉིད་ལྔ་མཇུར་མདུད་མེད་པར་ལེགས་
པར་བསྒྲེལ་བ་ལ་ཡེ་ཤེས་ལྔ་སོགས་ཀྱི་ངོ་བོར་མོས་ནས་ཐིག་གདབ་པར་གསུངས་པས། གཟུངས་ཐག་ལ་དེའི་རིགས་པ་སྦྱོར་རམ་དབྱད་དོ། །བཅུ་གཅིག་པ་དེ་རྣམས་ཀྱི་དག་པ་ནི། བུམ་
པས་ལྷའི་གཞལ་ཡས་ཁང་མཚོན། དེ་བཞིན་དུ། །བརྒྱན་མགུལ་ཆིངས་ཀྱིས་རྟ་བབས། གཟུངས་ཐག་གིས་ཐུགས་རྗེ། སྨན་ལྔས་ལྷ་རྣམས་ཀྱི་སྙིང་རྗེ་དང་བྱང་སེམས། འབྲུ་

[007B] རིན་ཆེན་ལྔས་སྐུའི་འོད་ཟེར། སྙིང་པོ་ལྔས་ཐུགས་ཀྱི་དབྱིངས། དྲི་ལྔས་ཡོན་ཏན་མཚོན་པར་མཉམ་སྦྱོར་གྱི་དཀྱིལ་ཆོག་ལས་གསུངས། བིམ་ལ་མི་ཏྲའི་རྣམ་འཇོམས་ཀྱི་འགྲེལ་
པར། འབྲུ་ལྔས་སྐུ་ལྔ་ཐོབ། ཁ་རྒྱན་གྱིས་འདོད་དོན་འགྲུབ། དྲི་ལྔས་ལས་རབ་འབྱམས་འགྲུབ། སྙིང་པོ་ལྔས་ཡེ་ཤེས་ལྔ་ཐོབ་པར་གསུངས། སྨྲྀ་ཏིས། སྨན་ལྔས་ཟག་བཅས་ཀྱི་
ཕུང་པོ་ལྔ་དག་ནས་བྲག་མེད་ཀྱི་ཕུང་པོ་ལྔ་ཐོབ། འབྲུ་ལྔས་ས་སོགས་ཁམས་ལྔ་དག་ནས་ཡེ་ཤེས་ལྔ་ཐོབ། རིན་པོ་ཆེ་ལྔས་རོ་སོགས་ཡུལ་ལྔ་དག་ནས་སྐུ་གསུང་ཐུགས་ཡོན་ཏན་འཕྲིན་
ལས་རྣམས་ཐོབ་པར་གསུངས་པས། དེ་རྣམས་ཤེས་ནས་སླ་ཆོས་སུ་མི་བྱ་བར་ཅི་ནུས་ཀྱིས་ཚང་བར་བྱས་ན་སྔགས་ཀྱི་བྱིན་རླབས་དང་རྫས་ཀྱི་ཞུས་པ་སོགས་ཀྱི་རྟེན་འབྲེལ་གྱིས་ཕན་ཡོན་དེས་པར་
འབྱུང་ངོ། །སྔར་བཤད་པ་དེ་ལས་བུམ་པའི་གྲངས་དང་མཚན་མ་སོགས་འགའ་ཞིག་མ་གཏོགས་པ་གཞན་རྣམས་ནི་བུམ་སྒྲུབ་གཞན་ལ་ཡང་འདྲའོ། །གཉིས་བ་ཆོ་ག་ལ། བཤམ་ཚུལ་
ནི། བུམ་བ་གཉིས་ཀྱི་དབང་དུ་བྱེད་ན། སྒྲུབ་པ་པོའི་མདུན་དུ་སྟེགས་ཀྱི་ཁར་འབྲས་དཀར་རམ་ཀུ་ཤའི་གང་ན་ལ་ལྟ་བུ་མ་དང། དེའི་གཡོན་དུ་ལས་བུམ་བཤམས། བུམ་པ་གཉིས་ལ་བུམ་རྫས་དང་ཁ་རྒྱན། རྣམ་བུམ་ལ་དུང་ཆོས་

[008A]༄༅། །གཟུངས་རྡོར་སོགས་ཐམས་ཅད་སྔར་བཤད་པ་ལྟར་བྱ། དེའི་མདུན་དུ་མཆོད་པ་ལྷ་གྲངས་དང་མཉམ་པའམ། ཚར་གཉིས་སམ་གཅིག་བུམ་ལྷའི་གཡས་ནས་བརྩམས་ཏེ་བཤམས། རྡོར་དྲིལ་
འཐོར་འབྲུ་རྣམས་ཀྱང་བཤམ་མོ། །དེ་ནས། བུམ་པ་བསྐྱེད་པ་ལ་ལས་སྔགས་ཀྱིས་བསང་བར་གསུངས་པ་ཡོད་ཀྱང། རྗེའི་དཀྱིལ་ཆོག་ཏུ། བུམ་པ་རྣམས་ལས་ཐམས་ཅད་པས་བསང། ཤཱུ་ནྱ་ཏས་སྟོང་པར་སྦྱངས་
ཞེས་གསུངས་པས། ཨོཾ་ཁཊྒ་དཧྲྀ་ཀ་ཧཱུཾ་ཕཊ་ཀྱིས་བསང། ཨོཾ་ཤཱུ་ནྱ་ཏེ་ཛྙཱ་ན་བཛྲ་སྭ་བྷཱ་ཝ་ཨཱདྨ་ཀོཉྷཾ། བུམ་པ་རྣམས་སྟོང་པ་ཉིད་དུ་གྱུར། སྟོང་བའི་ངང་ལས་བཾ་བཾ་ལས་བྱུང་བའི་རིན་པོ་ཆེའི་བུམ་
པ་དཀར་པོ་ལྟོ་པ་ཆེ་བ། མགྲིན་པ་རིང་བ། མཆུ་འབྱར་བ་ལ་སོགས་པ་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏཱ་བཧེ་ཏཱ་བཧེ་མ་ཧཱ་ཏཱ་བཧེ་སཱ་ཧཱ། ལན་གཉིས། ལྷའི་ཆུ་བོ་གངྒཱ་དང་བུམ་པའི་
ཆུ་དབྱེར་མི་ཕྱར་པར་གྱུར། རྣམ་རྒྱལ་བུམ་པ་ཕྱི་བུམ་པ་ལ་ནང་གཞལ་ཡས་ཁང་གདན་དང་བཅས་པའི་རྣམ་པ་ཅན་དུ་གྱུར་པའི་དབུས་སུ། ཧཱུཾ་ལས་རྡོ་རྗེ་ཧཱུཾ་གིས་མཚན་པ། ཤད་དུ་ཀྵེ་ལས་
འཁོར་ལོ་ཀྵེ་ས་མཚན་པ། ཞེས་པ་ནས། ཕྱིའི་གྲྭ་བཞིར་ཎ་ཡོ་ནི་དའི་ཡི་གེ་བཞི་རྣམས་འོད་ཟེར་འཕྲོ་ཞིང་འདུ་བར་གྱུར། གཏི་མུག་གཤིན་རྗེ་གཤེད་ཀྱིས་བོན་ལ་ནང་གི་ཞེས་པའི་ཚིག་དོར་བས་ཙ་རྩི་ཀ་

[008B] ཐོད་པ་བཞིའི་ས་བོན་ལ་ཕྱེའི་གྲ་བཞི་ཞེས་འབྱུང་བས་དཔྱད་དགོས་སོ། །ཕྱག་མཚན་ས་བོན་གྱིས་མཚན་པད་ཞ་རྣ་ཡོངས་སུ་དག་པ་ལམ་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་སྐུར་ཡོངས་
སུ་རྫོགས་པར་གྱུར་པ་ནི། དབུས་ཀྱི་གདན་ལ་དཔལ་རྡོ་རྗེ་འཇིགས་བྱེད་ཆེན་པོ་ཞེས་པ་ནས། ཀློང་དཀྱིལ་ན་བཞུགས་པ། དམ་ཚིག་སེམས་དཔའི་  ྾  འོད་ཟེར་ལྔ་འཕྲོ་བ། དེའི་དཔང་
ན་  ྾  གཡོན་པས་ཡབ་ལ་འཁྱུད་པ། ཤར་དུ་གཏི་མུག་གཤིན་རྗེའི་གཤེད་ཞེས་པ་ནས། མིའི་ཐོད་པ་བདུད་རྩིས་གང་བ་བཞིན་གྱུར། ཞེས་པའི་བར་སྒྲུབ་ཐབས་ལྟར་ཡང་ཡུམ་ཞལ་སྤྱོད་དུ་
བསྐྱེད་ལ། ཙ་རྩི་ཀ་བསྐྱིད་པའི་སྐབས་ཀྱི་ནང་གི་ཞེས་པའི་ཚིག་དང། རྣམ་རྒྱལ་བུམ་པའི་མཚན་མ་ལྔའི་གནས་སུ། ཐུན་མོང་གི་གདན་སྣ་ཚོགས་པདྨ་རེ་རེ། ཐུན་མོང་མ་ཡིན་པའི་གདན་ཉི་མ་ཟླ་བ་
ཉི་མ་གསུམ། གདན་དེ་རྣམས་ཀྱི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ། ཀྵེ་ལས་འཁོར་ལོ་ཀྵེ་ས་མཚན་པ། མ་ལས་རིན་པོ་ཆེ་མས་མཚན་པ། མེ་ལས་པདྨ་མེས་མཚན་པ། ད་ལས་
རལ་གྲི་རས་མཚན་པ། དེ་རྣམས་ཡོངས་སུ་གྱུར་པ་ལས་དེ་བཞིན་གཤེགས་པ་ལྟར་གྱུར་པ་ནི། དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་དང་ཞལ་དགུ། ཕྱག་སོ་བཞི་

[009A]༄༅། །ཞབས་བཅུ་དྲུག་པ་  ྾  མེ་དཔུང་རབ་ཏུ་འབར་པའི་གློང་དཀྱིལ་ན་བཞུགས་པ། གཏི་མུག་གཤིན་རྗེའི་གཤེད་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་
པོ་གཉིས་ཀྱིས་གྲི་གུག་དང་ཐོད་བ་ཐུགས་ཀར་འཛིན་ཅིང། ལྷག་མ་གཡས་གཉིས་འཁོར་ལོ་དང་རལ་གྲི། གཡོན་གཉིས་ནོར་བུ་དང་པདྨ་འཛིན་པ། སེར་སྣ་གཤིན་རྗེའི་གཤེད་སེར་པོ་
གཡོན་གཉིས་འཁོར་ལོ་དང་པདྨ་འཛིན་པ། འདོད་ཆགས་གཤིན་རྗེའི་གཤེད་དམར་པོ་  ྾  གཡོན་གཉིས་ནོར་བུ་དང་འཁོར་ལོ་འཛིན་པ། ཕྲག་དོག་གཤིན་རྗེའི་གཤེད་ལྗང་གུ་  ྾  གཡོན་
གཉིས་ནོར་བུ་དང་པདྨ་འཛིན་པ། ལས་བུམ་གྱི་ནང་ངང་མཚན་མའི་གནས་སུ་སྣ་ཚོགས་པདྨ་དང་ཉི་མའི་གདན་ར་རེ། གདན་དེ་གཉིས་ཀྱི་སྟེང་དུ་ར་ལས་རལ་གྲི་རེས་མཚན་པ་
གཉིས་ཡོངས་སུ་གྱུར་པ་ལས་རལ་གྲི་གཤིན་རྗེའི་གཤེད་གཉིས་སུ་གྱུར་པ་ནི། སྐུ་མདོག་ལྗང་གུ་ལྗང་སྔོ་  ྾  གཡོན་གཉིས་ནོར་བུ་དང་པདྨ་འཛིན་པ། རྣམ་བུམ་གྱི་མཚན་མའི་ལྷ་ལྔ་དང་
ལས་བུམ་གྱི་ལྟ་གཉིས་ཏེ་བདུན་པོ་ཡབ་ཀྱང་ཡིན་པས། འཇིགས་བྱེད་ལ། མཚན་མ་གྱེན་དུ་འགྲེང་བ། ཞེས་པའི་ཚིག་སྤྱོད། གཞན་རྣམས་ཡུམ་མེད་པར་གྲི་ཐོད་ཐུགས་ཀར་འཛིན་པར་བསྐྱེད་དོ། །གཙོ་འཁོར་

[009B] རྣ་བ་གཉིས་སུ་ཛྲིཾ་ཛྲིཾ། སྣར་ཁཾ། ལྕེ་ར་རཾ། དཔྲལ་བར་ཀཾ། །ལྟེ་བར་སཾ། སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གྱིས་མཚན་པ། ཨོཾ་ཧྲཱི་ཧཱུཾ་བཧོ་
མ་ཧཱ་ཀྲི་དྷ་ཨཱ་གཙྪ་ཨཱ་གཙྪ་ཨསྨཱ་ད་པུ་ཛ་པ་ཏི་གྲྀཧྣནཱ་བྲ་ས་ད་མེ་དྷྲཱི་མཱ་ན་ཀུ་རུ་སཱ་ཧཱ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱིས་གནས་ནས་བསྒོམས་པ་དང་འདྲ་བའི་ཡེ་ཤེས་གྱི་
འཁོར་ལོ་སྤྱན་དྲངས། ཨོཾ་ཧྲཱི་ཥྚཱི་ཝི་ཀྲྀ་ཏཱ་ན་ན་ཧཱུཾ་ཕཊ། ཨོཾ་ཧྲཱི་ཥྚྲཱི་ཧཿ་  ྾  ཨོཾ་བཛྲ་ཤཔྟ་ཨཱ་ཧཱུཾ། ཨོཾ་མུངྒ་ད་ཛཿ་ཨོཾ་དཎྚ་ཧཱུཾ། ཨོཾ་པདྨ་བཾ། ཨོཾ་ཁངྒ་ཕོཿ་ཨོཾ་ཧྲཱི་ཧཱ་བཧོ་  ྾  ཀུ་དུ་སཱ་ཧཱ་
སླར་ཡང་དང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། ཕྱོགས་བཅུ་ན་བཞུགས་པའི་སངས་རྒྱས་སྲས་དང་བཅས་པ་མདུན་གྱི་ནམ་མཁར་སྤྱན་དྲངས། ཨོཾ་ཧྲཱི་ཥྚྲཱི་ཧཿ་  ྾  ཤཔྟ་ཨཱ་ཧཱུཾ། དེ་
བཞིན་གཤེགས་པ་རྣམས་ཀྱིས་འདི་ལ་ཞེས་པ་ནས། བྱང་དང་བྱང་ཤར་བ་རྣམས་ལ་དོན་གྲུབ། མཚན་མའི་ལྷ་རྡོ་རྗེ་འཇིགས་བྱེད་ལ་མི་བསྐྱོད་པ། གཏི་མུག་གཤིན་རྗེའི་གཤེད་སོགས་ལ་རྣམ་སྣང་
སོགས་བཞི་དང་རལ་གྲི་གཤིན་རྗེའི་གཤེད་གཉིས་ལ་དོན་གྲུབ་ཀྱིས་དབུ་བརྒྱ་ཅིང་དབང་གི་ལྷ་རྣམས་དེ་ཉིད་ལ་ཐིམ་པར་གྱུར། ཞེས་ལྷ་བསྐྱེད་ཅིང་དབང་བསྐུར་རྒྱས་གདབ་རྣམས་བྱ། མཆོད་བསྟོད་ནི་

[010A]༄༅། །ཧྲཱི་ཥྚི་ས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཨ་ལས་བྱུང་བའི་ཐོད་པ་  ྾  ཤཔྟ་ཨཱ་ཧཱུཾ། ཆོས་དབྱིངས་རྣམ་དག་ཡེ་ཤེས་རང་བཞིན་ལས། །སྒྱུ་
མའི་རྣམ་འཕྲུལ་ལྷ་མོ་མཆོང་ཡོན་མ། །བཅོམ་ལྡན་བུམ་པའི་ལྷ་ཚོགས་མཉེས་ཕྱིར་འཕུལ། །རྡོ་རྗེ་མཆོད་ཡོན་མ་ཡིས་མཉེས་གྱུར་ཅིག་ཨོཾ་ཨ་མཱནྟ་ཀ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་སཱ་ཧཱ་
ཞེས་སོགས་ཤབྡའི་བར་གྱིས་མཆོད། ཨོཾ་ཧྲཱི་ཥྚཱི་ཝི་ཀྲྀ་ཏཱ་ན་ན་ཧཱུཾ་ཕཊ། ཨོཾ་ཨཱ་ཧཱུཾ། ཨོཾ་བཛྲ་བཻ་ཏཱ་ལི་ནས་ཨོཾ་བཛྲ་ར་ཏི་ཧཱུཾ་ཕཊ། ཨོཾ་ཨཱ་ཧཱུཾ། ཨོཾ་ཁཊྒ་དཧྲྀ་ཀ་ཧཱུཾ་ཕཊ། ཨོཾ་ཨཱ་ཧཱུཾ་གིས་ནང་མཆང་
དབུལ། གཉིས་མེད་ཐུན་མོང་མ་ཡིན་  ྾  །དཀྱིལ་འཁོར་གཙོ་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་ངོ་བོ་ཁྱོད། །སོགས་ཀྱིས་བསྟོད། །སྔགས་བཟླ་བ་ནི། དུང་ཆོས་ཀྱི་ཆུ་ལ་དམིགས་ཏེ། ཨོཾ་
བཛྲ་ཨ་མྲྀ་ཏ་ཨུ་ད་ཀ་ཋ་ཧཱུཾ། ལན་བདུན། དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར་པར་བསམ། རིན་ཆེན་ཕྲེང་བར། བུམ་བསྐྱེད་ཀྱི་སྔ་རོལ་དུ་རྣམ་བུམ་གྱི་
ཁར་དུང་ཆོས་འཇོག་པའི་ཚེ་སྔགས་འདི་བཟླ་བར་གསུངས། དེ་ནས་གཡོན་པའི་རྡོ་རྗེ་ཁུ་ཚུར་གྱིས་གཟུངས་ཐག་བཟུང་ལ། རང་གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐག་ལ་འཁྲིལ་ཏེ་བུམ་པའི་ནང་གི་

[010B] བདུད་རྩིའི་རྒྱུན་བབས་པས་བུམ་པ་གང་བར་གྱུར་པར་བསམས་ལ། ཡ་མ་རཱ་ཛ། ཧྲཱི་ཥྚྲཱི་ཡ་མཱནྟ་ཀ་བཛྲ་བི་དྷ་ལི་སོགས་བཟླ། གཟུངས་རྡོང་ལས་བུམ་གྱི་
ཁར་བཞག་ལ། ཁཊྒ་དཧྲྀ་ཀ་བཟླ། སླར་ཡང་རྣམ་བུམ་གྱི་སྟེང་དུ་བཞག་ལ། ཨོཾ་བཛྲ་ཨུ་ད་ཀ་ཧཱུཾ། ཞེས་བཟླས་ཏེ་ཆུ་བྱིན་གྱིས་བརླབ་བོ། །འདིར་རིན་ཆེན་ཕྲེང་བ་ལས། སོ་སོའི་སྔགས་དང། ཆུ་ལ་ཨུ་ད་ཀ་དང་
ལས་བུམ་ལ་ཁཊྒ་དཧྲི་རྣམས་བརྒྱ་རྩ་བརྒྱད་བཟླ་བར་གསུངས། པཎ་ཆེན་རིན་པོ་ཆེས་བརྒྱ་རྩ་དེ་བཟླ་བར་གསུངས། སྔགས་ཀྱི་གྲངས་འདི་ལྟར་མ་ནུས་ན་གད་འགྲུབ་བྱ། རྒྱལ་དབང་རིན་པོ་ཆེས། ཨུ་ད་ཀའི་སྔགས་འདི་བུམ་པ་
ཐམས་ཅད་ལ་བཟླ་བ་ལྷན་ཐབས་འགར་འདུག་ཀྱང་རིན་ཆེན་ཕྲེང་བ་སོགས་ལས་མི་གསལ་བས་དཔྱད། ཅེས་གསུངས་ལ། པཎ་ཆེན་རིན་པོ་ཆེ་སོགས་ཀྱིས་ལས་སྔགས་ཀྱི་རྗེས་སུ་བཟླ་བར་གསུངས་ལ། རྗེ་རིན་པོ་ཆེས་དེའི་གོང་དུ་
གསུངས་བར་སྣང་ངོ། །ཐུའུ་བཀྭན་རིན་པོ་ཆེས། བཟླས་པའི་དམིགས་པ་ལ། བུམ་པའི་ལྷའི་ཐུགས་རྒྱུད་བསྐུལ་བས། བུམ་སའི་ལྷ་རྣམས་ཀྱི་ཐུགས་ཀའི་སྔགས་ཕྲེང་ལས་འོད་ཟེར་འཕྲོས། ཡེ་ཤེས་ཀྱི་བདུད་རྩི་
བཀུག་ནས་སྔགས་ཕྲེང་ལ་ཐིམ་པར་བསམ་གསུང། བཟླས་པ་རྫོགས་པའི་མཇུག་ཏུ་གཤིན་རྗེའི་གཤེད་ཀྱི་ཡིག་བརྒྱ་གསུམ་མམ་གཅིག་བརྗོད་དེ་གཟུངས་ཐག་བསྡུ། ཧྲཱི་ཥྚཱི་དང་ཧཱུཾ་ལན་བདུན་བརྗོད་དེ། བར་སྐོར་སྔོ་
[011A]༄༅། །དུ་འགྲོ་བས་དུང་ཆོས་བླངས་ནས། བུམ་པ་གཉིས་ཀར་དུང་ཆོས་ཀྱིས་མཆོད་ཡོན་རེ་རེ་ཕུལ། ཨོཾ་ཁཊྒ་དཧྲྀ་ཀ་ཧཱུཾ་ཕཊ། ཅེས་བརྗོད་ཅིང་མེ་ཏོག་དཀར་པོ་གསུམ་གསུམ་ཕུལ། འདིར་དཀྱིལ་
ཆོག་ལས། མེ་ཏོག་དཀར་པོ་གསུམ་གཞུག་ཅེས་གསུངས་པས་བུམ་པའི་ནང་དུ་ལྡུག་དགོས་ཀྱང་ལག་ལེན་ལ་འཐོད་བར་སྣང། ཨོཾ་ཡ་མཱནྟ་ཀ་ས་པ་རི་ཝཱ་ར་པུཥྤེ་ནས་ཤཔྟ་བྲ་ཏཱིཙྪ་ཧཱུཾ་སཱཧཱ། རྣམ་བུམ་
ལ་ལས་བུམ་གྱི་ཆུ་དང། ཨོཾ་ཁཊྒ་དཧྲྀ་ཀ་ཧཱུཾ་ཕཊ་ཀྱིས་བསངས་ལ། ཇི་སྲིད་དཀྱིལ་འཁོར་ཆེན་པོའི་བྱ་བ་རྣམས་མ་རྫོགས་པ་དེ་སྲིད་དུ་བགེགས་རྣམ་པར་པ་ཟློག་པའི་འཕྲིན་ལས་མཛད་ཅིག་
ཅེས་ལས་བཅོལ། མཁས་གྲུབ་རྗེས་བདེ་ཆེན་རོལ་མཆོད་ལས་བུམ་གྱི་ཆུ་འདི་བུམ་བ་ཐམས་ཅད་ལ་འཐོང་བར་གསུངས་ཤིང། བུམ་པ་བསང་སྟེ་བསྲུང་བ་དང་མཉམ་དུ་ལས་ལྷ་ལ་གསོལ་བ་བཏབ་པ་ཡིན་ནོ། །བུམ་པའི་ལྷ་
རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་སེམས་ཀྱི་ངོ་བོར་བུམ་པའི་ཆུ་དང་རོ་གཅིག་ཏུ་གྱུར། གཞལ་ཡས་ཁང་བུམ་པ་ལ་ཐིམ་ཞིང། མཚན་མའི་ལྷ་རྣམས་ཀྱང་ཞུ་ནས་ལྷ་
རང་རང་གི་ཕྱག་མཚན་གྱི་རྣམ་པར་གྱུར། ཅེས་བུམ་ལྷ་བཞུ་བར་བྱ། བུམ་མཚན་ལས་བོན་བྲིས་པ་ཡིན་ན། རང་རང་གི་ས་བོན་གྱི་རྣམ་པར་གྱུར། ཞེས་བརྗོད་དོ། །དཀྱིལ་ཆོག་ཏུ། མེ་ཏོག་གསུམ་

[011B] མེ་ཏོག་སོགས་ཀྱིས་མཆོད་པ་དང་ལས་བཅོལ་བྱ་བར་གསུངས། སྔགས་རིམ་སོགས་ལས་མཇུག་ཏུ་བཞུ་བར་གསུངས་པ་ལྟར་འདིར་བཀོད་པ་ཡིན། མཇུག་མཆོད་འདི་ལ་དྲི་ཆབ་སྔོན་དུ་བྱ་བར་བཞེད་པ་ཡོད་ཀྱང་
དཀྱིལ་ཆོག་ན་མེ་ཏོག་ལ་སོགས་པས་མཆོད་ཅེས་གསུངས་སོ། །དེ་ནས་རྣམ་བུམ་ནི་དཀྱིལ་ཐར་གི་ཉེ་བ་སོགས་དབེན་པར་ཀུ་ཤའི་སྟེང་དུ་བཞག་ལ་ཨ་ག་རུ་སོགས་ཀྱིས་བདུག་པའི་རས་ཀྱིས་བཀབ། དབང་གི་ཚེ་སླད་མདུན་དུ་
བཞག་ནས་དབང་ལེན་ནོ། །མཆོད་པ་སོགས་བསྡུ། ལས་བུམ་ཀུ་ཤའི་ཆུན་པོ་དང་བཅས་སྒྲུབ་བ་པོའི་ཉེ་ལོགས་སུ་འཇོག་བུམ་སྒྲུབ་ཀྱི་ཚེ་ཡལ་འདབ་ཀྱིས་ཁ་བརྒྱན་པ་དང། སྒྲུབ་ཟིན་བའི་རྗེས་སུ་ཀུ་ཤས་ཆུ་འཐོར་
བ་ཡིན་ནོ། །བུམ་བསྐྱེད་ཀྱི་ཆོ་ག་འདི་ནི་་རྗེ་རིན་པོ་ཆེས་མཛད་པའི་དཀྱིལ་ཆོག་རིན་ཆེན་ཕྲེང་བ་དང། རྒྱལ་དབང་རིན་པོ་ཆེའི་དབང་བཤད་དང། པཎ་ཆེན་རིན་པོ་ཆེའི་བུམ་ཆོག་སོགས་ལ་
བརྟེན་ནས་བསྒྲིགས་པའོ། །འདིས་ཀྱང་བསྟན་འགྲོ་ཡོངས་ལ་ཕན་པའི་རྒྱུར་གྱུར་ཅིག། །།མངྒ་ལཾ།། །།
   ༈   ། །།ན་མོ་གུ་རུ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་སྒྲུབ་ཐབས་ལ། བདག་

[012A]༄༅། །བསྐྱེད་རྐྱང་པ་བསྒོམས་ནས་བསྙེན་པ་བྱ་ཚུལ་ནི་རྗེ་རིན་པོ་ཆེས་ཟ་མ་ཏོག་ཏུ་གསུངས། དཀྱིལ་ཐང་སོགས་ལ་བརྟེན་ནས་བདག་མདུན་ཐ་མི་དང་དུ་སྒྲུབ་ཚུལ་དབང་དང་བཅས་བ་ནི་དཀྱིལ་ཆོག་རིན་ཆེན་
ཕྲིད་ལད་གསུངས་སོ། །དེའི་དགོངས་པ་ཇི་ལྟ་བ་བཞིན་དག་འདོན་དུ་བྱེད་ཚུལ་ནི་རྗེ་ལུང་སྐྱ་རིན་པོ་ཆེས་འཇམ་དཔལ་དགོངས་རྒྱན་དུ་གསུངས་སོ། །དེ་ཡང་འཇམ་དཔལ་དགོངས་རྒྱན་དུ་སྒྲུབ་གཞི་མེད་པར་བདག་བསྐྱེད་རྐྱད་བའི་
སྒྲུབ་ཚུལ་དང། དེའི་རྗེས་སུ་གཏོར་མགྲོན་བསྐྱེད་ཆོག་རྒྱས་འབྲིང་བསྡུས་གསུམ། ལས་གཤིན་གྱི་གཏོར་ཆོག་རྒྱས་བསྡུས་གཉིས། བདག་བསྐྱེད་མེད་པར་གཏོར་འབུལ་བྱ་ཚུལ་རྣམས་དང། དེའི་རྗེས་སུ་སྒྲུབ་གཞི་
རས་བྲིས་ཀྱི་དཀྱིལ་ཐང་ལ་བརྟེན་ནས་བདག་མདུན་ཐ་མི་དད་དུ་སྒྲུབ་པའི་ཚུལ་གཉིས་གསུངས་སོ། །འདིར་ནི་འཇམ་དཔལ་དགོངས་རྒྱན་གཞིད་བཞག་པ་ལ་སྙན་གསན་སོགས་ཇི་ལྟར་བྱ་ཚུལ་བརྗོད་བར་བྱ་སྟེ། དེ་ཡང་
དཀྱིལ་ཐད་གྱེན་དུ་བསླངས་པ་ལ་སྒྲུབ་གཞིར་མི་བྱེད་བས་ལེབ་མོད་དགྲམ་པ་དང་མཆོད་གཏོར་རྣམས་དགོངས་རྒྱན་ནས་གསུངས་པ་ལྟར་ལ། ཅོག་ཙེ་གཅིག་ལ་སྔོན་འགྲོའི་མཆོད་གཏོར་དང། ཡང་གཅིག་ལ་མཎྜལ་
བཀྱེ་བསྡུ་བྱས་ནས་ཚོམ་བུ་འགོད་རྒྱུའི་འབྲུ། བླ་མ་ལ་འབུལ་རྒྱུའི་མེ་ཏོག་དངོས་སམ་འབྲས་དང་སྤོས་རེད། གསོལ་གདབ་ཀྱི་མེ་ཏོག་རྣམས་སྟ་གོན་བྱ། རྡོར་དྲིལ་ཊ་མ་རུ་སིལ་སྙན་རྒྱ་གླིང་ཆད་ཆུ་ནང་མཆོད། ཆུ་

[012B] ཚོགས་པས་བླ་བརྒྱུད་གསོལ་འདེབས་རྫོགས་པར་ཉེ་བ་ན་ལས་ཀྱི་རྡོ་རྗེའམ་མཆོད་གཡོག་པས་གྲལ་གྱི་མཐའ་ནས་ཕྱག་གསུམ་འཚལ། གསོལ་འདེབས་རྫོགས་རྗེས་
གཟན་ཕབ། ཐལ་མོ་སྦྱར་བའམ་བསྣོལ་ཏེ། རྡོར་དྲེལ་བྱིན་རླབས་མཛད་པར་ཞུ། ཞེས་པའི་རྗེས་སུ་ཚོགས་པས། རང་ཉིད་སྐད་ཅིག་གིས་ཞེས་སོགས་སྐད་ཅིག་ཀྲོང་བསྐྱེད་རྡོར་དྲིལ་བྱིན་རླབས་
བྱ། འདིར་ལས་རྡོར་ནི་རལ་གྲི་གཤིན་རྗེ་གཤེད་དུ་བསྐྱེད་པའི་སློབ་མ་དང། མཆོད་གཡོག་པ་ནི་ལྷར་བསྐྱེད་མ་བྱས་པར་མཆོད་གཏོར་སོགས་ཀྱི་ལས་བྱེད་མཁན་ནོ། །ཚོགས་པས་འདོན་མཚམས་སུ་
སླེབ་པ་ན་མཆོད་གཡོག་པས་སྙན་གསན་ཞུ་བའི་དུས་འགྲིག་པར་བྱ་བ་ནི་གོང་འོག་ཀུན་ལ་ཤེས་པར་བྱ། ཡང་རྡོར་དྲིལ་བརླབས་པའི་རྗེས་སུ། མཆོད་གཡོག་པས་ཕྱག་དང་སྤྱོད་ལམ་སྔར་བཞིན་ལ། ནང་མཆོད་བྱིན་
རླབས་མཛད་པར་ཞུ། ཞེས་བརྗོད། ཕྱོགས་སྐྱོང་གི་མཆོད་གཏོར་བཤམས་ལ། ཕྱག་སོགས་བྱས་ཏེ། སྔོན་འགྲོའི་མཆོད་གཏོར་བྱིན་རླབས་མཛད་པར་ཞུ། ཞེས་དང། ཐོངས་སྐྱོང་གཤེགས་
རྗེས། ཕྱག་སོགས་བྱས་ཏེ༑ བདག་བསྐྱེད་ཀྱི་མཆོད་པ་བྱིན་རླབས་མཛད་པར་ཞུ། ཞེས་བརྗོད་པར་ཚོགས་པས། ཆུ་བཞི་ཉེར་སྤྱོད་འདོད་ཡོན་ལྔ་བཅས་བརླབ། འདིའི་སྐབས་སུ་མཆོད་གཡོག་པ་

[013A]༄༅། །གཅིག་གམ་གཉིས་སོགས་ཀྱིས་ཕྱག་གསུམ་འཚལ། སྔར་སྟ་གོན་བྱས་པའི་མཎྜལ་སོགས་གྲལ་གཤམ་དུ་བཞག་ཡང་ཕྱག་གསུམ་འཚལ། གཙོ་བོ་ལ་མེ་ཏོག་ཕུལ། དེ་རྗེས་
མེ་སྦར་བའི་སྤོས་དེར་ཐལ་མོ་སྦྱར་བའི་བར་དུ་བཟུང་ནས་ཕུལ། གཙོ་བོས་ཀྱང་དེ་བཞིན་དུ་བླངས་ནས་རང་གི་མདུན་དུ་བཞག་ཚོགས་པ་གཞན་རྣམས་ལ་གྲལ་མགོ་ནས་བརྩམས་ཏེ་ཡས་རིམ་གྱིས་མེ་ཏོག་བཀྱེ་
ཡང་ཕྱག་གསུམ་འཚལ། མེ་ཏོག་དང་བཅས་པའི་ཐལ་མོ་སྙིང་ཀར་སྦྱར་ཏེ༑ སེམས་ཅན་དོན་དུ་སེམས་དགེ་བས། །རྣལ་འབྱོར་པ་ཡི་ཚོགས་རྣམས་ཀུན། །ཚུལ་བཞིན་ཆོ་ག་ལྡན་པ་ཡིས། །
རྣལ་འབྱོར་ལ་ནི་ཉེར་གནས་མཛོད། །ཅེས་ལན་གསུམ་གྱིས་ཚོགས་པ་སྦྱི་ལ་གསོལ་བ་གདག་བདེ་མཆོག་གི་ཆོ་གར་མེ་ཏོག་གཏོར་བར་གསུངས་པས་སྤྲོ་ན་བྱ། ཡང་ཕྱག་གསུམ་འཚལ་ཏེ་གཙོ་བོ་
མེ་གཏོགས་པའི་མེ་ཏོག་གྲལ་གཤམ་ནས་བརྩམས་ཏེ་མས་རིམ་གྱིས་བསྡུ། ཡང་ཕྱག་གསུབ་འཆལ་ནས་འདུག་སྟེ། མེ་ཏོག་གམ་ཁ་བཏགས་དང་བཅས་ལག་པ་གཡོན་པས་མཎྜལ་བཟུང། གཡས་མེ་
ཏོག་བཟུང་བའི་ལག་དར་གྱིས་མ་ཞལ་གྱི་སྟེང་ངོས་ཕྱི། དེ་ནི་ལག་དར་ལ་བྱང་ཆུབ་ཀྱི་སེམས་ཀྱི་རྩ་ཡོད་པས་རྟོགས་པ་སྐྱེ་བའི་དགོས་པ་ཡོད། ཚོགས་པས། ཨོཾ་བཛྲ་བཧུ་མི་ཨཱ་ཧཱུཾ། དབང་

[013B] ཞེས་པའི་ཚེ་འབྲུ་སགས་དགྲམ། ཨོཾ་བཛྲ་རེ་ཁེ་ཨཱ་ཧཱུཾ། ཕྱི་ལྕགས་རི་མུ་ཁྱུད། འདིར་མཎྜལ་གྱི་མཐའི་སྟེང་ནས་སྲིན་ལག་གིས་རི་མོ་འབྲི་བ་ལྟར་བསྐོར་བའམ། མེ་ཏོག་དགྲ་མཆག་
ཟངས་སྐུད་ལ་བརྒྱུས་པའི་ཕྲེང་བ་འཇོག་བ་གང་རིགས་བྱ། ཨོཾ་ཧ་སུ་མ་དྷྱ་མཻ་ར་ཝེ་ནཱ་མ། དབུས་སུ་རི་རབ། ཨོཾ་ཡཾ་བཱུརྦ་བི་ད་ཧཱ་ཡ་ནཱ་མ། ཤར་ལུས་འཕགས། ཨོཾ་རཾ་ཛམྦུ་དའྭི་བཱ་ཡ་ནཱ་མ། པལ་བྲ། བུ་
གླིང། ཨོཾ་ལཾ་ཨ་བ་ར་གཽ་ཙརྱ་ནཱ་མ། ནུབ་བ་ལང་སྤྱོད། ཨོཾ་ཝཾ་ཨུ་ད་ཏ་ར་ཀུ་ར་ཝེ་ནཱ་མ། བྱང་སྒྲ་མི་སྙན། ཨོཾ་ཡཾ་ཨུ་པ་དའྭི་པཱ་ཡ་ནཱ་མ། ཞེས་པ་ལན་གཉིས། ལུས་དང་ལུས་འཕགས་
ཨོཾ་རཾ་ཨུ་པ་དའྭི་པཱ་ཡ་ནཱ་མ། ཞེས་པ་ལན་གཉིས། རྔ་ཡབ་དང་རྔ་ཡབ་གཞན། ཨོཾ་ལཾ་ཨུ་པ་དའྭི་པཱ་ཡ་ནཱ་མ། ཞེས་པ་ལན་གཉིས། གཡོ་ལྡན་དང་ལམ་མཆོག་འགྲོ། ཨོཾ་ལཾ་ཨུ་པ་དའྭི་པཱ་ཡ་ནཱ་
མ། ཞེས་བ་ལན་གཉིས། སྒྲ་མི་སྙན་དང་སྒྲ་མི་སྙན་གྱི་ཟླ། ཞེས་པའི་བར་ལ་དབུས་དང་ཕྱོགས་བཞི། གླིང་ཁ་ཕྱིར་བལྟས་པའི་གཡས་གཡོན་དུ་གླིང་ཕྲན་གྱི་ཚོམ་བུ་དགོད། ཨོཾ་ཡཾ་ག་ཛ་ད་ཏྣཱ་ཡ་ནཱ་མ། གླང་པོ་
རིན་པོ་ཆེ། ཨོཾ་རཾ་པུ་རུ་ཥ་རཏྣཱ་ཡ་ནཱ་མ། ཁྱིམ་བདག་རིན་པོ་ཆེ། ཨོཾ་ལཾ་ཨ་ཤྭ་རཏྣཱ་ཡ་ནཱ་མ། རྟ་མཆོག་རིན་པོ་ཆེ། ཨོཾ་ལཾ་སྟྲི་རཏྣཱ་ཡ་ནཱ་མ། བཙུན་མོ་རིན་པོ་ཆེ། ཨོཾ་ཡཾ་ཁངྒ་ར་ཏྣཱ་ཡ་

[014A]༄༅། །ནཱ་མ། དམག་དཔོན་རིན་པོ་ཆེ། ཨོཾ་རཾ་ཙཀྲ་རཏྣཱ་ཡ་ནཱ་མ། འཁོར་ལོ་རིན་པོ་ཆེ། ཨོཾ་ལཾ་མ་ཎི་རཏྣཱ་ཡ་ན་མ། ནོར་བུ་རིན་པོ་ཆེ། ཨོཾ་ཝཾ་མཧཱ་ནི་དཧི་རཏྣཱ་ཡ་ནཱ་
མ། གཏེར་ཆེན་པོ། ཞེས་བའི་བར་ལ་རིམ་བཞིན་ཤད་ནས་ཕྱོགས་བཞིར་གླང་པོ་སོགས་བཞི། ཤར་ལྷོ་སོགས་མཚམས་བཞིར་དམག་དབོན་སོགས་བཞི། ཨོཾ་སཱུདྱ་ཡ་ཊཱ་མ། ཉི་མ། ཨོཾ་ཙནྡྲཱ་ཡ་ནཱ་མ། ཟླ་བ་
རི་རབ་ཀྱི་ཤར་ནུབ་གཉིས་སུ་ཚོམ་བུ་དགོད་བ་སྟེ། རྟེན་ལ་བསྟན་པའི་ངོས་ལ་ཤད་དུ་བྱ། རི་རབ་ཀྱི་སྟེང་དུ་ཚོམ་བུ་གཅིག་བཞག་ལ། ཚོགས་པས། བདག་གཞན་ལུས་ངག་ཡིད་གསུམ་ལོངས་སྤྱོད་དུས་གསུམ་
དགེ་ཚོགས་བཅས། །རིན་ཆེན་མཎྜལ་བཟང་པོ་ཀུན་བཟང་མཆོད་པའི་ཚོགས་བཅས་པ། །བློ་ཡིས་བླངས་ནས་བླ་མ་ཡི་དམ་དཀོན་མཆོག་གསུམ་ལ་འབུལ། །ཐུགས་རྗེའི་དབང་གིས་
བཞས་ནས་བདག་ལ་བྱིན་གྱིས་བརླབ་ཏུ་གསོལ། །ཨོཾ་ན་མ་གུ་རུ་རཏྣཱ་མཎྜལ་ཀཾ་ནིརྱ་ཏ་ཡཱ་མི། ཚིགས་བཅད་ཀྱི་ཚེ་མཎྜལ་གཙོ་བོའི་མདུན་དུ་ཁྱེད། གཙོ་བོས་བླ་མ་གོང་མ་རྣམས་ལ་འབུལ་བའི་ཕྱིར་རང་གི་
མེ་ཏོག་མཎྜལ་གྱི་སྟེང་དུ་སྤུངས། མཆོད་གཡོག་པས་མཎྜལ་རྟེན་གྱི་དྲུང་དུ་བཞག་ཡང་གཙོ་བོས་སྔར་གྱི་སྔོས་དེར་ཐལ་མོ་སྦྱར་བའི་བར་དུ་བཟུང་ནས་མཆོད་གཡོག་པ་ལ་གཏད། ངེས་ཀྱང་དེ་བཞིན་བླངས་ནས་མཎྜལ་ཕུལ་ཏེ་

[014B] དེ་ནས་གཙོ་བོས། བཤགས་བ་དང་བསྡམས་པ་སྔོན་དུ་འགྲོ་བ་ཅན་གྱི་ལྷའི་རྣལ་འབྱོར་ལ་གནས་པར་ཞུ། ཞེས་ཚོགས་པ་སྤྱིལ་དཀྱིལ་འཁོར་སྒྲུབ་པར་བསྐུལ་ལ་
གོང་གི་མཎྜལ་ནི་བླ་མ་དངོས་སུ་བཞུགས་ཡོད་ན་ཚོགས་པས་བླ་མ་ལ་འབུལ་བ་ཡིན་ཞིང། མཆོད་གཡོག་པས་མཎྜལ་བཟུང་ནས། བླ་མ་དང་གཙོ་བོ་ཐ་མི་དད་པའི་ཞབས་དྲུང་དུ། རིམ་གཉིས་ཀྱི་རྣལ་
འབྱོར་ཟབ་མོ་ལ་གནས་པར་ཞུ་བའི་ཡོན་དུ་མཎྜལ་འབུལ་བར་ཞུ། ཞེས་བརྗོད་རྗེས་མཎྜལ་འདོན་པ་དཔལ་ལྡན་སྨད་རྒྱུད་གྲྭ་ཚང་གི་ཕྱག་བཞེས་ཡིན་ལ། བླ་མ་མེད་ན་ནུས་ལྡན་ཅིག་ལ་གཙོ་བོར་
བྱས་ཏེ་བྱ་ཞིང། དགེ་འདུན་ཐམས་ཅད་ཀྱིས་མདུན་གྱི་ནམ་མཁར་རྩ་རྒྱུད་ཀྱི་བླ་མ་རྣམས་དང་ཡི་དམ་མཆོག་གསུམ་བཞུགས་པ་ལ་རང་རང་གི་ལག་ཏུ་མཎྜལ་བཟུང་ནས་ཕུལ་བར་བསམ། ཀུན་བཟང་མཆོད་པའི་ཚོགས་
བཅས་པ། ཞེས་པའི་མཆོད་པ་ནི། རི་རབ་གླིང་བཞི་སོགས་ཐམས་ཅད་ཀྱི་སྟེང་དུ་རང་གི་ཐ་མལ་བའི་རྣམ་པ་གཡས་ཡིད་བཞིན་གྱི་ནོར་བུ་དང་གཡོན་ཡལ་གཉེར་ལྔ་དང་ལྡན་པའི་དཔག་བསམ་གྱི་ཤིང་ཐོགས་པ་
རེ་རེ་གནས་བ། ཤིང་དེའི་ཡལ་ག་རེ་རེའི་སྟེང་དུ་ཡང་རང་གི་ལུས་རེ་རེ་ནོར་བུ་དང་ཤིང་ཐོགས་པ། ཤིང་དེ་རྣམས་ཀྱི་སྟེང་དུ་ཡང་སྔ་མ་དང་འདྲ་བ་སོགས་ཇི་མང་ཇི་མང་དུ་སྦྲུལ་པ་དཔག་ཏུ་མེད་པ་དང། སེམས་

[015A]༄༅། །ཅན་ཐམས་ཅད་ཀྱི་ལུས་ངག་ཡིད་གསུམ་དང་ལོངས་སྤྱོད་དང་དགེ་བ་དང་བཅས་ཐམས་ཅད་འབུལ་བར་མོས་བ་བྱའོ། །མཆོད་གཡོག་པས་བསྐུལ་བ་ནི་མཁའ་འགྲོ་མ་རྣམས་ཀྱིས་གྲོགས་མཛད་ནས་རིམ་གཉིས་
ཀྱི་རྟོགས་པ་སྐྱེ་བའི་ཆེད་ཡིན་པས། དེ་ལྟར་དུ་གྱུར་ཅིག་སྙམ་དུ་སྨོན་དགོས་ལ། ཆོ་ག་དངོས་ཀྱི་རིམ་པ་ནི་གཙོ་བོས་བསྐུལ་བར་བྱས་བས་མཆོད་ག་ལོག་པས་སྙན་གསན་མི་བྱེད་དོ། །སྙན་གསན་དང་མཎྜལ་འདི་དག་ནི་བདག་བསྐྱེད་
རྐྱང་བ་དང་བདག་མདུན་ཐ་མི་དད་གཉིས་ཀ་ལ་བྱ་རུང་བར་གསུངས་སོ། །དེ་ནས། དཀོན་མཆོག་གསུམ་ལ་སྐྱབས་སུ་འགྲོ། །ཞེས་པ་ནས། བཏང་སྙོམས་ལ་གནས་པར་བྱའོ། །དཀྱིལ་འཁོར་སྒྲུབ་མཆོད་
ཙམ་ལ་བུམ་པ་སྒྲུབ་མི་དགོས་ཀྱང་དབང་དང་འབྲེལ་བའི་ཚེ་བུམ་པ་དགོས་བས་མཆོད་གཡོག་པས་བུམ་པ་བཤམས་ནས་མཚམས་འདིར་བུམ་པ་ལོགས་སུ་བྲིས་བ་ལྟར་སྒྲུབས། རང་ཉིད་བྲིས་པའི་དཀྱིལ་འཁོར་གྱི་ནང་དུ་
ཞུགས་ནས་གཙོ་བོའི་མཚན་མ་དང་དབྱེར་མེད་དུ་རྒྱུད་པར་ཡོས་ཏེ། ཨོཾ་ཁཊྒ་དཧྲྀ་ཀ་ཧཱུཾ་ཕཊ་ཅེས་བརྗོད་དེ་ལས་བུམ་གྱི་ཆུས་དཀྱིལ་འཁོར་བསད། སྭ་བྷཱ་ཝ་  ྾  ཤཱུ་ནྱ་ཏ་  ྾  རང་དང་དཀྱིལ་འཁོར་དང་ཚོགས་
ཞིང་གི་ལྷ་དང་ནས་ཆོས་ཀྱི་དབྱིངས་ཀྱི་ཡེ་ཤེས་ལ་བགེང། གཅིག་ཏུ་འདུས། རང་དང་གཙོ་བོའི་མཚན་མ་དང་ངོ་བོ་དབྱེར་མེད་དུ་གྱུར། དེ་བཞིན་དུ། ནང་གི་ཤར་གྱི་མཚན་མ་དང་

[015B] ཤར་སྒོའི་མཚན་མ་དང་  ྾  ནང་གི་ཤར་ལྷོའི་མཚན་མ་དང། ཕྱིའི་གྲྭ་བཞིའི་མཚན་མ་དངོས་པོ་དབྱེར་མེད་དུ་གྱུར། ཞེས་བའི་བར་ལ་འགྲེ། དམ་ཚིག་གི་གཞལ་ཡས་
ཁང་ལ་ཐིམ་བར་གྱུར། ཅེས་པའི་མཇུག་ཏུ། ཨོཾ་ཧྲཱི་ཥྚྲཱི་ཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་སར། ནས། ཡུམ་དང་བཅས་པའི་སྐུར་བཞེངས་པའི་གཙོ་འཁོར་ཐམས་ཅད་ཀྱི་མིག་གཉིས་སུ་ཀྵིཾ་ཀྵིཾ་དང་
འཁོར་ལོ་ལས་  ྾  རྣ་བ་གཉིས་སུ་ཛྲིཾ་ཛྲིཾ་དང་རྡོ་རྗེ་ལས་  ྾  སྣང་ཁཾ་དང་རིན་པོ་ཆེ་ལས་ནས། ཀཱ་ཡ་བཛྲ་སྭ་བྷཱ་ཝ་ཨཏྨ་ཀོཉྷཾ། ཛཿ་འཇམ་དབལ་རང་བཞིན་  ྾  ལས་བྱེད་སྦྲུལ་པ་ཞེས་པ་དོར་ནས་
གཏི་མུག་གཤིན་རྗེའི་གཤེད་སོགས་འཁོར་དང་བཅས། ཞེས་བསྒྱུར་ལ། བྱང་དང་བྱང་ཤར་བ་རྣམས་ལ་དོན་གྲུབ་ཀྱིས་དབུ་བརྒྱན། ཕྱོགས་སྐྱོང་བཅོ་ལྔ་འཁོར་དང་བཅས་པ་ལ་དཔལ་རྡོ་རྗེ་
འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པ་རེ་རེས་རྒྱས་བཏབ། དབང་གི་ལྷ་རྣམས་རང་ཉིད་ལ་ཐིམ། རང་གཙོ་བོ་ལས་མར་མེ་གཅིག་ལས་
གཉིས་ཆད་ཀྱི་ཚུལ་དུ་ཕྱེ་ནས་དཀྱིལ་འཁོར་གྱི་ཤར་སྒོའི་ཐད་ཀྱི་ཕྱི་རོལ་དུ་མཆོད་པའི་ལས་ལ་གནས་པར་གྱུར། མཆོད་བའི་སྤོས་དང་མར་མེ་སྦར་ནས་སླར་བརླབ་ཀྱང་རུང། མཆོད་གྲལ་གྱི་སྤོས་སྦར་མི་བདེན་

[016A]༄༅། །སྔོས་གཞན་སྦར། ཆུ་བཞི་ཉེར་སྦྱོད་རོལ་མོ། འདོད་ཡོན། རྒྱལ་སྲིད་བདུན་ཕུལ། ནང་མཆོད་བརླབ། ཨོཾ་མཆོད་དོ། །ནས། བཛྲ་སྭ་བྷཱ་ཝ་ཨཱཏྨ་ཀོཉྷཾ། རང་གི་ལུས་ལ་གནས་
མའི་རྒྱལ་བ་རྣམས་ཟག་བ་མེད་པའི་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར། རང་ཉིད་དཀྱིལ་འཁོར་གྱི་ནང་དུ་ཞུགས་གཙོ་བོ་དང་ཐ་མི་དད་པར་གྱུར། གཉིས་མེད་ཐུན་མོང་མ་དང་
ཞལ་དགུ་ནི་སོགས་དང། ཕྲེང་བ་བརླབས་ནས་སྔགས་བཟླ། ཡིག་བརྒྱ་མཆོད་བསྟོད་བྱ། མཆོད་པའི་ཚེ་དང་གཙོ་བོ་ལས་བྱེ་བ་ལྟར་ན་གཏོར་མ་ལ་ཡང་དེ་ལྟར་བྱེད་དམ་དབྱད། བྱེ་ན། རང་གཙོ་བོ་ལས་མར་མེ་གཅིག་ལས་
གཉིས་ཆད་ཀྱི་ཚུལ་དུ་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པའི་རྣམ་པར་ཕྱེ་ནས་དཀྱིལ་འཁོར་གྱི་ཕྱི་རོལ་དུ་གནས་བར་གྱུར། ཞེས་པའོ། །གཏོར་མ་ཆང་ཆུ་ནང་མཆོད་ཀྱིས་བྲན་ནས་བརླབ་
འཇིག་རྟེན་ལས་འདས་པའི་མགྲོན་རྣམས་ཀྱི་ལྗགས་ཧཱུཾ་ལས་ཞེས་སོགས་ཀྱིས་དཀྱིལ་འཁོར་པ་ལ་གཏོར་མ་ཕུལ། ཕྱོགས་སྐྱོང་འཁོར་དང་བཅས་པ་རྣམས་ཀྱི་ལྗགས་ཧཱུཾ་ལས་སོགས་ཀྱིས་ཕྱོགས་སྐྱོད་
ལ་གཏོར་མ་ཕུལ། ལས་གཤིན་ལ་རྒྱས་བསྡུས་གང་རུང་གིས་ཕུལ། ལས་གཤིན་གྱི་མཆོད་པ་ལ། ཨོཾ་ཀཱ་ལ་རཱུ་པ་ཡེ་གྲྀཏྣེ་དཾ་པུཥྤེ་པྲ་ཏཱིཙྪ་ཧཱུཾ་སཱཧཱ། ཞེས་བརྗོད་པར་འཁྲུལ་སྤོད་ལས་གསུངས། གཏོར་མའི་གོང་དུ་

[016B] ཕྱོགས་སྐྱོང་གི་མཆོད་གཏོར་བརླབ། རང་གི་ཐུགས་ཀའི་ཧཱུཾ་སྔོན་པོའི་ནས། དེའི་བར་ཆད་ཞི་བའི་འཕྲིན་ལས་མཛོད་ཅིག་གི་བར་སྔོན་འགྲོ་ལྟར་ལ། ཡིག་བརྒྱ་ཚར་གཅིག་
མ་རྙེད་ཡོངས་སུ་ཤོ་ལོ་ཀ་གཅིག་ཇི་སྲིད་དཀྱིལ་འཁོར་གྱི་བྱ་བ་རྣམས་མ་རྫོགས་པ་དེ་སྲིད་དུ་སྟེང་འོག་ཕྱོགས་མཚམས་རྣམས་སུ་འཁོར་ནས་བགེགས་རྣམ་པར་བཟློག་པའི་འཕྲིན་ལས་མཛོད་
ཅིག་ཅེས་བརྗོད། རྣམ་དག་བསམ་པས་སོགས་ཀྱི་སྨོན་ལམ་གདབ་པོ། །བདག་འཇུག་དང་གཏང་རག་རྣམས་དང་རང་གི་ཆོ་ག་ལྟར་བྱ། བདག་བཇུག་ཉིན་མང་བོ་སྦྲེལ་ནས་བྱེད་ན་ཉིན་ཕྱི་མ་རྣམས་ལ་ཕྱོགས་སྐྱོང་
གིས་ཆོད་གཏོར་བརླབ། ཕྱོགས་སྐྱོང་འཁོར་དང་བཅས་པ་རྣམས་ཀྱི་ལྗགས་ཧཱུཾ་ལས་ཞེས་སོགས་མཆོད་གཏོར་འཕྲིན་བཅོལ་སྔར་བཞིན་བྱ། ཉིན་ཐ་མར་དས་བྲིས་ལ་བརྟན་བཞུགས་བྱས་པའི་མཇུག་ཏུ། ཕྱོགས་
སྐྱོང་གི་མཆོད་པ་བརླབ། ཨོཾ་ད་ཤ་དི་ཀ་སོགས་ཀྱིས་ཕྱི་ནང་གི་མཆོད་པ་དང། བཅོམ་ལྡན་ཆོས་རྗེ་ནས་བར་ཆད་ཞི་བའི་འཕྲིན་ལས་མཛོད་ཅིག་ཡིག་བརྒྱ་བཟོད་གསོལ། ཨོཾ་ཨཱ་བཛྲ་མུཿ་
ཕྱོགས་སྐྱོང་འཁོར་བཅས་དང་གནས་སུ་གཤེགས་པར་གྱུར་ཅེས་གཤེགས་གསོལ་བྱ། དེ་རྗེས་རང་ཉིད་སྐད་ཅིག་གིས་ཞེས་སོགས་གནས་གསུམ་བྱིན་རླབས། ཤིས་བརྗོད་རྣམས་བྱ། བདག་འཇུག་ལན་

[017A]༄༅། །གཅིག་བྱེད་ནའང་དཀྱིལ་འཁོར་བསྲུང་དུ་བཅུག་པའི་ཕྱོགས་སྐྱོང་གི་གཤེགས་གསོལ་བཤད་མ་ཐག་པ་ལྟར་བྱ་ལ། དཀྱིལ་འཁོར་སྒྲུབ་མཆོད་ཙམ་ལ་ནི་འདི་མི་བྱེད་དོ། །ཆོ་གའི་མགོད་ནང་མཆོད་
བསང་བ་དང། སྔོན་འགྲོའི་མཆོད་གཏོར་བསད་བ། བདག་བསྐྱེད་ཀྱི་མཆོད་པ་བསང་བ་རྣམས་ཧྲཱི་ཥྚྲཱི་ས་བྱེད་ལ། བུམ་སྒྲུབ་ཀྱི་མཆོད་པ་བསང་བ་དང། ཕྲེང་བ་བྱིན་བརླབ་ཀྱི་ཚེ་བསང་བ་ཡང་ལས་སྔགས་ཀྱིས་བྱེད་པར་སྣང། དེ་ལས་
གཞན་བུམ་པ་བསང་བ། དཀྱིལ་འཁོར་བསང་བ། མཆོད་གཏོར་བསང་བ་ཐམས་ཅད་ལ་ལས་ཐམས་ཅད་པའི་སྔགས་ཀྱིས་བསང་བར་མཛད་དོ། །འདིར་ལས་སྔགས་ནི་ཧྲཱི་ཥྚྲཱི་དང། ལས་ཐམས་ཅད་པའི་སྔགས་ནི་ཁཊྒ་དཧྲྀ་ཀ་
ཡིན་ནོ། །ལས་བུམ་མ་བསྒྲུབས་པར་དཀྱིལ་འཁོར་སྒྲུབ་མཆོད་བྱེད་པའི་ཚེ་བསད་བ་ཐམས་ཅད་ལས་སྔགས་ཀྱིས་བྱེད་དོ། །རས་བྲིས་ཀྱི་དཀྱིལ་འཁོར་ལ་ཉིན་མང་པོ་མཐུད་ནས་བདག་འཇུག་ལེན་པ་ལ་ཉིན་རེ་བཞིན་
བརྟན་བཞུགས་བྱེད་བ་ཕྱག་ལེན་ནོ། །ཀུན་རིག་དང་ཚེ་དཔག་མེད་ཀྱི་དཀྱིལ་འཁོར་སྒྲུབ་མཆོད་ལ་མཎྜལ་ཞུ་འབུལ་ནི་གོང་དུ་བཤད་པ་དང་འདྲ། ཀུན་རིག་ལ། རྡོར་དྲིལ་དང། སྔོན་འགྲོའི་མཆོད་གཏོར་གྱི་བྱིན་རླབས་ཞུ་བ་
དང། བསང་གཏོར་དང་ཚོགས་ཞིང་གི་མཆོད་པ་བྱིན་རླབས་མཛད་པར་ཞུ་བ་དང། ཚེ་དཔག་མེད་ལ། སྔོན་འགྲོའི་མཆོད་གཏོར་གྱི་སྙན་གསན་ཙམ་བྱ་བ་ལས་གཞན་སྙན་གསན་འབེབས་རྒྱུ་མེད་དོ། །

[017B] །འདིས་ཀྱང་་བླ་མ་ཡི་དམ་རྣམས་ཀྱིས་རྗེས་སུ་འཛིན་པར་གྱུར་ཅིག། །།མངྒ་ལཾ།། །།
   ༈   ། །།གཏང་རག་བྱ་ཚུལ་ནི། དབང་པས་འབྲིལ་ཚེ་མཎྜལ་འབུལ་དགོས་པས། བླ་མ་
དང་གཙོ་བོ་ཐ་མི་དད་པའི་ཞབས་དྲུང་དུ། དབང་བཞི་རྫོགས་པར་ཐོབ་པའི་བཀའ་དྲིན་གཏང་རག་གི་ཡོན་དུ་མཎྜལ་འབུལ་བར་ཞུ། མཎྜལ་གྱིས་བསྡུས་ཅི་རིགས་ཕུལ། མཆོད་བ། ཁཊྒ་དཧྀ་ཀ་གིས་
བསང་སྦྱངས་ནས་བྱིན་གྱིས་བརླབས། དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གིས་དད་པས་འབུལ་ལགས་ན། །བཞེས་ཏེ་བདག་ལ་བགྱིས་པར་མཛོད། །
ཨོཾ་ཨཱ་ཧྲཱི་པྲ་ཝ་ར་སར་ཀཱ་རཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ། སྔར་གྱི་ཚིགས་བཅད་ཀྱི་ཡོན་ཆབ་ཀྱི་གནས་སུ། ཞབས་བསིལ། ཞལ་བསིལ། བསང་གཏོར། ཨརྒྷཾ་གྱི་གནས་སུ། བཱ་དྱཾ། ཨཉྩ་མ་
ཎཾ། པྲོཀྵ་ཎཾ་སྦྱད་ནས་ཆུ་བཞི། ཆུ་སྐྱེས་དེ་བཞིན་ཐང་ལས་སྐྱེས། །མེ་ཏོག་དམ་པ་འདི་དག་ནི། །མཆོག་ཏུ་གུས་པས་བདག་འབུལ་ན། །ཅི་བདེ་བར་ནི་ཁྱེད་ཀྱིས་བཞེས། །ཨོཾ་ཨཱ་

[018A]༄༅། །བཛྲ་པུཥྤེ་ཧཱུཾ། ལྷན་ཅིག་སྐྱེས་དང་སྦྱོར་ལས་བྱུང། །དེ་བཞིན་བདུག་སྤོས་མཆོག་འདི་དག་མཆོག་ཏུ་གུས་བས་བདག་འབུལ་ན། །ཅི་བདེ་བར་ནི་ཁྱེད་ཀྱིས་
བཞེས། །དྷཱ་པེ་  ྾  ཞུན་མར་འཐུ་མར་མར་མེ་འདི། །ལྷ་རྫས་འབར་བ་མུན་པ་འཇོམས། །མི་ཤེས་ཐམས་ཅད་ཞི་བྱའི་ཕྱིར། །བདག་ཉིད་དད་པས་འབུལ་བར་བགྱི། །ཨཱ་ལོ་ཀེ་  ྾  ལྷན་
ཅིག་སྐྱེས་དང་སྦྱར་བ་ཡི། །དྲི་མཆོག་དམ་པ་འདི་དག་ནི། །མཆོག་ཏུ་གུས་པས་བདག་འབུལ་ན། །ཅི་བདེ་བར་ནི་ཁྱེད་ཀྱིས་བཞེས། །གན་དཧེ་  ྾  བཟའ་དང་བཅའ་བར་ཡང་དག་ལྡན། །ཁ་དོག་དྲི་
དང་རོར་ལྡན་ཞིང། །ཐམས་ཅད་སྦྱང་བའི་ཞལ་ཟས་འདི། དབུལ་གྱི་ཡང་དག་བཞེས་སུ་གསོལ། །ནཻ་ཝི་ཏྱེ་  ྾  བླ་མེད་རྡོ་རྗེ་ཐེག་པའི་དོན་སྟོན་ཅིང། །ཤེས་རབ་དབྱངས་ཀྱི་རྗེས་འགྲོ་རོལ་མོའི་
སྒྲ། །བདུད་ཀྱི་འཁོར་ལོ་གཞོམ་ཕྱིར་དབུལ་བར་བགྱི། །དོན་གྱི་དབྱིངས་ལ་མངའ་བརྙེས་འདི་བཞེས་ཤིག་ཨོཾ་ཡ་མཱནྟ་ཀ་ས་པ་རི་ཝཱ་ར་ཤབྟ་བྲ་ཏཱིཙྪ་ཧཱུཾ་སཱ་ཧཱ། ཞེས་ཕྱི་མཆོད་དབུལ་ཞིང། ལྷ་སོ་
སོའི་སྔགས་ལ་འབྲུ་གསུམ་བཏགས་པས་ནང་མཆོད་དབུལ། གཉིས་མེད་ཐུན་མོང་སོགས་ཀྱིས་བསྟོད། རང་ཉིད་དཀྱིལ་འཁོར་གྱི་ནད་དུ་ཞུགས། གཙོ་བོ་དང་ཐ་མི་དད་པར་གྱུར། རྣམ་དག་ཡིད་ཀྱི་སོགས་

[018B] གཤིན་རྗེ་གཤེད་ཀྱི་ཡིག་བརྒྱ་གསུམ། མེ་ཏོག་དང་བཅས་པའི་ཐལ་སོ་སྙིང་གར་སྦྱར་ལ། མ་ཚང་བ་ལ་སོགས་པའི་ཉེས་བཞི་བར་བྱ་བའི་ཕྱིར་བཟོད་པར་གསོལ་ཏེ། གང་ཡང་བདག་བློ་རྨེངས་པ་ཡིས། །ཉེས་བྱས་ཅུང་ཟད་གང་བགྱིས་
པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་བ། །དེ་ཀུན་གཙོ་བོས་བཟོད་མཛད་རིགས། །
ཞེས་བརྗོད། །བཅོམ་ལྡན་འདས་འཇམ་དཔལ་གཤིན་རྗེའི་གཤེད་ཀྱི་ལྷ་ཚོགས་ཁྱེད་རྣམས་ལ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་ལས། སྐྱོབ་པའི་ནུས་མཐུ་བསམ་གྱིས་མི་ཁྱབ་པ་
མངའ་བ་ལགས་པས། ཕན་བདེའི་འབྱུང་གནས་སངས་རྒྱས་ཀྱི་བསྟན་པ་རིན་པོ་ཆེ་འདི་ཉིད་སྒོ་ཐམས་ཅད་ནས་ཕྱོགས་ཐམས་ཅད་དུ་རང་ཞིང་རྒྱས་ལ་ཡུན་རིང་དུ་གནས་པར་བྱིན་གྱིས་བརླབ་ཏུ་གསོལ་
དཔལ་ལྡན་བླ་མ་དམ་པ་རྣམས་དང་བསྟན་པ་འཛིན་པའི་སྐྱེས་བུ་དམ་པ་ཐམས་ཅད་སྐུ་ཁམས་བཟང་ཞིང་སྐུ་ཚེ་རིང་བ་དང། རྣམ་པར་དཀར་བའི་འཕྲིན་ལས་དང་རྒྱས་སུ་འབྱུང་བ་དང། བདག་ཅག་དབོན་སློབ་སྦྱིན་བདག་
དང་བཅས་པ་རྣམས་ཀྱི་ནང་གདོན་སྡིག་སྒྲིབ་སོགས་མི་མཐུན་པའི་ཕྱོགས་ཐམས་ཅད་ཞི་བ་དང། ཚེ་བསོད་དབལ་འབྱོར་སོགས་མཐུན་རྐྱེན་ལེགས་ཚོགས་ཐམས་ཅད་འབད་མེད་ལྷུན་གྲུབ་ཏུ་འབྱུང་བ་དང། འཇིག་

[019A]༄༅། །རྟེན་གྱི་ཁམས་ཐམས་ཅད་དུ་བཀྲ་ཤིས་ཀྱི་དགེ་མཚན་རྒྱ་ཆེན་པོ་རྒྱུན་མི་འཆད་དུ་འབྱུང་བར་བྱིན་གྱིས་བརླབ་ཏུ་གསོལ། ཁྱད་པར་དུ་ཡང་བླ་མ་ཡི་དམ་མཆོག་གིས་ཚེ་རབས་ཐམས་ཅད་དུ་འབྲལ་བ་
མེད་པར་རྗེས་སུ་འཛིན་པ་དང། ཐུན་མོང་དང་ཐུན་མོང་མ་ཡིན་པའི་ལམ་གྱི་རིམ་པ་མཐའ་དག་རྒྱུད་ལ་སྐྱེས་ནས་མྱུར་བ་མྱུར་བར་དཔལ་རྡོ་རྗེ་འཇིགས་བྱེད་ཆེན་པའི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ཞེས་འདོད་
གསོལ་བྱ། བདག་ལ་དངོས་གྲུབ་མཆོག་བསྩོལ་ལགས། །ཏིང་འཛིན་ཀུན་གྱི་འབྲས་བུ་སྩལ། །སེམས་ཅན་ཀུན་ལ་ཅི་འདོད་བར། །དངོས་གྲུབ་བླ་ན་མེད་པ་སྩོལ། །བསྒྲུབས་པའི་དཀྱིལ་འཁོར་གྱི་དམ་ཚིག་པ་ལ་ཆ་
གཉིས་སུ་ཕྱེ་བའི་རང་གིས་སྤྲུལ་བའི་ཆ་གཅིག་འོད་དུ་ཞུ་ནས་རང་ལ་ཐིམ། རང་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པའི་རྣམ་པར་ཕྱེ་ནས་དཀྱིལ་
འཁོར་གྱི་ཕྱི་རོལ་དུ་གནས་པར་གྱུར། རྡོ་རྗེ་དང་བཅས་པའི་ལག་པ་གཡས་པས་ལྷ་རྣམས་ཀྱི་ཐུགས་ཀ་སོགས་གནས་གསུམ་དུ་རེག་བའམ་མོས་ལ། ཨོཾ་ཡ་མཱནྟ་ཀ་ཧཱུཾ་ཕཊ། ཨོཾ་བཛྲ་བེ་ཏཱ་ལི་  ྾  ཨོཾ་བཛྲ་ར་ཏི་ཧཱུཾ་ཕཊ། དམ་
ཚིག་པའི་ཆ་གཅིག་དང་ཡེ་ཤེས་པ་རྣམ་པར་བ། གཏོར་མགྲོན་གྱི་ཕྱོགས་སྐྱོང་དང་ལས་གཤིན་རྣམས། འདིར་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང། །ནད་མེད་ཚེ་དང་དབང་

[019B] །མཆོག་རྣམས་ལེགས་པར་སྩལ་དུ་གསོལ། །ཨོཾ་སུ་པྲ་ཏིཥྛ་བཛྲ་ཡེ་སཱུཧཱ། ཞེས་བརྗོད་ཅིང་མེ་ཏེག་གཏར། ཉིན་བ་མེད་དཀྱིལ་འཁོར་བསྲུངས་པའི་ཕྱོགས་སྐྱོང་མཚམས་འདིར་གཤེགས་པར་བྱ། རང་ཉིད་
སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པའི་སྐུར་བཞེངས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། འཆི་མེད་ལམ་ཀུན་སོགས་ཀྱིས་ཤེས་
བརྗོད་བྱའོ། །དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་དཀྱིལ་འཁོར་སྒྲུབ་མཆོད་ཀྱི་མཇུག་ཏུ་གཏང་རག་བྱ་ཚུལ་གསར་དུ་བསྒྲིགས་བ་དགེ་ལེགས་འཕེལ།། །།མངྒ་ལཾ།། །།


﻿   ༈    །།པཎ་ཆེན་
བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་རྡོ་རྗེ་འཇིགས་བྱེད་ཀྱི་དབང་གི་བླ་བརྒྱུད་གསོལ་འདེབས་ཁ་སྐོང་ནི། ལུང་རྟོགས་མངའ་བདག་སངས་རྒྱས་ཡེ་ཤེས་ཞབས། །ཞེས་པའི་མཚམས་ནས། རིམ་གཉིས་མཐར་སོན་བློ་བཟང་
ཆོས་རྒྱན་ལ། །གསོལ་བ་་ཕྱག་ན་པདྨོའི་རྣམ་འཕྲུལ་ཐམས་ཅད་མཁྱེན། །དཀྱིལ་འཁོར་བ་དག་པོ་དཀོན་མཆོག་རྒྱལ་མཚན་དང། །བཀའ་དྲིན་མཉམ་མེད་བློ་བཟང་ཡེ་ཤེས་ལ། གསོལ་བ་་ཐམས་ཅད་མཁྱེན་པ་བསྐལ་

[008A]༄༅། །བཟང་རྒྱ་མཚོའི་སྡེ། །རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །གསང་ཆེན་མཛོད་འཛིན་བློ་བཟང་དཔལ་འབྱོར་ལ། །གསོལ་བ་་རྡོ་རྗེ་འཛིན་པ་བློ་བཟང་ཚུལ་ཁྲིམས་དང། །བཀའ་དྲིན་མཉམ་མེད་རྩ་
བའི་བླ་མ་སོགས། །དབང་བསྐུར་རྒྱུད་བཤད་མན་ངག་སྩོལ་རྣམས་ལ། །གསོལ་བ་་རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །ཞེས་སོགས་དཀྱུས་ལྟར་བརྗོད་བར་བྱའོ། །ཞེས་པ་འདི་ཡང་དགེ་སློང་དྷ་རྨ་བྷ་དྲས་བྲིས།།



﻿   ༈    །འཇིགས་
བྱེད་དཔའ་གཅིག་གི་བརྒྱུད་འདེབས་ཁ་སྐོང་ནི། རྣམ་རྒྱལ་རྡོ་རྗེ་ཤེས་རབ་སེང་གེའི་མཚན། །བསོད་ནམས་ལྷུན་གྲུབ་རྣམས་ལ་།རྒྱལ་བ་གཉིས་པ་སྲས་མཆོག་ཞ་ལུ་པ། །ཤེས་རབ་སེང་གེ་འདུལ་འཛིན་དཔལ་ལྡན་བཟང། །འཇམ་དབྱངས་དགེ་
འདུན་འཕེལ་དང་བཀྲ་ཤེས་འཕགས། །བསམ་འགྲུབ་རྒྱ་མཚོ་རྣམས་ལ་།བརྩོན་འགྲུས་འཕགས་པ་སངས་རྒྱས་རྒྱ་མཚོ་དང། །བློ་བཟང་ཆོས་རྒྱན་སངས་རྒྱས་བཀྲ་ཤིས་ཞབས། །བློ་བཟང་ངག་དབང་བློ་གྲོས་རྒྱ་མཚོའི་སྡེ། །འཇམ་དབྱངས་
བཞད་པ་རྣམས་ལ་།སངས་རྒྱས་རྡོ་རྗེ་དཀོན་མཆོག་འཇིགས་མེད་དབང། །བཀའ་དྲིན་གསུམ་ལྡན་རྩ་བའི་བླ་མ་སོགས། །དབང་བསྐུར་རྒྱུད་བཤད་མན་ངག་སྩོལ་བ་ཡི། །དངོས་བརྒྱུད་བླ་མ་རྣམས་ལ་།དེ་ལྟར་རྩ་བརྒྱུད་ཅེས་སོགས་
བྱའོ།།



﻿༄༅། །བླ་བརྒྱུད་ཁ་སྐོང་སྐོར་བཞུགས་སོ།།

[001A] །འཇིགས་བྱེད་ལྷ་བཅུ་གསུམ་མའི་བླ་བརྒྱུད་ཁ་སྐོང་ནི། ཁྱབ་བདག་འཇམ་པའི་རྡོ་རྗེ་གཤིན་རྗེ་གཤེད། །ཅེས་པ་ནས། ངག་
དབང་བཤད་སྒྲུབ་བསྟན་པའི་ཉི་མ་ལ། །གསོལ་བ་སླར་ཡང་རྗེ་བཙུན་བསྟན་པ་རབ་རྒྱས་དཔལ། །མདོ་རྒྱུད་གསལ་མཛད་གྲགས་པ་བརྩོན་འགྲུས་ཞབས།།
རྡོ་རྗེ་འཆང་དངོས་བྱམས་པ་རྒྱ་མཚོ་ལ། །གསོལ་བ་བློ་ཆེན་ཐབས་ཤེས་ཟུང་འབྲེལ་ལམ་བཟང་གིས། །རིང་ནས་བྱང་ཆུབ་རྡོ་རྗེའི་མཆོག་བརྙེས་པ། །ཟབ་
གསང་བསྟན་པའི་འོད་འབྱིན་སྒྲོན་མེ་ཆེ། །གསོལ་བ་རྒྱལ་བ་ཀུན་གྱི་ ཞེས་མན་སྦྱོར།  ཡང་ནང་མཆོད་ཁ་སྐོང་ནི།  ཨོཾ་མཆོད་དོ་དྲིན་ཅན་རྩ་བའི་བླ་མ་རྡོ་རྗེ་འཆང་

[002A] །ངག་དབང་བཤད་སྒྲུབ་བསྟན་པའི་ཉི་མའི་ཞལ་དུ་ཨོཾ་ཨཱ་ཧཱུཾ། སླར་ཡང་རྗེ་བཙུན་བློ་བཟང་ཡེ་ཤེས་བསྟན་པ་རབ་
རྒྱས་ཀྱི་ཞལ་དུ་ཨོཾ་ཨཱ་ཧཱུཾ། རྡོ་རྗེ་འཛིན་པ་གྲགས་པ་བརྩོན་འགྲུས་ཀྱི་ཞལ་དུ་ཨོཾ་ཨཱ་ཧཱུཾ། རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཚུལ་ཁྲིམས་བྱམས་པ་རྒྱ་མཚོ་
དཔལ་བཟང་པོའི་ཞལ་དྲིན་ཅན་རྩ་བའི་བླ་མ་རྡོ་རྗེ་འཆང་བློ་བཟང་བྱང་ཆུབ་བསྟན་པའི་སྒྲོན་མེས་དཔལ་བཟང་པོའི་ཞལ་གཞན་ཡང་དབང་བསྐུར་ མན་སྦྱར་བས་
འགྲུབ་བོ། །ཞེས་དཔལ་ལྡན་འཇིགས་མཛད་རྡོ་རྗེ་ལྷ་བཅུ་གསུམ་མའི་དབང་བརྒྱུད་རིམ་དང་འབྲེལ་བའི་གསོལ་འདེབས་དང་ནང་མཆོད་ཀྱི་ཁ་སྐོང་འདི་ལྟ་བུ་ཞིག་དགོས་ཞེས་དར་རྒྱས་ཆོས་གླིང་གི་བླ་མ་ལས་སྣེ་

[002B]། ༄༅། །བཅོམ་ལྡན་འདས་དཔལ་རྟ་མཆོག་རོལ་པ་གསང་སྒྲུབ་ཀྱི་དབང་གི་བརྒྱུད་འདེབས་ཁ་སྐོང་བཞུགས་སོ།། །།
༄༅། །རྗེ་བཙུན་གོང་མའི་གསུང་གི་དབེན་ས་སྙན་རྒྱུད་ཀྱི་དབང་གི་བརྒྱུད་འདེབས་ཀྱི་མཇུག་གི།  དེ་ཡི་བཀའ་འབངས་བཤད་སྒྲུབ་ཉི་མ་ལ།  །ཞེས་པའི་ཚིག་རྐང།  གྲུབ་པའི་དབང་ཕྱུག་དཔལ་ལྡན་བླ་མ་ལ། །གསོལ་བ་འདེབས་སོ་
 ལྟ་བུ་ཚིག་ཕྲད་བསྒྱུར་ནས་དེ་འཕྲོར།  ངག་གི་དབང་ཕྱུག་འཇམ་དཔལ་སྙིང་པོ་ཡི། །མདོ་སྔགས་བཤད་སྒྲུབ་ཆོས་ཚུལ་ལེགས་བཟུང་ནས། །བསྟན་པའི་དཔལ་གྱུར་མཁས་གྲུབ་ཉི་མའི་མགོན། །གསོལ་བ་འདེབས་སོ་
དངོས་གྲུབ་རྣམ་གཉིས་གསྩོལ། །བསོད་ནམས་ཡེ་ཤེས་ཚོགས་གཉིས་ཡོངས་སྨིན་ཏེ། །ཐུབ་བསྟན་པདྨའི་ཚལ་རབ་རྒྱས་མཛད་པའི། །འཕྲིན་ལས་འོད་སྟོང་འབྱེད་པའི་ཉི་མ་མཆོག་གསོལ་བ་དཔལ་ཆེན་རྟ་
མཆོག་རོལ་བའི་དཀྱིལ་འཁོར་དུ། །སྐལ་ལྡན་གྲངས་མེད་དབང་གིས་སྨིན་མཛད་རྗེ། །བློ་བཟང་བྱང་ཆུབ་བསྟན་པའི་སྒྲོན་མེ་ལ། །གསོལ་བ་དེ་ལྟར་གསོལ་བ་བཏབ་པས་ མན་སྦྱོར། འདི་ཡང་དོན་གཉེར་པ་འགའ་ཞིག་
གི་འདོད་མོས་བཞིན། ཆེ་ཤོས་སྤྲུལ་མིང་པས་བྲིས།། ༄༅། །བརྒྱུད་འདེབས་ཁ་སྐོང་བཞུགས་སོ།།  ༄༅། །དགའ་ལྡན་གྲུ་འཛིན་གཉིས་པའི་ཕོ་བྲང་དུ། །་ངག་དབང་བློ་བཟང་རྒྱ་མཚོ་ལ་གསོལ་བ་འདེབས། །ཞེས་

[003A]༄༅། །པའི་འཕྲོར། ཕུར་ལྕོག་བྱང་ཆུབ་གླིང་པའི་སྒྲུབ་གནས་སུ། །སྐལ་ལྡན་བུང་པ་འདུས་པའི་པདྨའི་ཚལ། །གསང་སྔགས་བསྟན་པ་ཕྱོགས་བཅུར་སྤེལ་མཛད་པ། །རྗེ་
བཙུན་མཻ་ཏྲཱིའི་མཚན་ཅན་ལ་གསོལ་བ་འདེབས། །གསང་སྔགས་དགའ་ལྡན་ཆོས་ཀྱི་ཕོ་བྲང་དུ། །གསང་ཆེན་རྡོ་རྗེ་ཐེག་པའི་སྒོ་ཕྱེ་ནས། །སྐལ་ལྡན་གདུལ་བྱ་སྨིན་ཅིང་གྲོལ་མཛད་པ། །བློ་བཟང་བསྟན་པའི་དབང་
ཕྱུག་ལ་གསོལ་བ་འདེབས། །དེ་ལྟར་རྒྱལ་བ་ ཞེས་བཅོམ་ལྡན་འདས་པདྨ་དབང་ཆེན་ཡང་གསང་ཁྲོས་པའི་བླ་བརྒྱུད་ཁ་སྐོང་འདི་ལྟ་བུ་ཞིག་དགོས་ཞེས་དབུ་མཛད་སྨན་རམས་པ་བློ་བཟང་བསྟན་འཛིན་གྱི་འདོད་མོས་བཞིན་་ཆེ་ཤོས་སྤྲུལ་མིང་བས་
འཕྲལ་མར་བྲིས་པའོ།། ༄༅། །བླ་བརྒྱུད་ཁ་སྐོང་ནི།  དཀོན་མཆོག་གསུམ་དངོས་རིག་འཛིན་འདུས་པའི་གཙོ། ། ཞེས་པ་ནས།  རྗེ་བཙུན་བསོད་ནམས་གྲགས་པ་ལ་གསོལ་བ་འདེབས།  །ཞེས་པའི་འཕྲོར།  འཇམ་མགོན་
བླ་མའི་བྱིན་རླབས་གདན་ས་རུ། །ཐེག་མཆོག་ཆོས་ཀྱི་སྲིད་ལ་དབང་བསྒྱུར་ཏེ། །བཤད་སྒྲུབ་བསྟན་པའི་བ་དན་སྲིད་པའི་རྩེར། །བསྒྲེངས་མཁས་འཇམ་དཔལ་ཚུལ་ཁྲིམས་ལ་གསོལ་བ་འདེབས། །ཕུར་
ལྕོག་བྱང་ཆུབ་ཆོས་ཀྱི་གླིང་མཆོག་ཏུ། །འོད་གསལ་བདེ་ཆེན་ངོ་བོ་ཡི་དམ་ལྷ། །སྙིགས་དུས་འགྲོ་ཀུན་འདུལ་ཕྱིར་ངུར་སྨྲིག་གར། །རྣམ་རོལ་མཻ་ཏྲཱིའི་ མཚན་ཅན་  ལ་གསོལ་བ་འདེབས། །བྲག་དམར་རི་ཁྲོད་

[003B] །དབང་ཆེན་ཁྲག་འཐུང་ལྷ་དགུའི་དཀྱིལ་འཁོར་དུ། །སྐལ་ལྡན་གྲངས་མེད་དབང་གིས་སྨིན་མཛད་རྗེ། །ཁྱབ་བདག་བསྟན་པའི་སྒྲོན་མེ་ལ་གསོལ་བ་འདེབས། །དེ་ལྟར་རྒྱལ་
བ་དགོངས་པ་ ཞེས་སོགས་མན་དཀྱུས་ལྟར་སྦྱོར་བས་འགྲུབ་པོ། །ཞེས་པ་འདི་ཡང་སྔགས་རམས་པ་བློ་བཟང་ཚངས་དབྱངས་ཀྱིས་བསྐུལ་ངོར་་ཆེ་ཤོས་སྐྱེ་མིང་བས་བྲིས་པའོ།། ༄༅། །ལམ་རིམ་གྲྭ་ཚང་གི་བརྒྱུད་འདེབས་བཞུགས་སོ།།།
༄༅། །སྣང་མཐའི་མགོན་པོ་དཔལ་ལྡན་ཡེ་ཤེས་དང། །མཁས་གྲུབ་ཆེན་པོ་བསྟན་པ་རབ་རྒྱས་ཞབས། །ཐུབ་བསྟན་གསལ་བྱེད་དགེ་ལེགས་དཔལ་བཟང་སོགས། །བསྟན་པའི་གསལ་བྱེད་
གསུམ་ལ་གསོལ་བ་འདེབས། །ཡོངས་རྫོགས་བློ་བཟང་བསྟན་པའི་པ་གམ་རྩེར། །བློ་གསལ་ཉེ་དབང་ཚོགས་ཀྱི་དབང་ཕྱུག་ཏུ། །མངོན་རོལ་ཚུལ་ཁྲིམས་ཕུན་ཚོགས་ཐུགས་རྗེ་གཏེར། །བཀའ་དྲིན་
མཚུངས་མེད་ཞབས་ལ་གསོལ་བ་འདེབས། །བློ་བཟང་དགོངས་དོན་བྱང་ཆུབ་སྙིང་པོའི་ནོར། །བཤད་སྒྲུབ་བསྟན་པའི་རྒྱལ་མཚན་རྩེར་བཀོད་དེ། །ཕན་བདེའི་སྣང་བ་ཁྱབ་མཛད་སྒྲོན་མེ་མཆོག་དཔལ་ལྡན་
བླ་མའི་ཞབས་ལ་གསོལ་བ་འདེབས། །སྐྱབས་གསུམ་ཀུན་འདུས་ ཞེས་སོགས་མན་སྦྱོར་རོ།། ༄༅། །འདིར་དཔལ་དུས་ཀྱི་འཁོར་ལོའི་བླ་བརྒྱུད་ཁ་སྐོང་ནི།  རྣམ་ཀུན་མཆོག་ལྡན་ཕྱག་རྒྱ་ཆེན་པོའི་སྐུ།  །ཞེས་པ་ནས།།

[004A]༄༅། །ངག་དབང་བཤད་སྒྲུབ་བསྟན་པའི་ཉི་མ་ལ། །གསོལ་བ་འདེབས་སོ་དངོས་གྲུབ་ ཞེས་པའི་འཕྲོར།  སླར་ཡང་ཁྱབ་བདག་བློ་བཟང་དར་རྒྱས་ཞབས། །ཡོངས་
རྫོགས་བསྟན་པའི་གསལ་བྱེད་འོད་སྣང་ཆེ། །མཁས་གྲུབ་བློ་བཟང་བསྟན་འཛིན་རྒྱ་མཚོ་ལ། །གསོལ་བ་འདེབས་སོ་ཁྱབ་བདག་རྡོ་རྗེ་འཆང་དབང་དུས་ཀྱི་མཐར། །བློ་བཟང་བསྟན་པའི་དཔལ་གྱུར་
གསུམ་ལྡན་རྗེ། །དབང་ཕྱུག་བརྒྱད་ལྡན་ཚུལ་ཁྲིམས་ཕུན་ཚོགས་ལ། །གསོལ་བ་རྣམ་པ་ཉི་ཤུ་མངོན་པར་བྱང་ཆུབ་པའི། །རྣམ་ཀུན་མཆོག་ལྡན་ཐབས་ཤེས་ཟུང་འཇུག་སྐུ། །རྣམ་བཅས་
སྐལ་བཟང་བསྟན་པའི་སྒྲོན་མེ་ལ། །གསོལ་བ་དཔལ་ལྡན་རྒྱུ་སྐར་ཅན་གྱི་དཀྱིལ་འཁོར་ལྷ།  །ཞེས་སོག་མན་འདྲ། ནང་མཆོད་ཁ་སྐོང་ནི།  ཨོཾ་དང་པོའི་སངས་རྒྱས་དུས་ཀྱི་འཁོར་ལོ་ལ་ན་མ།  ཞེས་པ་ནས།།
ཨོཾ་ཁྱབ་བདག་འཁོར་ལོའི་མགོན་པོ་དྲིན་ཅན་རྩ་བའི་བླ་མ་ངག་དབང་བཤད་སྒྲུབ་བསྟན་པའི་ཉི་མ་ལ་ན་མ།  ཞེས་པའི་འཇུག་ཏུ།  སླར་ཡང། ཨོཾ་ཁྱབ་བདག་རྗེ་བཙུན་བློ་བཟང་དར་རྒྱས་རྒྱ་མཚོ་ལ་ན་མ། ཨོཾ་གྲུབ་
པའི་དབང་ཕྱུག་བློ་བཟང་བསྟན་འཛིན་རྒྱ་མཚོ་ལ་ན་མ། ཨོཾ་རིགས་ཀུན་བདག་པོ་རྗེ་བཙུན་བློ་བཟང་བསྟན་པའི་དབང་ཕྱུག་ཚུལ་ཁྲིམས་ཕུན་ཚོགས་ལ་ན་མ། ཨོཾ་དཀྱིལ་འཁོར་རྒྱ་མཚོའི་མངའ་བདག་དྲིན་ཅན་

[004B] ཨོཾ་དྲིན་ཅན་རྩ་བའི་བླ་མ་ ཞེས་སོགས་མན་སྦྱར་བས་འགྲུབ་བོ། ཞེས་པ་འདི་ཡང་དགའ་ལྡན་བསྟན་རྒྱས་གླིང་གི་ལས་སྣེ་ཐུན་མོང་ནས་འདི་ལྟ་བུ་ཞིག་དགོས་ཞེས་བསྐུལ་ངོར་་བཙུན་
གཟུགས་ཆེ་ཤོས་སྤྲུལ་མིང་པས་བྲིས་པའོ།། ༄༅། །དཔལ་རྡོ་རྗེ་འཇིགས་བྱེད་དཔའ་པོ་གཅིག་པའི་བླ་བརྒྱུད་ཁ་སྐོང་ནི།  ཁྱབ་བདག་འཇམ་པའི་རྡོ་རྗེ་ནས། པཎ་ཆེན་བློ་བཟང་ཆོས་ཀྱི་རྒྱལ་མཚན་ལ། །གསོལ་བ་འདེབས་མཁས་
གྲུབ་ཆེན་པོ་སངས་རྒྱས་བཀྲ་ཤིས་དང། །རྗེ་བཙུན་བློ་བཟང་ངག་དབང་མཚན་ཅན་ཞབས། །འཇམ་དབྱངས་བླ་མ་ངག་དབང་བློ་གྲོས་ལ། །གསོལ་བ་ཀུན་མཁྱེན་འཇམ་དབྱངས་བཞད་པའི་རྡོ་རྗེ་དང། །མཁན་
ཆེན་སངས་རྒྱས་རྡོ་རྗེ་དཔལ་བཟང་པོ། །ཡབ་རྗེ་དཀོན་མཆོག་འཇིགས་མེད་དབང་པོ་ལ། །གསོལ་བ་འདེབས་འཇམ་དཔལ་དབྱངས་དངོས་བསྟན་པའི་སྒྲོན་མེ་དང། །གསང་བའི་མཛོད་འཛིན་ཐུབ་བསྟན་ཉི་
མའི་ཞབས། །རྗེ་བཙུན་དཀོན་མཆོག་བསྟན་པའི་རྒྱ་མཚོ་ལ། །གསོལ་བ་གྲུབ་པའི་དབང་ཕྱུག་བསྟན་པའི་རྒྱལ་མཚན་དང། །འཁོར་ལོའི་མགོན་པོ་ཚུལ་ཁྲིམས་ཕུན་ཚོགས་ཞབས། །བཀའ་དྲིན་མཉམ་
མེད་རྩ་བའི་བླ་མ་ལ། །གསོལ་བ་བློ་ཆེན་ཐབས་ཤེས་ཟུང་འབྲེལ་ལམ་བཟང་གི་རིང་ནས་བྱང་ཆུབ་རྡོ་རྗེ་མཆོག་བརྙེས་པ། །ཟབ་བཟང་བསྟན་པའི་འོད་འབྱིན་སྒྲོན་མེ་ཆེ། །གསོལ་བ་རྒྱལ་བ་ཀུན་

[005A]༄༅། །གྱི་ ཞེས་མན་སྦྱར་རོ།    ༈    །ནང་མཆོད་ཁ་སྐོང་ནི།  པཎ་ཆེན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་ཞལ་དུ་རྗེ་སངས་རྒྱས་བཀྲ་ཤིས་དཔལ་བཟང་པོའི་ཞལ་དུ་
རྗེ་བློ་བཟང་ངག་དབང་དཔལ་བཟང་པོའི་ཞལ་དུ་རྗེ་བཙུན་ངག་དབང་བློ་གྲོས་དཔལ་བཟང་པོའི་རྗེ་བཙུན་ངག་དབང་བརྩོན་འགྲུས་དཔལ་བཟང་པོའི་རྗེ་མཁན་ཆེན་སངས་རྒྱས་རྡོ་རྗེ་དཔལ་
བཟང་པོའི་རྗེ་དཀོན་མཆོག་འཇིགས་མེད་དབང་པོ་དཔལ་བཟང་པོའི་རྗེ་དཀོན་མཆོག་བསྟན་པའི་སྒྲོན་མེ་དཔལ་བཟང་པོའི་རྗེ་ཐུབ་བསྟན་ཉི་མ་དཔལ་བཟང་པོའི་རྗེ་དཀོན་མཆོག་
བསྟན་པའི་རྒྱ་མཚོ་དཔལ་བཟང་པོའི་གྲུབ་པའི་དབང་ཕྱུག་ཆེན་པོ་རྗེ་བཙུན་བློ་བཟང་བསྟན་པའི་རྒྱལ་མཚན་དཔལ་བཟང་པོའི་དྲིན་ཅན་རྩ་བའི་བླ་མ་རྡོ་རྗེ་འཆང་ཆེན་པོ་རྗེ་བཙུན་བློ་བཟང་
བསྟན་པའི་དབང་ཕྱུག་ཚུལ་ཁྲིམས་ཕུན་ཚོགས་དཔལ་བཟང་པོའི་ཞལ་དུ་ཨོཾ་ཨཱ་ཧཱུཾ། དྲིན་ཅན་རྩ་བའི་བླ་མ་ རྗེ་བཙུན་བློ་བཟང་  བྱང་ཆུབ་བསྟན་པའི་སྒྲོན་མེ་དཔལ་བཟང་པོའི་ཞལ་དུ་ཨོཾ་ཨཱ་ཧཱུཾ་
གཞན་ཡང་དབང་བསྐུར་ ཞེས་སོགས་མན་སྦྱར་བས་འགྲུབ་པོ། །ཅེས་པ་འདི་ཡང་དོན་གཉེར་ཅན་འགའ་ཞིག་གི་འདོད་མོས་ལྟར་་ཆེ་ཤོས་སྐྱེ་མིང་བས་བྲིས་པའོ།།    ༈    །།དབེན་ས་སྙན་རྒྱུད་ཀྱི་དབང་གི་བརྒྱུད་འདེབས་ཁ་སྐོང་

[005B] བློ་བཟང་ཆོས་རྒྱན་མཇུག་ཏུ།  ཤང་མདོ་རྒོད་ཚང་རི་ཁྲོད་དུ། །དྲུང་བ་ཡབ་སྲས་བྱིན་རླབས་ཅན། །བྱིན་རླབས་ཅན་ལ་གསོལ་བ་འདེབས། །སེར་རྩེ་རྗེ་ཡིས་སྒྲུབ་གནས་སུ། །དགེ་ལེགས་རྒྱ་
མཚོ་བྱིན་རླབས་ཅན། ་ཕུར་ལྕོག་རིགས་གསུམ་བྱང་གླིང་ནས། །ངག་དབང་བྱམས་པ་བྱིན་རླབས་ཅན།་ །ཡང་ན།  གསང་སྔགས་སྒྲུབ་པའི་ཕོ་བྲང་ནས། །དཀོན་མཆོག་རྒྱལ་མཚན་
བྱིན་རླབས་ཅན། ་གཟིམས་ཆུང་ཀུན་གཟིགས་ཕོ་བྲང་ནས། །བློ་བཟང་ཡེ་ཤེས་བྱིན་རླབས་ཅན། ་མང་ཡུལ་བདེ་བའི་ནགས་ཁྲོད་ནས། །བློ་བཟང་རྣམ་རྒྱལ་བྱིན་རླབས་ཅན། ་མང་
ཡུལ་སྐྱིད་ཀྲོང་བསམ་གླིང་ནས། །ཡེ་ཤེས་རྒྱལ་མཚན་བྱིན་རླབས་ཅན། ། །ཕུར་བུ་ལྕོག་གི་རི་ཟུར་ནས། །ཡེ་ཤེས་ཆོས་གྲགས་བྱིན་རླབས་ཅན། ་ ཡང་ཡེ་ཤེས་རྒྱལ་མཚན་མཇུག་ཏུ།།
ཚེ་མཆོག་བཀྲ་ཤིས་བསམ་གླིང་ནས། །ཡེ་ཤེས་བསྟན་འཛིན་བྱིན་རླབས་ཅན། ་ར་ས་སྤང་ལུང་དགོན་གནས་སུ། །ངག་དབང་ཆོས་འཛིན་བྱིན་རླབས་ཅན། ་ །དེ་གཉིས་ཀའི་དྲུང་ནས།  ཤང་ནང་བཀྲ་ཤིས་
ཆོས་སྡིང་ནས། །ཉི་མ་ཆོས་འཕེལ་བྱིན་རླབས་ཅན། ་བྱིན་རླབས་ཅན་ལ་གསོལ་བ་འདེབས། །ཕུར་བུ་ལྕོག་གི་དབེན་གནས་སུ། །ཚུལ་ཁྲིམས་བྱམས་པ་བྱིན་རླབས་ཅན། །བྱིན་རླབས་ཅན་ལ་

[006A]༄༅། །གསོལ་བ་འདེབས།  །འདི་རྗེ་ཕུར་ལྕོག་རྡོ་རྗེ་འཆང་ནས་གནང་བའོ།    ༈    །ཡང་བརྒྱུད་འདེབས་ཁ་སྐོང་གཅིག་ནི།  ངག་དབང་བྱམས་པ་བྱིན་རླབས་ཅན། ་ཀློང་རྡོལ་གྲུབ་པའི་གནས་མཆོག་ཏུ། །ངག་
དབང་བློ་བཟང་བྱིན་རླབས་ཅན། ་དགའ་ལྡན་བཀྲ་ཤིས་འབྱུང་གནས་སུ། །བློ་བཟང་དར་རྒྱས་བྱིན་རླབས་ཅན། ་ཕྱོགས་མེད་དབེན་པའི་རི་ཁྲོད་དུ། །བསྟན་འཛིན་རྒྱ་མཚོ་བྱིན་རླབས་ཅན། ་དགའ་
ལྡན་བཀྲ་ཤིས་འབྱུང་གནས་སུ། །ཚུལ་ཁྲིམས་ཕུན་ཚོགས་བྱིན་རླབས་ཅན། ་སྤྱི་གཙུག་ཉི་ཟླའི་གདན་སྟེང་དུ། །རྩ་བའི་བླ་མ་བྱིན་རླབས་ཅན། །བྱིན་རླབས་ཅན་ལ་གསོལ་བ་འདེབས།  །འདི་
ཤིང་བཟའ་རྡོ་རྗེ་འཆང་ནས་གནང་བའོ།    ༈    །མ་ཅིག་མཁའ་འགྲོ་སྙན་རྒྱུད་ཀྱི་དབང་གི་བརྒྱུད་འདེབས་དང་པོའི་ཁ་སྐོང་ནི།  བློ་བཟང་རབ་རྒྱས་བསོད་ནམས་གྲགས་པ་དང། །བློ་བཟང་རྒྱལ་མཚན་བྱིན་རླབས་ཅན། །བྱིན་
རླབས་ཅན་་བློ་བཟང་ཉི་མ་བསྟན་འཛིན་རྒྱ་མཚོ་དང། །བློ་བཟང་རྒྱ་མཚོ་བྱིན་རླབས་ཅན། །རྗེ་བཙུན་བློ་བཟང་སྙན་གྲགས་རྒྱ་མཚོ་དང། །བྱང་ཆུབ་བསྟན་སྒྲོན་བྱིན་རླབས་ཅན། །ཡི་དམ་ཞི་
ཁྲོ་བསྟན་བསྲུང་ཆོས་སྐྱོང་དང།  །ཡང་བརྒྱུད་འདེབས་གཉིས་པའི་ཁ་སྐོང་ནི།  ཐོས་བསམ་གླིང་གི་དགོན་པ་ན། །བློ་བཟང་རྒྱལ་མཚན་བྱིན་རླབས་ཅན། །དགའ་ལྡན་བཀྲ་ཤིས་གླིང་མཆོག་ཏུ། །བློ་བཟང་

[006B] །བྱིན་རླབས་ཅན་་ཕྱོགས་མེད་དབེན་པའི་རི་ཁྲོད་དུ། །བསྟན་འཛིན་རྒྱ་མཚོ་བྱིན་རླབས་ཅན།  །ཚར་གསུམ།  དབེན་གནས་བཀྲ་ཤིས་དགེ་འཕེལ་དུ། །བློ་བཟང་རྒྱ་མཚོ་བྱིན་རླབས་
ཅན༑ ༑དབེན་གནས་གསེར་ཁང་དགའ་ཚལ་དུ། །སྙན་གྲགས་རྒྱ་མཚོ་བྱིན་རླབས་ཅན། ་འཇམ་མགོན་རྒྱལ་བའི་གདན་ས་རུ། །བྱང་ཆུབ་བསྟན་སྒྲོན་བྱིན་རླབས་ཅན། །འབྲལ་མེད་སྙིང་གི་
གཞལ་ཡས་སུ། །རྩ་བའི་བླ་མ་བྱིན་རླབས་ཅན། ་ །འདི་བདེ་ཡངས་རྡོ་རྗེ་འཆང་ནས་གནང་བའོ། །ཡང་བརྒྱུད་འདེབས་དང་པོའི་ཁ་སྐོང།  བློ་བཟང་རབ་རྒྱས་བསོད་ནམས་གྲགས་པ་དང། །དཀོན་མཆོག་རྒྱལ་
མཚན་བྱིན་རླབས་ཅན། །བྱིན་རླབས་ཅན་་བློ་བཟང་མཆོག་གྲུབ་བསྟན་འཛིན་རྒྱ་མཚོ་དང། །ལུང་རིགས་རྒྱ་མཚོ་བྱིན་རླབས་ཅན། །བློ་བཟང་བྱང་ཆུབ་བསྟན་པའི་སྒྲོན་མེ་དང། །རྩ་བའི་བླ་མ་
བྱིན་རླབས་ཅན། །བྱིན་རླབས་ཅན་་ གཉིས་པའི་ཁ་སྐོང་ནི།  གཉན་ཁྲོད་བརྒྱ་རྩའི་དབེན་གནས་སུ། །དཀོན་མཆོག་རྒྱལ་མཚན་བྱིན་རླབས་ཅན། །དབེན་གནས་བདེ་ཆེན་དགའ་ཚལ་དུ། །བློ་བཟང་
མཆོག་གྲུབ་བྱིན་རླབས་ཅན། །ཕྱོགས་མེད་དབེན་པའི་རི་ཁྲོད་དུ། །བསྟན་འཛིན་རྒྱ་མཚོ་བྱིན་རླབས་ཅན། །དབེན་གནས་བཀྲ་ཤིས་ཆོས་རྫོངས་སུ། །ལུང་རིགས་རྒྱ་མཚོ་བྱིན་རླབས་ཅན། །

[007A]༄༅། །འཇམ་མགོན་རྒྱལ་བའི་གདན་ས་རུ། །བྱང་ཆུབ་བསྟན་སྒྲོན་བྱིན་རླབས་ཅན། །འབྲལ་མེད་སྙིང་གི་གཞལ་ཡས་སུ། །རྩ་བའི་བླ་མ་བྱིན་རླབས་ཅན།  །འདི་ཨ་རོལ་རྡོ་རྗེ་འཆང་ནས་གནང་
བའོ༑    ༈    །ལམ་ཟབ་བསྡུས་པའི་ཁ་སྐོང་ནི།  དྲན་པ་ཙམ་གྱིས་དངོས་གྲུབ་ཀུན་སྩོལ་བའི།  །ཞེས་པ་ནས།  དབང་བསྐུར་ཉེར་གདམས་ཡེ་ཤེས་ཚུལ་ཁྲིམས་རྗེ། །དཀོན་མཆོག་སེངྒེ་དཀོན་
མཆོག་རྒྱལ་མཚན་ལ། །གསོལ་བ་་ བློ་བཟང་མཆོག་གྲུབ་བློ་བཟང་ཉི་མ་དང། །བསྟན་འཛིན་རྒྱ་མཚོ་མགོན་དང་བསྟན་རྒྱན་མཆོག་ཁྱབ་བདག་ཚུལ་ཁྲིམས་ཕུན་ཚོགས་བསྟན་སྒྲོན་
ཞབས། །གསོལ་བ་་བཀའ་དྲིན་མཉམ་མེད་ ཞེས་སོགས་མན་སྦྱར་བས་འགྲུབ་བོ། །ཅེས་པ་འདི་ཡང་མཁྱེན་དཔྱོད་ལྡན་པ་བློ་གྲོས་གསོལ་དཔོན་ནས་འདི་ལྟ་བུ་ཞིག་དགོས་ཚུལ་གྱི་འཕྲིན་ཡིག་གི་ལམ་ནས་བསྐུལ་ངོར་་སྐུ་
འབུམ་ཆེ་ཤོས་མཁན་མིང་པ་བྱང་ཆུབ་བསྟན་པའི་སྒྲོན་མེས་སྦྱར་བའོ། །ཤུ་བྷཾ།    ༈    །དབང་ཆེན་ཡང་གསང་ཁྲོས་པའི་དབང་གི་བརྒྱུད་འདེབས་ཁ་སྐོང་ནི། བསོད་གྲགས་རྗེས་སུ།  རིམ་གཉིས་རྟོགས་པའི་ལོ་ཏོག་རབ་
རྒྱས་ཤིང། །མཆོག་དང་ཐུན་མོང་དངོས་གྲུབ་བདུད་རྩིའི་ཆར། །འབེབས་མཁས་ཁྱབ་བདག་རིགས་ཀུན་འདུས་པའི་གཙོ། །དྲིན་ཅན་འཇམ་དཔལ་ཚུལ་ཁྲིམས་ལ་། ཨེ་ཡིག་བདེ་ཆེན་མཆོག་

[007B] །ཝྭཾ་ཡིག་ཤེས་རབ་སྟོང་པའི་མཛེས་ལྡན་མར། །རབ་འཁྱུད་ཟུང་འཇུག་མགོན་པོ་རྟ་མཆོག་དཔལ། །དབྱེར་མེད་རྩ་བའི་བླ་མ་ལ་། །རིམ་གཉིས་རྣལ་འབྱོར་གྲུ་གཟིངས་ལ་
བརྟེན་ནས། །ཟུང་འཇུག་སྐུ་བཞིའི་རིན་ཆེན་སར་ཁྲིད་དེ། །སྐལ་ལྡན་གདུལ་བྱའི་ཚོགས་རྣམས་ཚིམ་མཛད་པའི། །གསུང་མཆོག་དབང་ཆེན་རྩལ་རྫོགས་ལ་། །ཕུར་བུའི་དབྱིབས་འདྲའི་བྲག་
གི་རི་ཟུར་དུ། །དྲང་སྲོང་ངུར་སྨྲིག་གོས་ཀྱིས་མཛེས་པར་ཀླུབས། །སྒྲུབ་ལ་བརྩོན་ཅིང་དངོས་གྲུབ་མཆོག་བརྙེས་པ། །དྲིན་ཅན་བྱམས་པའི་མཚན་ཅན་ལ་། །བྲག་དམར་དཔལ་གྱི་བསམ་
གླིང་དབེན་གནས་སུ། །དམ་པའི་ཞབས་ཟིན་མང་ཐོས་སྒྲུབ་ལ་བརྩོན། །སྐལ་ལྡན་འགྲོ་ལ་ཕན་བདེའི་གསོས་སྨན་མཆོག་སྩོལ་མཛད་ཆོས་ཀྱི་རྡོ་རྗེ་ལ་།  ཞེས་པའི་མཇུག་ཏུ།  དེ་ལྟར་
རྒྱལ་བ་ ཞེས་སོགས་དང། སྨན་མཆོད་ཁ་སྐོང་ནི། ཀུན་མཁྱེན་ལྔ་པའི་རྗེས་སུ་སྔར་ལྟར།  གསང་ཆེན་བཀའ་བབས་གནས་བརྟན་འཇམ་དབྱངས་གྲགས། །དཔལ་གྱི་ལུང་བསྟན་བློ་བཟང་ནོར་བུའི་མཚན། །
ཡོངས་འཛིན་ཆེན་པོ་ངག་དབང་དོན་གྲུབ་ཞབས། །རྣམ་དག་། །ཡང་དག་དོན་རྟོགས་གྲུབ་དབང་བསྟན་འཕེལ་དཔལ། །དཀྱིལ་འཁོར་བྱེད་པོ་དབང་དྲག་རོལ་པ་རྩལ། །རིགས་ཀུན་འདུས་

[008A]༄༅། །པ་རྒྱ་མཚོ་མཐའ་ཡས་ལ། །རྣམ་དག་་དངོས་གྲུབ་མཆོག་བརྙེས་རྒྱ་མཚོ་དབང་ཕྱུག་རྗེ། །རིམ་གཉིས་མཐར་སོན་བསོད་ནམས་གྲགས་པའི་དཔལ། །རྡོ་རྗེ་
འཆང་དངོས་འཇམ་དཔལ་མཚན་ཅན་ལ། །རྣམ་དག་་དཀྱིལ་འཁོར་བདག་པོ་པདྨ་དགྱེས་པ་རྩལ། །བྱམས་མགོན་སྒྱུ་འཕྲུལ་བསྟན་པའི་རྒྱལ་མཚན་ཞབས། །བཀའ་དྲིན་ཟླ་མེད་ཆོས་
ཀྱི་རྡོ་རྗེ་ལ། །རྣམ་དག་།།    ༈    །ནཱ་རོ་མཁའ་སྤྱོད་ཀྱི་བརྒྱུད་འདེབས་ཁ་སྐོང་ནི།  གསང་ཆེན་སློབ་བཤད་མཛོད་འཛིན་ཆོས་ཀྱི་རྗེ། །གསང་འཛིན་ཁྱབ་བདག་ཀུན་དགའ་སྙིང་པོ་དང། །
གསང་མཛོད་ཞལ་མཇལ་ཆོས་ཀྱི་རྡོ་རྗེ་ལ། །གསོལ་བ་་དལ་འབྱོར་གྲུ་ཆེན་ མན་སྦྱར་རོ། །ཞེས་པ་འདི་ཡང་བྱ་ཁྱུང་མདོ་བའི་ཨ་ལགས་པཱེ་ཟིའི་ཐུགས་བཞེད་ལྟར། བན་རྒན་འདུ་གསུམ་པས་སུག་བྲིས་སུ་
བགྱིས་པའོ།།    ༈    །།བདེ་སྟོང་ཟུང་འཇུག་ཕྱག་རྒྱ་ཆེན་པོའི་ལམ། །བདེ་བར་བགྲོད་པའི་ལམ་བཟང་གསལ་མཛད་མགོན། །བདེ་བའི་ཉམས་ལྡན་ཆོས་ཀྱི་རྡོ་རྗེ་ལ། །གསོལ་
བ་་ མཁའ་སྤྱོད་ཀྱི་ཁ་སྐོང་ཡིན་ནོ།།    ༈    །།དྲིལ་བུ་ཕྱི་དཀྱིལ་གྱི་བླ་བརྒྱུད་ཁ་སྐོང་ནི།  དྲིན་ཅན་ངག་དབང་བློ་བཟང་ཆོས་ལྡན་ལ། །གསོལ་བ་་ ཞེས་པའི་འཕྲོར།  མཁས་གྲུབ་འཇམ་བཞད་

[008B] །ངག་དབང་མཆོག་ལྡན་བསྐལ་བཟང་རྒྱ་མཚོའི་མགོན། །བློ་བཟང་སྙན་གྲགས་རྒྱ་མཚོ་མཐའ་ཡས་ལ། །གསོལ་བ་་ངག་དབང་ཆོས་འཛིན་གྲགས་པ་བརྩོན་འགྲུས་མཚན། །
འཁོར་ལོའི་མགོན་པོ་གསུམ་ལྡན་རྡོ་རྗེ་འཛིན། །དྲིན་ཅན་ཚུལ་ཁྲིམས་བྱམས་པ་རྒྱ་མཚོ་ལ། །གསོལ་བ་་ཧེ་རུ་ཀཿ་དཔལ་དུས་མཐར་སྒྱུ་མའི་ཚུལ། །ངུར་སྨྲིག་གར་རོལ་རྡོ་རྗེ་འཛིན་པའི་སྐུ། །
ཁྱབ་བདག་དྲིན་ཅན་ཆོས་ཀྱི་རྡོ་རྗེ་ལ། །གསོལ་བ་་རྣལ་འབྱོར་མ་རྒྱུད་ ཞེས་སོགས་མན་སྦྱར་བས་གྲུབ་བོ། ཞེས་པ་འདི་ཡང་ཆོས་མེད་བན་རྒན་ནས་སྦྱར་བའོ།།    ༈    །།གསང་སྔགས་དཔལ་ལྡན་སྨད་རྒྱུད་
གྲྭ་ཚང་གི་བླ་བརྒྱུད་ཁ་སྐོང་ནི།  རྨད་བྱུང་མཚན་དཔེའི་དཔལ་འབར་ལོངས་སྤྱོད་རྫོགས།  །ཞེས་པ་ནས།  སྨྲ་བའི་དབང་ཕྱུག་གསུམ་ལ་ཕྱག་འཚལ་ལོ།  །ཞེས་པའི་འཕྲོར།  སྡེ་འདིར་སྲོལ་འབྱེད་
ལེགས་པ་རྒྱལ་མཚན་རྗེ། །བསོད་ནམས་རིན་ཆེན་གཞལ་མེད་ཁང་བཟང་བརྒྱན། །དམ་ཆོས་ཕུན་ཚོགས་གྲགས་པའི་བཀྲ་ཤིས་འོད། །ཀུན་ཁྱབ་རིགས་བདག་རྣམས་ལ་གསོལ་བ་འདེབས།།
ཟབ་དོན་རྣམ་པར་འབྱེད་པའི་ཤེས་རབ་ཅན། །བློ་བཟང་བསྟན་པའི་དབང་ཕྱུག་རྒྱལ་མཚན་ཆེ། །དཔལ་ལྡན་བློ་བཟང་འགྱུར་མེད་རྡོ་རྗེའི་ཐུགས། །དགེ་ལེགས་དཔལ་ལྡན་རྣམས་ལ་་

[009A]༄༅། །དོན་གཉིས་ལྷུན་གྱིས་གྲུབ་པའི་འོད་ཟེར་གྱིས། །བློ་ལྡན་ཡིད་ཀྱི་འདབ་བཟང་ཁོང་ནས་འཛུམ། །ངོ་མཚར་གྲགས་པ་རྒྱ་མཚོའི་རིན་ཆེན་རྡུལ། །བསྟན་འཛིན་གཙུག་
རྒྱན་རྣམས་ལ་་ཐེག་མཆོག་ཆོས་ཀྱི་རྒྱལ་མཚན་སྲིད་རྩེར་བསྒྲེངས། །མན་ངག་རྒྱ་མཚོའི་གཅེས་ནོར་གདུལ་བྱའི་བློར། །འགྱེད་མཁས་ཤེས་རབ་ཆོས་འབྱོར་མཚུངས་མེད་མགོན། །བློ་གྲོས་
ཀུན་དྒའ་རྣམས་ལ་་བློ་བཟང་བསྟན་པའི་རྒྱལ་མཚན་ཕྱོགས་བཅུར་བསྒྲེངས། །ལེགས་བཤད་ཚངས་དབྱངས་གསུང་གིས་སྨྲ་ངན་བཅོམ། །སྐལ་བཟང་མང་ཐོས་ཚུལ་ཁྲིམས་རྒྱ་
མཚོའི་གཏེར། །འདྲེན་མཆོག་སྐལ་བཟང་རྣམས་ལ་གསོལ་ཤེས་བྱ་རབ་འབྱམས་ལྷུན་གྲུབ་ཐུགས་སུ་ཆུད། །ཟབ་དོན་སྨྲ་བའི་གྲགས་པ་རྒྱ་མཚོས་འགེངས། །བློ་བཟང་མདུན་སར་ཆོས་
ཀྱི་གྲགས་སྙན་ཆེ། །ཚུལ་ཁྲིམས་བསྟན་རྒྱན་རྣམས་ལ་་འཇམ་དབྱངས་བླ་མ་དོན་ཡོད་གྲུབ་པ་ཡིས། །གདམས་པའི་དཀོན་མཆོག་མཛོད་འཛིན་རྣམ་རྒྱལ་ཞབས། །ཚུལ་ཁྲིམས་བསྟན་པའི་
ཉི་འོད་བླ་ན་འབར། །ཆོས་གྲགས་བསྟན་འཛིན་རྣམས་ལ་་ངག་གི་དབང་ཕྱུག་དམ་ཆོས་ཉི་མ་འབུམ། །བསྟན་འཛིན་རྒྱ་མཚོའི་གཙུག་རྒྱན་ཆོས་གྲགས་ཞབས། །བཤད་སྒྲུབ་བསྟན་པའི་འོད་

[009B] །སྐལ་བཟང་བཀྲ་ཤིས་རྣམས་ལ་་ཡེ་ཤེས་ཐུབ་བསྟན་རྒྱ་མཚོའི་ཁྱོན་ལ་དབང། །བློ་བཟང་བསྟན་པའི་པད་ཚལ་བཞད་པའི་གཉེན། །བཀྲ་ཤིས་གཟི་འབར་བཤད་སྒྲུབ་སྣང་
བའི་མཛོད། །སྐལ་བཟང་བསྟན་འཛིན་རྣམས་ལ་་རྨད་བྱུང་སྐལ་བཟང་ཡོན་ཏན་དར་རྒྱས་སྤེལ། །རླབས་ཆེན་བསོད་ནམས་བསྟན་པའི་ཉི་མའི་ཞབས། །བསྟན་འཛིན་རྒྱ་མཚོའི་འཕྲིན་ལས་དགེ་
ལེགས་རྒྱས། །འཇམ་དབྱངས་བསྟན་འཛིན་རྣམས་ལ་གསོལ་བ་འདེབས། །དགེ་ལེགས་རྩ་བ་གྲུབ་པའི་རྒྱལ་མཚན་འཛིན། །མདོ་སྔགས་བཤད་སྒྲུབ་བསྟན་པ་ཕྱོགས་ཀུན་སྤེལ། །བསྟན་འཛིན་
མཁས་གྲུབ་ཡོངས་ཀྱི་གཙུག་གི་རྒྱན། །བསྟན་འཛིན་རྒྱ་མཚོ་རྣམས་ལ་་རྣམ་དག་ལུང་རིགས་ཆུ་གཏེར་ལས་འོང་བའི། །ཟབ་དོན་ནོར་བུའི་མཛོད་འཛིན་འཇིགས་མེད་ཞབས། །བློ་བཟང་ཚུལ་ཁྲིམས་
ཡོན་ཏན་རྒྱ་མཚོའི་མགོན། །བསྟན་པའི་ཉི་མ་རྣམས་ལ་་ཟབ་ལམ་ཐེག་མཆོག་བཤད་དང་སྒྲུབ་པས་སྐྱོང། །ཚུལ་གནས་ཁྲིམས་ལྡན་ངུར་སྨྲིག་གོས་ཀྱིས་ཀླུབས། །འགྲོ་ཀུན་བྱམས་པས་སྐྱོང་
བའི་མཁས་གྲུབ་མཆོག་བཤད་སྒྲུབ་དར་རྒྱས་རྣམས་ལ་་བློ་གྲོས་བཟང་པོའི་ཡོན་ཏན་དཔལ་གྱིས་བརྗིད། །ངོ་མཚར་སྐལ་བཟང་བསྟན་པའི་ཉི་མའི་མགོན། །བྱང་ཆུབ་འོད་ཀྱིས་ཐུབ་བསྟན་

[010A]༄༅། །ཉིན་མོར་བྱེད། །སངས་རྒྱས་བསྟན་འཛིན་རྣམས་ལ་་བྱང་ཆུབ་བསྟན་པའི་ཉི་མ་འགྲོ་བའི་མགོན། །བློ་བཟང་ཡོན་ཏན་རྒྱ་མཚོའི་དཔལ་གྱིས་མཛེས། །དོན་གཉིས་ལྷུན་གྲུབ་དཔལ་ལྡན་
རིན་ཆེན་གཏེར། །ཚུལ་ཁྲིམས་དཔལ་འབྱོར་རྣམས་ལ་གསོལ་བ་འདེབས།  །ཞེས་པ་མན་སྦྱོར། སྔོན་མར་འདིའི་ཕྱག་འཚལ་དང་གསོལ་འདེབས་གཉིས་བསྲེས་འདུག་ཀྱང་རྒྱུ་མཚན་མ་ངེས་པས་འདིར་གསོལ་འདེབས་ཁོ་ན་བྱས་མོད་
འོན་ཀྱང་ཕྱག་འཚལ་དུ་བསྒྱུར་ཀྱང་འགལ་བ་མེད། གང་ལྟར་ཡང་རྒྱུ་མཚན་རྣལ་མ་ཞིག་མེད་ཚེ་མཐའ་གཅིག་ཏུ་ངེས་པ་བྱས་ན་ངོས་གཙང་ངམ་སྙམ་མོ། །ཞེས་པ་འདི་ཡང་རྒྱུད་པ་གྲྭ་ཚང་གི་བླ་མ་དབུ་མཛད་བསོད་ནམས་འཕེལ་རྒྱས་དང་དགེ་བསྐོས་བློ་བཟང་
རྒྱལ་མཚན། ལས་བྱེད་ཐུན་མོང་གི་བཀའ་དང་དུ་བླང་སྟེ། ཆོས་མེད་འདུ་གསུམ་སྙོམ་ལས་པ་ཤཱཀ་བཙུན་་བློ་བཟང་བྱང་ཆུབ་བསྟན་སྒྲོན་གྱིས་སུག་བྲིས་སུ་བགྱིས་པའོ།།    ༈    །།མ་ཅིག་མཁའ་འགྲོ་སེང་གདོང་བདུད་འདུལ་དྲག་མོའི་བླ་བརྒྱུད་
ཁ་སྐོང་གསར་འཇུག་ནི།  གང་དེའི་རྗེས་བཟུང་བཀྲ་ཤིས་རྒྱ་མཚོ་ལ། །གསོལ་བ་་པདྨ་ཐབས་མཁས་ཤཱཀྱ་བཀྲ་ཤིས་དང། །བཤེས་གཉེན་བཀྲས་རྒྱམ་དཀོན་མཆོག་ཆོས་གྲགས་དཔལ། །ངག་དབང་
ཆོས་འཕེལ་འཕྲིན་ལས་བསྟན་རྒྱན་ཞབས། །གསོལ་བ་་གདན་གསུམ་ཚང་བའི་བཤེས་གཉེན་གདོད་མའི་མགོན། །ཁྱབ་བདག་ཚུལ་ཁྲིམས་ཕུན་ཚོགས་དཔལ་བཟང་པོ། །དེ་ཡི་བཀའ་

[010B] །གསོལ་བ་་ཐ་མལ་སྣོད་བཅུད་ ཞེས་སོགས་མན་སྦྱར་བས་འཐུས་སོ། །ཞེས་པའང་སྔགས་འཆང་འགའི་འདོད་མོས་ལྟར་སྔགས་འཆང་བཧུ་སུ་གུ་བས་བྲིས།།    ༈    །།འགྲེལ་བ་བཞི་སྦྲགས་ཀྱི་
བཤད་ལུང་གི་བརྒྱུད་འདེབས་ཁ་སྐོང་ནི།  ཀུན་མཁྱེན་བློ་བཟང་བསྐལ་བཟང་རྒྱ་མཚོ་དང། །མདོ་རྒྱུད་མཛོད་འཛིན་འཇིགས་མེད་དབང་པོའི་སྡེ། །གྲུབ་པའི་སྐྱེས་མཆོག་དཀོན་མཆོག་རྒྱལ་མཚན་ལ། །གསོལ་བ་་
སེམས་དཔའ་ཆེན་པོ་ཤེས་རབ་རྒྱ་མཚོ་དང། །ཁྱབ་བདག་བློ་བཟང་ཚུལ་ཁྲིམས་རྒྱ་མཚོའི་དཔལ། །དྲིན་ཅན་བླ་མ་བྱང་ཆུབ་བསྟན་སྒྲོན་ལ། །གསོལ་བ་་དངོས་བརྒྱུད་རྡོ་རྗེ་འཆང་དབང་ཁྱེད་རྣམས་
ཀྱིས༑  ༑ཞེས་སོགས་མན་སྦྱར་བས་འགྲུབ་པོ།། ཤུ་བྷཾ།།    ༈    །།བླ་བརྒྱུད་ཁ་སྐོང་ནི།  སེ་ར་ཐེག་ཆེན་གླིང་གི་གདན་ས་རུ། །རབ་འབྱམས་གཞུང་ལུགས་རྒྱ་མཚོར་ནང་བྱན་ཆུད། །འཆད་རྩོད་རྩོམ་པས་རྒྱལ་བསྟན་དྲི་མེད་
སྐྱོངས། །ཁྲི་ཆེན་འཇམ་དཔལ་ཚུལ་ཁྲིམས་ལ་གསོལ་བ་འདེབས། །ཕུར་བུའི་དབྱིབས་འདྲའི་རི་ཟུར་བྱང་གླིང་དུ། །བྱམས་མགོན་སྒྱུ་འཕྲུལ་ངུར་སྨྲིག་འཛིན་པའི་གཙོ། །ལུང་རྟོགས་བསྟན་པ་ཕྱོགས་
བརྒྱར་སྤེལ་མཛད་མགོན། །དྲིན་ཅན་ཚུལ་ཁྲིམས་བྱམས་པ་ལ་གསོལ་བ་འདེབས། །འཇམ་མགོན་གདན་ས་ཨེ་ཝྭཾ་དགའ་ཚལ་དུ། །གཉིས་མེད་སེངྒེ་རྣ་བ་སེར་ལྐོག་ཅན། །དབང་ཕྱོགས་འགྲོ་ཀུན་སྐྱོངས་

[011A]༄༅། །པར་རློམ་བྱེད་མཁན། །ཤ་གཟུགས་བྱང་ཆུབ་བསྟན་སྒྲོན་ལ་གསོལ་བ་འདེབས། ། ཞེས་སྦྱར་བས་འཐུས་ལགས།། ༄༅། །འཁོར་ལོ་བདེ་མཆོག་གི་བརྒྱུད་འདེབས་ཁ་སྐོང་ནི།  དུས་གསུམ་
བདེ་གཤེགས་ཀུན་གྱི་དངོས།  །ཞེས་པ་ནས།  ཧེ་རུ་ཀ་དཔལ་དུས་ཀྱི་མཐར། །ངུར་སྨྲིག་གཟུགས་ཀྱི་རྣམ་རོལ་བ། །བློ་བཟང་ཆོས་ཀྱི་རྒྱལ་མཚན་ལ། །གསོལ་བ་དཀོན་མཆོག་གསུམ་གྱི་ངོ་བོ་
ཉིད། །བསྟན་པའི་རྒྱལ་མཚན་འཛིན་མཛད་དང། །རྗེ་བཙུན་བློ་བཟང་ཆོས་ལྡན་ལ། །གསོལ་བ་་མདོ་རྒྱུད་རྒྱ་མཚོ་འཆད་པ་ལ། །ངག་ལ་དབང་བསྒྱུར་བརྩོན་འགྲུས་དང། །མཁས་གྲུབ་དགེ་
འདུན་ཕུན་ཚོགས་ལ། །གསོལ་བ་མཐུ་སྟོབས་དཔལ་ལྡན་རིགས་ཀུན་བདག་འདྲེན་མཆོག་ངག་དབང་མཆོག་ལྡན་དང། །ཟླ་བྲལ་ངག་དབང་འཕྲིན་ལས་ལ། །གསོལ་བ་བློ་བཟང་རྒྱལ་
ཀུན་ཐུགས་རྗེའི་དཔལ། །རབ་བརྟན་སྙན་པའི་གྲགས་པ་དང། །ཁྱབ་བདག་རྒྱ་མཚོ་མཐའ་ཡས་ལ། །གསོལ་བ་འཁོར་ལོ་བདེ་མཆོག་ངུར་སྨྲིག་གར། །རོལ་མཛད་བྱང་ཆུབ་ཆོས་འཕེལ་
དང། །ཡོངས་འཛིན་ཡེ་ཤེས་རྒྱ་མཚོ་ལ། །གསོལ་བ་ལུང་རྟོགས་ཡོན་ཏན་རྒྱ་མཚོ་ལ། །དབང་འབྱོར་འཇམ་དཔལ་ཚུལ་ཁྲིམས་དང། །གསུམ་ལྡན་མཻ་ཏྲིའི་མཚན་ཅན་ལ། །གསོལ་

[011B] །བྱང་བར་ཆུབ་པའི་འོད་རྣོན་ཅན། །ཁྱབ་བདག་བསྟན་པའི་སྒྲོན་མེ་ལ། །གསོལ་བ་ཤེས་བྱའི་དཀྱིལ་འཁོར་ མན་སྦྱར་བས་གྲུབ་པོ།།    ༈    །།ནང་
མཆོད་ཁ་སྐོང་ནི།  པཎ་ཆེན་ཆོས་ཀྱི་རྒྱལ་མཚན་གྱི་ཞལ་དུ་་རྡོ་རྗེ་འཛིན་པ་དཀོན་མཆོག་རྒྱལ་མཚན་གྱི་རྗེ་ངག་དབང་བློ་བཟང་ཆོས་ལྡན་གྱི་མཁས་གྲུབ་ཆེན་པོ་རྗེ་ངག་དབང་བརྩོན་འགྲུས་ཀྱིས་
ཁྲི་ཆེན་དགེ་འདུན་ཕུན་ཚོགས་དཔལ་བཟང་པོ་ཁྲི་ཆེན་རྡོ་རྗེ་འཆང་ངག་དབང་མཆོག་ལྡན་དཔལ་བཟང་པོའི་རྗེ་ངག་དབང་འཕྲིན་ལས་ཀྱི་རྗེ་བློ་བཟང་སྙན་གྲགས་ཀྱི་རྗེ་རྒྱ་མཚོ་མཐའ་
ཡས་ཀྱི་ཁྲི་ཆེན་བྱང་ཆུབ་ཆོས་འཕེལ་གྱི་རྗེ་ཡེ་ཤེས་རྒྱ་མཚོའི་ཁྲི་ཆེན་འཇམ་དཔལ་ཚུལ་ཁྲིམས་དཔལ་བཟང་པོའི་དྲིན་ཅན་རྩ་བའི་བླ་མ་ཁྱབ་བདག་འཁོར་ལོའི་མགོན་པོ་རྗེ་བཙུན་བློ་བཟང་ཚུལ་ཁྲིམས་
བྱམས་པ་རྒྱ་མཚོ་དཔལ་བཟང་པོའི་ཁྱབ་བདག་རྡོ་རྗེ་འཆང་རྗེ་བཙུན་བློ་བཟང་བྱང་ཆུབ་བསྟན་པའི་སྒྲོན་མེ་དཔལ་བཟང་པོའི་ ཞེས་སྦྱོར། ཞེས་པ་འདི་ཡང་་ཆོས་མེད་སྙོམ་ལས་པ་ཆོས་ཀྱི་རྡོ་རྗེ་ནས་བྲིས།།    ༈    །།གསང་འདུས་
བླ་བརྒྱུད་རྗེ་རིན་པོ་ཆེ་ཡན་ཡོངས་གྲགས་ལྟར་ལ། དེ་ནས།  གང་དེའི་སྲས་ཀྱི་མཐུ་བོ་དགེ་ལེགས་དཔལ། །སྒྲུབ་རྒྱུད་མངའ་བདག་པ་སོ་ཆོས་ཀྱི་རྒྱལ། །ཟུང་འཇུག་མངོན་གྱུར་ཆོས་ཀྱི་རྡོ་རྗེ་ལ། །གསོལ་བ་སྙན་བརྒྱུད་

[012A]༄༅། །གདམས་པའི་མངའ་བདག་དབེན་ས་པ། །མཁས་གྲུབ་ཆེན་པོ་སངས་རྒྱས་ཡེ་ཤེས་ཞབས། །པཎ་ཆེན་བློ་བཟང་ཆོས་ཀྱི་རྒྱལ་མཚན་ལ། །གསོལ་བ་སྐྱིད་ཤོད་སྤྲུལ་
སྐུ་ངག་དབང་བསྙན་འཛིན་རྗེ། །ཀུན་མཁྱེན་འཇམ་དབྱངས་བཞད་པའི་རྡོ་རྗེ་དང། །དགའ་ལྡན་ཁྲི་ཆེན་དགེ་འདུན་ཕུན་ཚོགས་ལ། །གསོལ་བ་རིགས་ཀུན་བདག་པོ་ངག་དབང་མཆོག་ལྡན་དང། །
མདོ་རྒྱུད་མངའ་བདག་བློ་བཟང་སྙན་གྲགས་ཞབས། །རྡོ་རྗེ་འཆང་ཆེན་རྒྱ་མཚོ་མཐའ་ཡས་ལ། །གསོལ་བ་འཁོར་ལོའི་མགོན་པོ་བྱང་ཆུབ་ཆོས་འཕེལ་དང། །རྡོ་རྗེ་འཆང་ཆེན་གྲགས་པ་
བརྩོན་འགྲུས་བཅས། །ཡོངས་འཛིན་ཚུལ་ཁྲིམས་བྱམས་པ་རྒྱ་མཚོ་ལ། །གསོལ་བ་འོད་གསལ་བདེ་ཆེན་ངོ་བོ་ཡི་དམ་ལྷ། །སྙིགས་དུས་འགྲོ་ལ་ལམ་བཟང་གསལ་སླད་དུ། །རྡོ་རྗེ་འཆང་
དབང་བསྟན་པའི་སྒྲོན་མེ་ལ། །གསོལ་བ་བདག་ནི་སྔོན་ཆད་ ཞེས་སྦྱོར། །ནང་མཆོད་ཁ་སྐོང་ནི།  མཁས་གྲུབ་དགེ་ལེགས་དཔལ་བཟང་པོའི་བ་སོ་ཆོས་ཀྱི་རྒྱལ་མཚན་གྱི་གྲུབ་ཆེན་ཆོས་ཀྱི་རྡོ་རྗེའི་ཞལ་དུ་
རྒྱལ་བ་བློ་བཟང་དོན་གྲུབ་ཀྱི་མཁས་གྲུབ་སངས་རྒྱས་ཡེ་ཤེས་ཀྱི་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་སྐྱིད་ཤོད་ངག་དབང་བསྟན་འཛིན་འཕྲིན་ལས་ཀྱི་རྗེ་ངག་དབང་བརྩོན་འགྲུས་ཀྱི་་ཁྲི་

[012B]
འགྲུས་ཀྱི་ཁྱབ་བདག་རྡོ་རྗེ་སེམས་དཔའི་ངོ་བོ་མཁན་ཆེན་རྡོ་རྗེ་འཆང་ཡོངས་འཛིན་བློ་བཟང་ཚུལ་ཁྲིམས་བྱམས་པ་རྒྱ་མཚོ་དཔལ་བཟང་པོའི་རྡོ་རྗེ་འཆང་དབང་བློ་བཟང་བྱང་ཆུབ་བསྟན་པའི་སྒྲོན་མེ་དཔལ་
བཟང་པོའི་ཞལ་དུ་གཞན་ཡང་དབང་བསྐུར་ ཞེས་སོགས་མན་སྦྱར་རོ། །ཞེས་པ་འདི་ཡང་་ཆོས་མེད་བན་རྒན་ཆོས་རྡོར་ནས་བྲིས།།    ༈    །།སྟག་ཕུ་དག་སྣང་སྒྲོལ་མའི་བླ་བརྒྱུད་ཁ་སྐོང་བཞུགས་སོ།།  རབ་འབྱམས་རྒྱལ་བའི་འཕྲིན་ལས་མ་ལུས་པ།།
 ཞེས་པ་ནས།  འགྲོ་ཀུན་དངོས་གྲུབ་ལམ་ལ་དཀྲི་པའི་དཔལ། །གསོལ་བ་བློ་ཆེན་རྒྱལ་ཀུན་འདུས་པའི་བདག་ཉིད་ཆེ། །ཞིང་འདིར་སྒྲུབ་རྒྱུད་སྲོལ་བཟང་སྤེལ་བའི་སླད། །མཁས་གྲུབ་བསྟན་
འཛིན་རྒྱ་མཚོའི་གཙུག་རྒྱན་ལ། །གསོལ་བ་བློ་བཟང་རྒྱལ་བའི་མདོ་སྔགས་བསྟན་པ་མཆོག་ཚད་མེད་ཐུགས་རྗེའི་ཤུགས་ཀྱིས་ཉེར་དྲངས་ཏེ། །གདུལ་བྱ་རྒྱ་མཚོར་འགྱེད་མཁས་མཚུངས་མེད་
ཞབས། །གསོལ་བ་སྲིད་ཞིའི་འཇིགས་ལས་སྒྲོལ་མཛད་རྗེ་བཙུན་མ། །བསམ་བཞིན་རྡོ་རྗེ་འཛིན་པའི་སྐུར་སྤྲུལ་ཏེ། །ལུས་ཅན་གཏན་བདེའི་ལམ་ལ་འཇུག་མཛད་མགོན། །གསོལ་བ་

[013A]༄༅། །བློ་གྲོས་བཟང་པོས་ལུང་རྟོགས་དམ་ཆོས་ཀུན། །བྱང་བར་ཆུབ་པས་སྐལ་མཉམ་གདུལ་བྱ་ལ། །བཤད་སྒྲུབ་བསྟན་པའི་སྒྲོན་མེ་གསལ་མཛད་པ། །གསོལ་བ་གཞན་
ཡང་སྨིན་བྱེད་ལམ་དང་ ཞེས་སོགས་མན་སྦྱར་རོ། །ཞེས་པ་འདི་ཡང་རབ་རྨོངས་གྱི་ན་བ་བྱང་ཆུབ་བསྟན་སྒྲོན་གྱིས་སུག་ལས་སུ་བགྱིས་པའོ།།    ༈    །།ཙིནྟ་མ་ཎིའི་བླ་བརྒྱུད་ཁ་སྐོང་ནི། ཛྙཱ་སཱ་ར་ལ་ཞེས་པའི་འཕྲོར།།
འོད་གསལ་བདེ་ཆེན་ངོ་བོ་ཡི་དམ་ལྷ། །སྙིགས་དུས་འགྲོ་ལ་ལམ་བཟང་གསལ་སླད་དུ། །གསུམ་ལྡན་དྲིན་ཅན་མཻ་ཏྲའི་མཚན་ཅན་ལ། །གསོལ་བ་བློ་ཆེན་ཐབས་ཤེས་ཟུང་འཇུག་
སྒྱུ་འཕྲུལ་གར། །ངོ་མཚར་གསང་གསུམ་བཀོད་པ་ཅིར་ཡང་སྟོན། །ཞིང་འདིར་ངུར་སྨྲིག་རྒྱལ་མཚན་འཛིན་མཛད་རྗེ། །གསོལ་བ་གཞན་ཡང་སྨིན་བྱེད་ ཞེས་སོགས་མན་སྦྱར་བས་འགྲུབ་
པོ།།   ༈    །།འཇིགས་བྱེད་དཔའ་བོ་གཅིག་པའི་དབང་བརྒྱུད་ཁ་སྐོང་ནི།  ཁྱབ་བདག་མའི་སྐུ་གསུམ་མངོན་གྱུར་སངས་རྒྱས་ཡེ་ཤེས་ཞབས། །པཎ་ཆེན་བློ་བཟང་ཆོས་ཀྱི་རྒྱལ་མཚན་ལ། །གསོལ་བ་
གསང་ཆེན་མཛོད་འཛིན་དཀོན་མཆོག་རྒྱལ་མཚན་དང། །སྣང་མཐའི་མགོན་པོ་བློ་བཟང་ཡེ་ཤེས་ཞབས། །ཕྱག་ན་པདྨོ་བསྐལ་བཟང་རྒྱ་མཚོ་ལ། །གསོལ་བ་བྱམས་མགོན་སྒྱུ་འཕྲུལ་

[013B] །སྣང་བ་མཐའ་ཡས་དཔལ་ལྡན་ཡེ་ཤེས་ཞབས། །སྙན་རྒྱུད་མཛོད་འཛིན་ཡེ་ཤེས་རྒྱལ་མཚན་ལ། །གསོལ་བ་མཁས་གྲུབ་དམ་པ་བློ་བཟང་བཀྲ་ཤིས་དང།།
བསྟན་པའི་མཛོད་འཛིན་འཇམ་དཔལ་ཚུལ་ཁྲིམས་ཞབས། །རྡོ་རྗེ་འཆང་དངོས་ཚུལ་ཁྲིམས་རྣམ་རྒྱལ་ལ། །གསོལ་བ་དཔལ་ལྡན་དུས་དགྲའི་དབང་པོའི་དཀྱིལ་འཁོར་དུ། །དད་
ལྡན་གདུལ་བྱ་དབང་གིས་སྨིན་མཛད་རྗེ། །བློ་བཟང་བྱང་ཆུབ་བསྟན་པའི་སྒྲོན་མེ་ལ། །གསོལ་བ་རྒྱལ་བ་ཀུན་གྱི་ ཞེས་སོགས་མན་སྦྱར་པས་འགྲུབ་པོ། ཅེས་པ་འདི་ཡང་ཨ་བྷ་ག་ན་ར་བི་ལིའི་ཤོག་གི་
སྔགས་འོས་ཡོན་ཏན་དུ་མའི་མཛོད་འཛིན། པི་ཤྲིལ་ཐུ་མཁན་པོས་བསྐུལ་ངོར་་ཆོས་མེད་སྙོམ་ལས་པ་བྱང་ཆུབ་བསྟན་སྒྲོན་གྱིས་འཕྲལ་མར་བྲིས་པའོ།།     ༈    །།དགེ་ལ་འདུན་ལྡན་དམ་ཆོས་རྒྱལ་མཚན་དང། །བློ་བཟང་དགེ་
འདུན་བསྟན་པ་རིན་ཆེན་མཆོག་ངག་ལ་དབང་འབྱོར་བཤད་སྒྲུབ་དར་རྒྱས་སྡེ། །ཐུབ་བསྟན་གསལ་མཛད་གསུམ་ལ་གསོལ་བ་འདེབས། །དགེ་འདུན་བྱང་ཆུབ་བསྟན་པའི་ཉི་མ་དང། །ཡེ་ཤེས་
བསྟན་འཛིན་ཉི་མ་དཔལ་བཟང་པོ། །དགེ་འདུན་ཡོན་ཏན་རྒྱ་ཆེན་ཆོས་ཀྱི་མཚོ། །བསྟན་པའི་སྣང་མཛོད་གསུམ་ལ་བློ་བཟང་བསྟན་པའི་མཛོད་འཛིན་རབ་རྒྱས་ཞབས། །ངག་དབང་ལེགས་པར་བཤད་

[014A]༄༅། །པའི་རྒྱ་མཚོ་དང། །ངག་གི་དབང་ཕྱུག་ཚུལ་ཁྲིམས་རྒྱ་མཚོའི་གཏེར། །འགྲོ་བའི་དཔུང་གཉེན་གསུམ་ལ་ མཁན་བརྒྱུད་ཁ་སྐོང་འདི་ཡང་་ཆོས་ཀྱི་རྡོ་རྗེས་སོ། །



﻿༄༅། །ན་མོ་གུ་རུ་བཛྲ་བཧཻ་ར་ཝཱ་ཡ་
ཁྱབ་བདག་འཇམ་པའི་རྡོ་རྗེ་གཤིན་རྗེའི་གཤེད། །མགོན་དེ་དགྱེས་པ་ཀུན་བསྐྱེད་མཁའ་འགྲོའི་གཙོ། །ཟུང་འཇུག་གོ་འཕང་མངོན་གྱུར་ལཱ་ལི་ཏ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །གྲུབ་མཆོག་དོན་
ཡོད་རྡོ་རྗེ་ཡེ་ཤེས་སྦས། །རླུང་སེམས་དབང་བསྒྱུར་པདྨ་བཛྲ་དང། །མདོ་རྒྱུད་མངའ་བདག་མར་མེ་མཛད་པའི་ཞབས། །གསོལ་བ། །མཐུ་སྟོབས་དབང་ཕྱུག་རྭ་ལོ་རྡོ་རྗེ་གྲགས། །འཇིག་རྟེན་མིག་གྱུར་ཆོས་རབ་དེ་
སྲས་མཆོག་དཔལ་ལྡན་ཡེ་ཤེས་སེང་གེ་འབུམ་སེང་ཞབས། །གསོལ་བ། །བདུད་བཞིའི་གཡུལ་བཟློག་རྗེ་བཙུན་རྭ་ལོ་དང། །ཀུན་མཁྱེན་ཤེས་རབ་སེང་གེ་ཡེ་ཤེས་དཔལ། །དོན་གཉིས་ལྷུན་གྱིས་གྲུབ་པའི་རིན་པོ་ཆེ། །
གསོལ་བ། །རྒྱལ་བ་གཉིས་པ་བློ་བཟང་གྲགས་པའི་དཔལ། །མཁས་གྲུབ་དམ་པ་ཆོས་ཀྱི་རྒྱལ་མཚན་དང། །རྡོ་རྗེའི་སྐུ་བརྙེས་ཆོས་ཀྱི་རྡོ་རྗེའི་ཞབས། །གསོལ་བ། །སྐུ་གསུམ་མངོན་གྱུར་རྒྱལ་བ་དབེན་ས་པ། །ལུང་
རྟོགས་མངའ་བདག་སངས་རྒྱས་ཡེ་ཤེས་ཞབས། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ། །རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །མ་རུངས་གདུལ་དཀའ་མཐའ་དག་འདུལ་བའི་ཕྱིར། །འཇིགས་

[012B] །གསོལ་བ། །དེ་ལྟར་བསྟོད་པས་བྱང་ཆུབ་སྙིང་པོའི་བར། །འགལ་རྐྱེན་བདུད་སྡེའི་གཡུལ་ལས་རྣམ་རྒྱལ་ཏེ། །ཞི་རྒྱས་དབང་དྲག་གྲུབ་ཆེན་བརྒྱད་ལ་སོགས། །དངོས་གྲུབ་ཀུན་གྱིས་རྟག་ཏུ་
འབྱོར་གྱུར་ཅིག་མདོར་ན་དེང་ནས་ཚེ་རབས་ཐམས་ཅད་དུ། །འཇམ་དཔལ་དཔའ་བོས་དགྱེས་ཤིང་རྗེས་བཟུང་སྟེ། །རིམ་གཉིས་ལམ་གྱི་རྟོགས་པ་མཐར་ཕྱིན་ནས། །སྐུ་གསུམ་གོ་འཕང་བདེ་བླག་ཐོབ་གྱུར་ཅིག་ཅེས་དཔལ་
རྡོ་རྗེ་འཇིགས་བྱེད་ཀྱི་དབང་གི་ཉེ་བརྒྱུད་ལ་གསོལ་བ་འདེབས་པ་འདི་ཡང། འབྲོང་རྩེ་ནས་མིའི་དབང་པོ་འཇིག་རྟེན་དབང་ཕྱུག་གིས་བསྐུལ་བ་ལ་བརྟེན་ནས། གཤིན་རྗེའི་གཤེད་ཀྱི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་
གྱིས་སྦྱར་བ་དགེའོ།། །།



﻿   ༈    །།ན་མོ་གུ་རུ་མཉྫུ་གྷོ་
ཥཱ་ཡ༑ འཇམ་དཔལ་རྡོ་རྗེ་རྒྱལ་བ་ཡབ་སྲས་དང། །ཤེས་རབ་སེང་གེ་འདུལ་འཛིན་དཔལ་ལྡན་བཟང། །འཇམ་དབྱངས་དགེ་འདུན་འཕེལ་དང་བཀྲ་ཤིས་འཕགས། །གསོལ་བ་འདེབས་སོ་དངོས་གྲུབ་རྣམས་གཉིས་སྩོལ། །རྒྱུད་ཆེན་
བསམ་འགྲུབ་རྒྱ་མཚོ་བརྩོན་འགྲུས་འཕགས། །རྡོ་རྗེ་བཟང་དང་སངས་རྒྱས་རྒྱ་མཚོའི་ཞབས། །དཀོན་མཆོག་རྒྱ་མཚོ་དཀོན་མཆོག་ཡར་འཕེལ་ལ། །གསོལ་བ་། ངག་དབང་བརྩོན་འགྲུས་ལྷུན་གྲུབ་རྒྱ་མཚོ་དང། །ངག་དབང་
རིན་ཆེན་བློ་བཟང་ཆོས་འཕེལ་ཞབས། །བཀའ་དྲིན་མཉམ་མེད་ངག་དབང་རྡོ་རྗེ་ལ། །གསོལ་བ་། རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །ཞེས་སོགས་དཀྱུས་ལ་འཇུག་གོ་ཞེས་དཔལ་རྡོ་རྗེ་འཇིགས་བྱེད་ཀྱི་བསྐྱེད་

[003A]༄༅། །རྫོགས་ཟབ་ཁྲིད་ཀྱི་བརྒྱུད་འདེབས་འདི་ནི་དགེ་སློང་དྷརྨ་བྷ་དྲས་བགྱིས་པའོ།།



﻿   ༈    །།ན་མོ་གུ་རུ་མཉྫུ་གྷོ་ཥཱ་ཡ། འཇམ་དཔལ་གཤིན་རྗེའི་གཤེད་དང་མཁའ་འགྲོ་མ། །རོལ་པའི་རྡོ་རྗེ་ཨ་མོ་གྷ་བཛྲ། །ཡེ་འབྱུང་སྦས་
པ་པདྨ་བཛྲ་ཞབས། །མར་མེ་མཛད་སྲུང་རྣམས་ལ་གསོལ་བ་འདེབས། །རྭ་ཆེན་རྡོ་རྗེ་གྲགས་པ་ཆོས་རབ་དང། །ཡེ་ཤེས་སེང་གེ་དང་ནི་འབུམ་སེང་ཞབས། །རྣམ་རྒྱལ་རྡོ་རྗེ་ཤེས་རབ་སེང་གེའི་མཚན། །ཡེ་ཤེས་དཔལ་བ་རྣམས་
དོན་གྲུབ་རིན་ཆེན་ཀུན་མཁྱེན་ཙོང་ཁ་པ། །དགེ་ལེགས་དཔལ་བཟང་ཤེས་རབ་སེང་གེའི་ཞབས། །དཔལ་ལྡན་བཟང་པོ་འཇམ་དབྱངས་དགེ་འདུན་འཕེལ། །བཀྲ་ཤིས་འཕགས་པ་ཀ་རྒྱུད་ཆེན་བསམ་གྲུབ་རྒྱ་མཚོ་བརྩོན་འགྲུས་
འཕགས། །རྡོ་རྗེ་བཟང་དང་སངས་རྒྱས་རྒྱ་མཚོའི་ཞབས། །ཆོས་ཀྱི་རྒྱལ་མཚན་དཀོན་མཆོག་རྒྱལ་མཚན་དང། །བློ་བཟང་ཡེ་ཤེས་བསྐལ་བཟང་རྒྱ་མཚོ་དཔལ་ལྡན་ཡེ་ཤེས་སོགས། །དབང་བསྐུར་རྒྱུད་བཤད་མན་ངག་སྩོལ་
བ་ཡི། །རྩ་བརྒྱུད་བླ་མ་ཡི་དམ་ལྷ་ཚོགས་དང། །མཁའ་འགྲོ་ཆོས་སྲུང་དེ་ལྟར་རྩ་བརྒྱུད་བླ་མའི་ཚོགས་རྣམས་ལ། །རྩེ་གཅིག་དང་བའི་ཡིད་ཀྱིས་གསོལ་བཏབ་མཐུས། །མཆོག་མཐུན་དངོས་གྲུབ་ཐོབ་ནས་འགྲོ་བ་རྣམས།།
སྐུ་གསུམ་གོ་འཕང་མཐོན་པོར་འཁྲིད་གྱུར་ཅིག་ཅེས་དང། སྨོན་ལམ་ནི། དེ་ལྟར་འཇམ་དཔལ་གཤིན་རྗེའི་གཤེད་པོ་ཡི། །བསྐྱེད་རིམ་མཆོད་བསྟོད་བཟླས་སོགས་ཚུལ་བཞིན་དུ། །བསྒྲུབས་པའི་དགེ་བས་འགྲོ་ཀུན་མཐུན་མོང་ལམ།།

[003B]རྡོ་རྗེ་སློབ་དཔོན་མཆོག་གི་དེང་དཔོན་ལས། །རྣམ་དག་དབང་བཞི་རབ་མནོས་དམ་ཚིག་དང། །སྡོམ་པའི་བཅས་མཚེམས་ཚུལ་བཞིན་ལེགས་བསྲུངས་ནས། །སྨིན་གྲོལ་གདམས་པས་བདག་རྒྱུད་ཕྱུག་པར་ཤོག་
སྲིད་པའི་གནས་སྐབས་ཡང་དག་སྐུ་གསུམ་དུ། །སྦྱོད་བྱེད་རིམ་པ་དང་པོའི་རྣལ་འབྱོར་ཆེ། །ཟབ་གསལ་གཉིས་མེད་ལྷ་སྔགས་བསམ་གཏན་གྱིས། །རབ་འབྱམས་ལས་ཀུན་ཐོགས་མེད་འགྲུབ་པར་ཤོག་བླ་མེད་མྱུར་ལམ་མཐར་ཐུག་རྫོགས་པའི་རིམ། །རྣལ་འབྱོར་
བཞིའི་སྙིང་པོར་བསྡུས་པའི་དོན། །འཁྲུལ་མེད་ཉམས་སུ་བསྟར་ལས་རྡོ་རྗེ་འཆང། །འཇིགས་མཛད་སྐུ་གསུམ་གོ་འཕང་མྱུར་ཐོབ་ཤོག་ཅེས་དང། ཤིས་བརྗོད་ནི། རབ་ཡངས་ཀུན་གསལ་ཁྱོན་འགེངས་དཀྱིལ་འཁོར་ལྷ། །བདེ་གཤེགས་སྲས་བཅས་ཤིས་པ་
བརྗོད་པའི་དབྱངས། །སྙན་པར་སྒྲོག་ཅིང་མེ་ཏོག་ཆར་འབེབས་པས། །ས་གསུམ་འགྲོ་ལ་ཤིས་པས་སྐྱོང་གྱུར་ཅིག་གཤིན་རྗེ་མཐར་བྱེད་རྒྱུད་རྒྱལ་ལམ་བཟང་ལ། །བརྟེན་ནས་གྲུབ་པ་མཆོག་བརྙེས་བྱིན་རླབས་གཏེར། །རྩ་བ་བརྒྱུད་པའི་བླ་མ་མ་ལུས་
པའི༑ ༑དགེ་མཚན་ཕུན་སུམ་ཚོགས་པའི་བཀྲ་ཤིས་ཤོག་སྟོན་པ་ཕུན་ཚོགས་ཁྱབ་བདག་གཤིན་རྗེའི་གཤེད། །གསང་ཆེན་མཐར་ཐུག་ལུང་དང་རྟོགས་པའི་ཆོས། །དཀྱིལ་འཁོར་འཁོར་ཚོགས་དགེ་འདུན་དཀོན་མཆོག་གི་དགེ་མཚན་ཕུན་སུམ་ཚོགས་པའི་
བཀྲ་ཤིས་ཤོག་སྟོང་གསུམ་ཁྱོན་མཚུངས་རིམ་ཆེན་གཞལ་མེད་ཁང། །ཉི་ཟླའི་འོད་འཕྲོ་རྒྱན་གྱིས་བརྒྱན་པ་ལ། །དགེ་མཚན་ཕུན་ཚོགས་ཇི་སྙེད་མཆིས་པ་དེས། །སྣོད་བཅུད་དཔལ་གཡང་བདེ་ལེགས་ཁྱབ་གྱུར་ཅིག་

[004A]༄༅། །ཅེས་འཇིགས་བྱེད་དཔའ་གཅིག་གི་སྨོན་ལམ་ཤིས་བརྗོད་གཉིས་རྒྱལ་མཆོག་བསྐལ་བཟང་རྒྱ་མཚོའི་གསུང་དང་བརྒྱུད་འདེབས་དགེ་སློང་དྷརྨ་བྷ་དྲས་གསར་བསྒྲིགས་བགྱིས་པའོ།།



