༄༅། །སྡོམ་པ་གསུམ་གྱི་བསླབ་བྱའི་སྡོམ་ཚིག་གི་བསྡུས་དོན་བཞུགས།། །།

[001B] །ན་མཿ་སརྦྦ་ཛྙ་ཡ། འདིར་དགེ་ཚུལ་གྱི་བསླབ་བྱའི་སྡོམ་ཚིག་འཆད་པ་ལ་གསུམ། སླད་ཀྱི་དོན། གཞུང་གི་དོན། མཇུག་གི་དོན་ནོ། །
དང་པོ་ལ་གཉིས། མཆོད་པར་བརྗོད་པ་དང། རྩོམ་པར་དམ་འཆའ་བའོ། །དང་པོ་ལ་གཉིས། རྒྱ་སྐད་ཀྱིས་མདོར་བསྟན་པ་དང། བོད་སྐད་ཀྱིས་རྒྱས་པར་
བཤད་པའོ། །གཉིས་པ་གཞུང་གི་དོན་ལ་གཉིས། བསྲུང་ཐབས་ཡན་ལག་ལྔ་རྒྱས་པར་བཤད་པ་དང། དོན་བསྡུས་ཏེ་བསླབ་ཁྲིམས་ལ་གཅེས་སྤྲས་
བྱ་བར་གདམས་པའོ། །དང་པོ་ལ་ལྔ། གྲོགས་དགེ་བའི་བཤེས་གཉེན་ལ་བརྟེན་ནས་བསྲུང་བ། རང་གི་བསམ་སྦྱོར་ཕུན་ཚོགས་ཀྱི་སྒོ་ནས་བསྲུང་བ། མི་

[002A]༄༅། །མཐུན་ཕྱོགས་ངོ་ཤེས་པའི་སྒོ་ནས་བསྲུང་བ། བསླབ་པ་ཡོངས་སུ་སྦྱོང་བའི་སྒོ་ནས་བསྲུང་བ། བདེ་བར་གནས་པའི་རྐྱེན་བསྟེན་པའི་སྒོ་ནས་
བསྲུང་བའོ། །གསུམ་པ་ལ་གསུམ། ཕན་ཡོན་དང་ཉེས་དམིགས་བསམ་ནས་བསྲུང་འདོད་བསྐྱེད་པ། བླང་འདས་སོ་དྲུག་གི་ངོས་འཛིན་ཞིབ་ཏུ་བཤད་པ་
ཉམས་ན་ཕྱིར་བཅོས་ཚུལ་བཤད་པའོ། །གཉིས་པ་ལ་གསུམ། མདོར་་བསྟན་པ། རྒྱས་་པར་བཤད་པ། དོན་་བསྡུ་བའོ། །གསུམ་པ་ཉམས་ན་ཕྱིར་བཅོས་
ཚུལ་བཤད་པ་ལ་གསུམ། རྩ་བ་བཞིས་སྡོམ་པ་གཏོང་ཚུལ། ཡན་ལག་སོ་གཉིས་ལ་བཤགས་པ་བྱ་ཚུལ། ཕྱོགས་མཐུན་བཅུ་ལ་སྡོམ་སེམས་བསྟེན་
ཚུལ་ལོ། །གཉིས་པ་དོན་བསྡུས་ཏེ་བསླབ་ཁྲིམས་ལ་གཅེས་སྤྲས་བྱ་བར་གདམས་པ་ལ་གསུམ། ཁུངས་ཀྱིས་ངེས་པ་འདྲེན་པ། རྗོད་བྱེད་ཀྱི་ཚིག་ལ་
[002B] བརྗོད་བྱའི་དོན་ལ་བཙུན་པར་གདམས་པའོ། །གསུམ་པ་མཇུག་གི་དོན་ལ་གཉིས། བརྩམས་པའི་དགེ་བ་བསྔོ་བ་དང། ཕུན་ཚོགས་བཞི་
ལྡན་དུ་བརྩམས་ཚུལ་ལོ། །ཞེས་དགེ་ཚུལ་གྱི་བསླབ་བྱའི་སྡོམ་ཚིག་ཡོངས་འཛིན་པཎྜི་ཏ་ཆེན་པོས་མཛད་པའི་བསྡུས་དོན་འདི་ཡང་ཤིང་བྱ་ཟླ་ཚེས་ལ་བཤད་འཁྲིད་བགྱིས་སྐབས་དྷརྨ་
བྷ་དྲས་སྦྱར་བའོ།།    ༈    །།དགེ་སློང་གི་བསླབ་བྱའི་བསྡུས་དོན་བཞུགས།    ༈    །ན་མོ་གུ་རུ་མཉཛ་གྷཱོ་ཥཱ་ཡ། འདིར་པཎ་ཆེན་བློ་བཟང་ཆོས་ཀྱི་རྒྱལ་མཚན་དཔལ་
བཟང་པོས་མཛད་པའི་དགེ་སློང་གི་བསླབ་བྱའི་བསྡུས་དོན་འཆད་པ་ལ་གསུམ། བཤད་པ་ལ་འཇུག་པའི་བྱ་བ། བཤད་པ་ཉིད་ཉེ་བར་དགོང་པ། བཤད་པ་མཐར་ཕྱིན་
པའི་བྱ་བའོ། །དང་པོ་ལ་གཉིས། མཆོད་པར་བརྗོད་པ་དང། བརྩོམ་པར་དམ་བཅའ་བའོ། །དང་པོ་ལ་གཉིས། རྒྱ་སྐད་དུ་མཆོད་པར་བརྗོད་པ་དང། བོད་སྐད་དུ་མཆོད་
པར་བརྗོད་པའོ། །དང་པོ་ནི། ན་མསྶྲྦ་ཛྙཱ་ན་མུ་ནི་ཨིནྡྲ་ཡ། ཞེས་པའོ། །གཉིས་པ་ནི། འགྲོ་བའི་བླ་མ། ཞེས་པ་ནས། ཕྱག་བྱས་ཏེ། ཞེས་པའི་བར་རོ། །གཉིས་པ་བརྩམ་

[003A]༄༅། །པར་དམ་བཅའ་བ་ནི། ཕན་མཛད་དེ་ཡིས། ཞེས་པ་ནས། བསྟེན་ཚུལ་བརྗོད། ཅེས་པའི་བར་རོ། །གཉིས་པ་བཤད་པ་ཉིད་ཉེ་བར་དགོད་པ་ལ་གཉིས་
བསྲུང་ཐབས་ཡན་ལག་ལྔ་སྤྱིར་བཤད་པ་དང། མི་མཐུན་ཕྱོགས་ཤེས་པའི་སྒོ་ནས་བསྲུང་ཚུལ་བྱེ་བྲག་ཏུ་བཤད་པའོ། །དང་པོ་ནི། དལ་འབྱོར་རྟེན་ཐོབ། ཅེས་པ་ནས་
གཅེས་པར་བསྲུང། ཞེས་པའི་བར་རོ། །གཉིས་པ་ལ་གསུམ། མདོར་བསྟན་པ། རྒྱས་པར་བཤད་པ། དོན་བསྡུ་བའོ། །དང་པོ་ནི། དེ་ཕྱིར་མི་མཐུན། ཞེས་པ་ནས། ཙམ་ཞིག་
སྟོན། ཅེས་པའི་བར་རོ། །གཉིས་པ་ལ་ལྔ། ཕམ་པའི་སྡེ་བཤད་པ། ལྷག་མའི་སྡེ་བཤད་པ། ལྟུང་བྱེད་ཀྱི་སྡེ་བཤད་པ། སོར་བཤགས་ཀྱི་སྡེ་བཤད་པ། ཉེས་བྱས་
ཀྱི་སྡེ་བཤད་པའོ། །དང་པོ་ནི། རང་གཞན་རྨ་ཡི། ཞེས་པ་ནས། ཕམ་པའི་སྡེའོ། ཞེས་པའི་བར་རོ། །གཉིས་པ་ནི། རྨ་སྒོ་གསུམ་ལས། ཞེས་པ་ནས་
མཛད་པས་གསུངས། ཞེས་པའི་བར་རོ། །གསུམ་པ་ལ་གཉིས། ཞག་གི་ཚད་ལས་དང་འབྲེལ་བ་སྤང་ལྟུང་སུམ་ཅུ་དང། བཤགས་པ་ཙམ་དང་འབྲེལ་བ་འབའ་ཞིག་པ་དགུ་

[003B] །དང་པོ་ནི། །རང་དབང་ཆོས་གོས། ཞེས་པ་ནས། སུམ་ཅུ་པའོ། ཞེས་པའི་བར་རོ། །གཉིས་པ་ནི། ཕམ་ལྷག་སྦོམ་པོ། ཞེས་པ་ནས། གསུངས་པ་ཡིན། ཞེས་པའི་བར་རོ། །བཞི་པ་ནི། གྲོང་
ལམ་དགེ་སློང། ཞེས་པ་ནས། བཤགས་པར་གསུངས། ཞེས་པའི་བར་རོ། །ལྔ་པ་ནི། མཐང་གོས་ཟླུམ་པོར། ཞེས་པ་ནས། ཉེས་བྱས་གསུངས། ཞེས་པའི་བར་རོ། །གསུམ་པ་དོན་བསྡུ་བ་ནི། དེ་
ལྟར་སྟོན་པས། ཞེས་པ་ནས། གསོལ་བ་འདེབས། ཞེས་པའི་བར་རོ། །གསུམ་པ་བཤད་པ་མཐར་ཕྱིན་པའི་བྱ་བ་ལ་གཉིས། བརྩམས་པའི་དགེ་བ་ལ་བསྔོ་སྨོན་གྱི་རྒྱས་གདབ་པ་དང། ཕུན་ཚོགས་
བདུན་ལྡན་དུ་བརྩམས་པའི་ཚུལ་སྨོས་པའོ། །དང་པོ་ལ་གཉིས། གཞན་དོན་དུ་བསྔོ་བའི་རྒྱས་གདབ་པ་དང། རང་དོན་དུ་སྨོན་ལམ་གྱི་རྒྱས་གདབ་པའོ། །དང་པོ་ནི། འདིར་འབད་དགེ་ཚོགས། ཞེས་
པ་ནས། ཐོབ་ཕྱིར་བསྔོ། ཞེས་པའི་བར་རོ། །གཉིས་པ་ནི། བདག་ཀྱང་འབྱོན་འགྱུར། ཞེས་པ་ནས། སྒྲུབ་གྱུར་ཅིག་ཅེས་པའི་བར་རོ། །གཉིས་པ་ཕུན་ཚོགས་བདུན་ལྡན་དུ་བརྩམས་པའི་
ཚུལ་སྨོས་པ་ནི། ཅེས་པ་འདི་ཡང། ཞེས་པ་ནས། བགྱིས་པའོ། ཞེས་པའི་བར་ཏེ་ཆོས་དང། འཁོར་དང། དགོས་པ་དང། དུས་དང། སྟོན་པ་དང། གནས་དང། སྡུད་པ་པོ་རྣམས་གོ་རིམ་

[004A]༄༅། །ལྟར་རོ། །ཞེས་པའང་དགེ་སློང་དྷརྨ་བྷ་དྲས་བྲིས་པའོ།། །།    ༈    གང་གི་ཐུགས་ལ་རིན་ཆེན་བྱང་ཆུབ་སེམས། །མངའ་བ་རྣམས་ཀྱི་ཞབས་
ལ་གུས་བཏུད་ནས། །རྒྱལ་སྲས་སྡོམ་པ་ལེགས་པར་ནོད་རྣམས་ཀྱི། །བསླབ་བྱའི་བསྡུས་དོན་ཙམ་ཞིག་བཤད་པར་བྱ། །འདིར་བྱང་སེམས་ཀྱི་བསླབ་བྱ་བཤད་པ་ལ་གཉིས། སྡོམ་པ་ཉི་ཤུ་པའི་བསྡུས་
དོན་བཤད་པ་དང། བསླབ་བཏུས་ལས་གསུངས་པའི་བསྡུས་དོན་བཤད་པའོ། །དང་པོ་ལ་བཞི། མཚན་གྱི་དོན། འགྱུར་གྱི་ཕྱག་གཞུང་གི་དོན། མཇུག་གི་དོན་ནོ། །དང་པོ་ནི། རྒྱ་གར་སྐད་དུ་
ཞེས་སོགས་སོ། །གཉིས་པ་ནི། འཇམ་དཔལ་གཞོན་ནུར། ཞེས་སོགས་སོ། །གསུམ་པ་ལ་གཉིས། སྡོམ་པ་ལེན་པའི་ཆོ་ག་དང། བླངས་ནས་བསྲུང་ཚུལ་ལོ། །དང་པོ་ལ་གསུམ། །སྦྱོར་བའི་ཆོ་ག་
དངོས་གཞིའི་ཆོ་ག་མཇུག་གི་ཆོ་གའོ། །དང་པོ་ནི། སངས་རྒྱས་སྲས་དང། ཞེས་སོགས་གཉིས་སོ། །གཉིས་པ་ནི། ཕྱོགས་དུས་ཀུན་ན། ཞེས་སོགས་དྲུག་གོ་གསུམ་པ་ནི། དེ་ཚེ་དེ་ལ། ཞེས་
སོགས་བཞིའོ། །གཉིས་པ་བླངས་ནས་བསྲུང་ཚུལ་ལ་གཉིས། བསྲུང་ཚུལ་སྤྱིར་བསྟན་པ་དང། བྱེ་བྲག་ཏུ་བཤད་པའོ། །དང་པོ་ནི། གཞན་རྣམས་དང་ནི། ཞེས་སོགས་བཞིའོ། །གཉིས་པ་ལ་བཞི་

[004B] ཉམས་ན་ཕྱིར་བཅོས་ཚུལ་བཤད་པ། ཉེས་བྱས་བཤད་པ། ཉེས་མེད་བཤད་པའོ། །དང་པོ་ལ་གཉིས། ཕམ་པའི་མཐུན་མོང་གི་ཡན་ལག་ཀུན་དཀྲིས་བཤད་པ་དང། ཕམ་པ་སོ་
སོའི་མཐུན་མོང་མིན་པའི་ཡན་ལག་བཤད་པའོ། །དང་པོ་ནི། ཉོན་མོངས་དྲག་ལས། ཞེས་སོགས་བཞིའོ། །གཉིས་པ་ལ་བཞི། རྙེད་བཀུར་ལ་ཆགས་པའི་ཕམ་པ། ལོངས་སྤྱོད་ལ་སེར་སྣ་བྱེད་པའི་
ཕམ་པ། སེམས་ཅན་ལ་གནོད་པའི་ཕམ་པ། ཆོས་ལ་ལོག་པར་སྒྲུབ་པའི་ཕམ་པའོ། །དང་པོ་ནི། རྙེད་དང་བཀུར་སྟི། ཞེས་སོགས་གཉིས་སོ། །གཉིས་པ་ནི། སྡུག་བསྔལ་མགོན་མེད། ཅེས་
སོགས་གཉིས་སོ། །གསུམ་པ་ནི། གཞན་གྱིས་བཤགས་ཀྱང། ཞེས་སོགས་གཉིས་སོ། །བཞི་པ་ནི། ཐེག་པ་ཆེན་པོ། ཞེས་སོགས་གཉིས་སོ། །གཉིས་པ་ཉམས་ན་ཕྱིར་བཅོས་ཚུལ་
བཤད་པ་ནི། །སྡོམ་པ་སླར་ཡང། ཞེས་སོགས་བཞིའོ། །གསུམ་པ་ཉེས་བྱས་བཤད་པ་ལ་གཉིས། དགེ་བའི་ཆོས་སྡུད་དང་འགལ་བ་སོ་བཞི་དང། སེམས་ཅན་དོན་བྱེད་དང་འགལ་བ་བཅུ་གཉིས་
སོ། །དང་པོ་ལ་དྲུག། སྦྱིན་པ་དང་འགལ་བ་བདུན། ཚུལ་ཁྲིམས་དང་འགལ་བ་དགུ། བཟོད་པ་དང་འགལ་བ་བཞི། བརྩོན་འགྲུས་དང་འགལ་བ་གསུམ། བསམ་གཏན་དང་འགལ་བ་གསུམ་

[005A]༄༅། །ཤེས་རབ་དང་འགལ་བ་བརྒྱད་དོ། །དང་པོ་ནི། དཀོན་མཆོག་གསུམ་ལ། ཞེས་སོགས་བདུན་ནོ། །གཉིས་པ་ནི། ཚུལ་ཁྲིམས་འཆལ་རྣམས། ཞེས་སོགས་དགུའོ། །
གསུམ་པ་ནི། གཤེ་ལ་ལན་དུ། ཞེས་སོགས་བཞིའོ། །བཞི་པ་ནི། རྙེད་བཀུར་འདོད་ཕྱིར། ཞེས་སོགས་གསུམ་མོ། །ལྔ་པ་ནི། ཏིང་ངེ་འཛིན་གྱི། ཞེས་སོགས་གསུམ་མོ། །དྲུག་པ་ནི་
ཉན་ཐོས་ཐེག་པ། ཞེས་སོགས་བརྒྱད་དོ། །གཉིས་པ་སེམས་ཅན་དོན་བྱེད་དང་འགལ་བ་བཅུ་གཉིས་ནི། དགོས་པའི་གྲོགས་སུ། ཞེས་སོགས་བཅུ་གཉིས་སོ། །བཞི་པ་ཉེས་མེད་
བཤད་པ་ནི། སྙིང་བརྩེར་ལྡན་ཞིང། ཞེས་སོགས་གཉིས་སོ། །བཞི་པ་མཇུག་གི་དོན་ནི། བྱང་ཆུབ་སེམས་དཔའི། ཞེས་སོགས་སོ། །གཉིས་པ་བསླབ་བཏུས་ལས་གསུངས་པའི་
བསྡུས་དོན་བཤད་པ་ལ་གསུམ། ནམ་མཁའི་སྙིང་པོའི་མདོ་ལས་འབྱུང་བའི་རྩ་ལྟུང་བཤད་པ། ཐབས་ལ་མཁས་པའི་མདོ་ལས་འབྱུང་བའི་རྩ་ལྟུང་བཤད་པ། བྱང་ཆུབ་སེམས་དཔའི་ས་
ལས་འབྱུང་བའི་རྩ་ལྟུང་བཤད་པའོ། །དང་པོ་ལ་གསུམ། རྩ་ལྟུང་དངོས་བཤད་པ། རྩ་ལྟུང་གི་ཉེས་དམིགས་བཤད་པ། རྩ་ལྟུང་གི་ཕྱིར་བཅོས་བཤད་པའོ། །དང་པོ་ལ་བཞི། རྒྱལ་

[005B] རྒྱལ་པོ་ཁོ་ནའི་རྩ་ལྟུང་བཤད་པ། བློན་པོ་ཁོ་ནའི་རྩ་ལྟུང་བཤད་པ། ལས་དང་པོ་པའི་རྩ་ལྟུང་བཤད་པའོ། །དང་པོ་ལ་བཞི་ལས། དང་པོ་དཀོན་མཆོག་གི་
དཀོར་མ་བྱིན་པར་ལེན་པའི་ཕམ་པ་ནི། དཀོན་མཆོག་གསུམ་གྱི། ཞེས་སོགས་གཉིས་སོ། །གཉིས་པ་དམ་པའི་ཆོས་སྤོང་བའི་ཕམ་པ་ནི། དམ་པའི་ཆོས་ནི། ཞེས་སོགས་གཉིས་སོ། །གསུམ་པ་
རབ་བྱུང་ལ་འཚེ་བའི་ཕམ་པ་ནི། ཚུལ་ཁྲིམས་འཆལ་བའི། ཞེས་སོགས་བཞིའོ། །བཞི་པ་མཚམས་མེད་བྱེད་པའི་ཕམ་པ་ནི། མཚམས་མེད་ལྔ་པོ། ཞེས་སོགས་གཅིག་བོ། གཉིས་
པ་རྒྱལ་པོ་ཁོ་ནའི་རྩ་ལྟུང་བཤད་པ་ནི། ལོག་པར་ལྟ་བ། ཞེས་སོགས་གཅིག་གོ་གསུམ་པ་བློན་པོ་ཁོ་ནའི་རྩ་ལྟུང་བཤད་པ་ནི། གྲོང་ལ་སོགས་པ། ཞེས་སོགས་གཉིས་སོ། བཞི་པ་ལས་
དང་པོ་བའི་རྩ་ལྟུང་བཤད་པ་ལ་བརྒྱད་ལས། དང་པོ་སྣོད་མིན་ལ་ཟབ་མོ་བཤད་པའི་ཕམ་པ་ནི། བློ་སྦྱངས་མ་བྱས། ཞེས་སོགས་གཉིས་སོ། གཉིས་པ་ཐེག་ཆེན་ལས་བཟློག་པའི་ཕམ་
པ་ནི། སངས་རྒྱས་ཉིད་ལ། ཞེས་སོགས་གཉིས་སོ། །གསུམ་པ་སོ་ཐར་སྤོང་བའི་ཕམ་པ་ནི། སོ་སོར་ཐར་པ། ཞེས་སོགས་གཉིས་སོ། །བཞི་པ་ཉན་ཐོས་ཀྱི་ཐེག་པ་ལ་སྐུར་བ་འདེབས་

[006A]༄༅། །པའི་ཕམ་པ་ནི། སློབ་པའི་ཐེག་པས། ཞེས་སོགས་གསུམ་མོ། །ལྔ་པ་བདག་བསྟོད་གཞན་སྨོད་ཀྱི་ཕམ་པ་ནི། རང་གི་ཡོན་ཏན། ཞེས་སོགས་གསུམ་མོ། །དྲུག་པ་མི་ཆོས་
བླ་མ་རྫུན་སྨྲ་བའི་ཕམ་པ་ནི། བདག་ནི་ཟབ་མོ། ཞེས་སོགས་གཉིས་སོ། །བདུན་པ་དཀོན་མཆོག་གི་དཀོར་བྱིན་པ་ལེན་པའི་ཕམ་པ་ནི། དགེ་སྦྱོང་ཆད་པས། ཞེས་སོགས་གསུམ་མོ། །བརྒྱད་
པ་ཁྲིམས་དན་འཆའ་བ་སོགས་ཀྱི་ཕམ་པ་ནི། གཞི་གནས་འདོར་བར། ཞེས་སོགས་བཞིའོ། །གཉིས་པ་རྩ་ལྟུང་གི་ཉེས་དམིགས་བཤད་པ་ནི། སེམས་ཅན་དམྱལ་བ། ཞེས་སོགས་
གཅིག་གོ། གསུམ་པ་རྩ་ལྟུང་གི་ཕྱིར་བཅོས་བཤད་པ་ནི། རྨི་ལམ་འཕགས་པ། ཞེས་སོགས་གཉིས་སོ། །གཉིས་པ་ཐབས་ལ་མཁས་པའི་མདོ་ལས་འབྱུང་བའི་རྩ་ལྟུང་བཤད་པ་ནི། བྱང་
ཆུབ་སེམས་ནི། ཞེས་སོགས་གཅིག་གོ། གསུམ་པ་བྱང་ཆུབ་སེམས་དཔའི་ས་ལས་འབྱུང་བའི་རྩ་ལྟུང་བཤད་པ་མི་ཆགས་དང་སེར་སྣ། ཞེས་སོགས་བདུན་ནོ། །ཚུལ་འདི་རྒྱལ་སྲས་སྤྱོད་ལ་
སློབ་བཞེད་པའི། །སྡོམ་གསུམ་ལྡན་པའི་དགེ་སློང་རྣམ་གཉིས་ཀྱིས། །བསྐུལ་ཚེ་བྷིཀྵཱ་ངྷྨ་རྨ་བྷ་དྲ་ཡིས། །བསྐྲུན་པའི་དགེ་བས་འགྲོ་རྣམས་རྒྱལ་གྱུར་ཅིག་ །།    ༈   

[006B] བླ་མ་ལྔ་བཅུ་པའི་བསྡུས་པའི་དོན་འཆད་པ་ལ་གསུམ། བཤད་པ་ལ་འཇུག་པའི་བྱ་བ། བཤད་པ་ཉིད་ཉེ་བར་དགོད་པ། ་བཤད་པ་མཐར་ཕྱིན་པའི་བྱ་བའོ། །དང་པོ་ལ་གཉིས་་
མཆོད་པར་བརྗོད་པ་དང། །བརྩམ་པར་དམ་བཅའ་བའོ། །གཉིས་པ་བཤད་པ་ཉིད་ཉེ་བར་དགོད་པ་ལ་གསུམ། བླ་མ་བསྟེན་པའི་ཚུལ། ་བསྟེན་ཚུལ་བཤད་པའི་དུས། ་བཤད་ནས་སྣོད་རུང་
དུ་ཇི་ལྟར་བྱ་བའོ། །དང་པོ་ལ་གསུམ། བསྟེན་ཚུལ་སྤྱིར་བསྟན་པ། ་དེའི་དམིགས་བསལ། ་བསྟེན་ཚུལ་གྱི་དོན་བསྡུ་བའོ། །དང་པོ་ལ་གཉིས། དངོས་ཀྱི་དོན་དང། ་ཞར་བྱུང་གི་དོན་ནོ། །
དང་པོ་ལ་གཉིས། བླ་མ་བསྟེན་ཚུལ་མདོར་བསྟན་པ་དང། བླ་མ་བསྟེན་ཚུལ་རྒྱས་པར་བཤད་པའོ། །དང་པོ་ལ་གསུམ། ་བླ་མ་ལ་གུས་པར་བྱ་བའི་འཐད་པ། གུས་པ་བསྒྲུབ་པའི་ཚུལ་
གུས་པའི་ཡུལ་དང་རྟེན་བརྟག་པའོ། །གཉིས་པ་ལ་གཉིས། བསྙེན་བཀུར་བྱ་བའི་ཚུལ་སྤྱིར་བསྟན་པ་དང། ་དམིགས་ཀྱིས་བསལ་བའོ། །གསུམ་པ་གུས་པའི་ཡུལ་དང་རྟེན་
བརྟག་པ་ལ་གཉིས། ་ཕན་ཚུན་བརྟག་དགོས་པའི་རྒྱུ་མཚན་དང། བརྟགས་ནས་སྤང་བླང་བྱ་བའི་ཚུལ་ལོ། །གཉིས་པ་ལ་གཉིས། ་སྤང་བྱའི་མཚན་ཉིད་དང། ་བསྟེན་བྱའི་མཚན་

[007A]༄༅། །ཉིད་དོ། །གཉིས་པ་བླ་མ་བསྟེན་ཚུལ་རྒྱས་པར་བཤད་པ་ལ་གཉིས། མ་གུས་པ་སྤང་བ་དང། གུས་པ་ཇི་ལྟར་བསྒྲུབ་པའོ། །དང་པོ་ལ་བཞི། བརྙེས་པ་དང་སྨོད་པ་སྤང་བ་
་ཐུགས་དཀྲུག་པ་སྤང་བ། ་མ་མཐོང་བའི་ཉེས་དམིགས་བཤད་པ། ་དེ་དག་གི་དོན་བསྡུ་བའོ། །དང་པོ་ལ་གཉིས། ་སྤྱིར་བསྟན་པ་དང། ་བྱེ་བྲག་ཏུ་བཤད་པའོ། །གཉིས་པ་གུས་
པ་ཇི་ལྟར་སྒྲུབ་པ་ལ་བརྒྱད། ཡོན་དབུལ་བ། སངས་རྒྱས་སུ་བལྟ་བ། ་བཀའ་སྒྲུབ་པ། ་བླ་མའི་རྫས་དང་འཁོར་ལ་ཇི་ལྟར་བྱ་བ། འཕྲལ་གྱི་ཀུན་སྤྱོད་དག་པར་བྱ་བ། ལུས་ངག་གིས་
བསྙེན་བཀུར་བའི་ཁྱད་པར། ང་རྒྱལ་སྤང་བ། རང་དབང་དུ་མ་འཇུག་པའོ། །དང་པོ་ལ་བཞི། ་མ་གུས་པའི་དག་བྱེད་དུ་ཡོན་དབུལ་བ། ་ཡོངས་སུ་བཟུང་བ་ཐམས་ཅད་འབུལ་བའི་ཚུལ་་
དེ་ལྟར་བྱེད་པའི་འཐད་པ། ་རྒྱུན་གྱི་དམ་ཚིག་གསུམ་བསླབ་ཚུལ་ལོ། །གཉིས་པ་སངས་རྒྱས་སུ་བལྟ་བ་ལ་གཉིས། ་དངོས་ཀྱི་དོན་དང། གྲིབ་མ་སོགས་ལའང་མ་གུས་པ་དགག་པའོ་
ལྔ་པ་འཕྲལ་གྱི་ཀུན་སྤྱོད་དག་པར་བྱ་བ་ལ་གསུམ། མ་རིགས་པའི་ཀུན་སྤྱོད་དགག་པ། ་རིགས་པའི་ཀུན་སྤྱོད་བསྟེན་པ། ་མི་རིགས་པའི་སྤྱོད་ལམ་འགོག་ཚུལ་གཞན་བསྟན་པའོ། །

[007B] མཐོང་བའི་ཉེ་འཁོར་གྱི་བསླབ་བྱ་དང། ་ཐོས་པའི་ཉེ་འཁོར་གྱི་བསླབ་བྱའོ། །དྲུག་པ་ལུས་ངག་གིས་བསྙེན་བཀུར་བའི་ཁྱད་པར་ལ་གཉིས། ་ལུས་ཀྱིས་བསྙེན་བཀུར་བའི་ཁྱད་པར་དང། ་དག་གིས་བསྙེན་བཀུར་བའི་ཁྱད་པར་རོ། །བདུན་པ་ང་རྒྱལ་སྤང་བ་ལ་གསུམ། ་བསྒོ་བ་ཉན་པ་ལ་ང་རྒྱལ་སྤང་བ། ་ཆོས་ཉན་པ་སོགས་ལ་ང་རྒྱལ་སྤང་བ། ་ཀུན་
སྤྱོད་སྤྱི་ལ་ང་རྒྱལ་སྤང་བར་བསྟན་པའོ། །བརྒྱད་པ་རང་དབང་དུ་མི་འཇུག་པ་ལ་བཞི། ་གཞན་དོན་ལ་འཇུག་པའི་ཚེ་གནང་བ་ནོད་པ། ་ཞུགས་པ་ལས་བྱུང་བའི་རྙེད་པ་བསྟབ་པ། ་བླ་མའི་
སྤྱན་སྔར་གཞན་གྱི་བསྙེན་བཀུར་བདག་གིར་མི་བྱ་བ། ་ལུས་ཀྱི་སྤྱོད་ལམ་ཆེས་གུས་པར་བྱེད་ཚུལ་ལོ།།  ཞེས་བླ་མ་ལྔ་བཅུ་པའི་བསྡུས་པའི་དོན་འདི་ཡང་དགེ་སློང་དྷརྨ་བྷ་དྲས་རང་གི་དྲན་པ་གསོ་ཕྱིར་
བྲིས།།    ༈    །།ན་མོ་གུ་རུ་མཉྫུ་གྷོ་ཥཱ་ཡ། བློ་བཟང་རྡོ་རྗེ་འཆང་དབང་ཡབ་སྲས་དང། །དཔེར་མེད་བླ་མ་ཡིད་མ་དཀོན་མཆོག་གསུམ། །གནས་གསུམ་མཁའ་འགྲོ་ཆོས་སྲུང་
ཚོགས་རྣམས་ལ། །གུས་པས་འདུད་དོ་རེ་འབྲས་དོན་ལྡན་མཛོད། །དྲི་མེད་དབང་གིས་སྣོད་དུ་ལེགས་བྱས་ཤིང། །ཟབ་ལམ་རིམ་གཉིས་བསྒྲུབ་པ་ལ་འབད་ཀྱང། །དམ་ཚིག་སྡོམ་པའི་

[008A]༄༅། །བཅས་མཚམས་མ་བསྲུངས་ན། །མཆོག་མཐུན་དངོས་གྲུབ་ཅི་ཡང་མི་འགྲུབ་པར། །གསུངས་ཕྱིར་གསང་སྔགས་རྡོ་རྗེ་ཐེག་པ་ཡི། །རྩ་བ་ཡན་ལག་དམ་ཚིག་
སྡོམ་པ་དང། དེ་དང་འགལ་བའི་ལྟུང་བའི་རྣམ་གཞག་གི་ས་བཅད་བསྡུས་དོན་རགས་པ་ཙམ་ཞིག་བཤད། །འདི་ལ་གཉིས། ཐོག་མར་དམ་ཚིག་དང་སྡོམ་པ་ཇི་ལྟར་ཁས་བླངས་པའི་ཚུལ་
དང། ཁས་བླངས་པའི་སྡོམ་པ་དང་འགལ་བའི་ལྟུང་བ་གཏན་ལ་དབབ་པའོ། །དང་པོ་ལ་གཉིས། སྡོམ་པ་བསྒྲག་པ་བཤད་པ་དང། །སྡོམ་པ་གཟུང་བ་བཤད་པའོ། །དང་པོ་ལ་གཉིས། རིགས་
ལྔ་སོ་སོའི་དམ་ཚིག་དང། སྤྱིའི་དམ་ཚིག་གོ་དང་པོ་ལ་ལྔ། རྣམ་སྣང་གི་དམ་ཚིག་དང། མི་བསྐྱོད་པའི་དམ་ཚིག་དང། རིན་འབྱུང་གི་དམ་ཚིག་དང། འོད་དཔག་མེད་ཀྱི་དམ་ཚིག་དང་
དོན་ཡོད་གྲུབ་པའི་དམ་ཚིག་གོ་དང་པོ་རྣམ་སྣང་གི་དམ་ཚིག་ནི། སངས་རྒྱས་ཆོས་དང་དགེ་འདུན་ཏེ། །དཀོན་མཆོག་གསུམ་ལ་སྐྱབས་སུ་སོང། །འདི་ནི་སངས་རྒྱས་རིགས་དག་པའི། །དམ་ཚིག་
བརྟན་པར་གྱུར་པའོ། ཞེས་པའོ། །གཉིས་པ་མི་བསྐྱོད་པའི་དམ་ཚིག་ནི། རྡོ་རྗེ་དྲིལ་བུ་ཕྱག་རྒྱ་ཡང། །བློ་ཆེན་གྱིས་ནི་བཟུང་བར་གྱིས། །བྱང་ཆུབ་སེམས་གང་དེ་རྡོ་རྗེ། །ཤེས་རབ་དྲིལ་བུ་

[008B] །སློབ་དཔོན་དག་ཀྱང་གཟུང་བར་བྱ། །བླ་མ་སངས་རྒྱས་ཀུན་དང་མཉམ། །འདི་ནི་རྡོ་རྗེའི་རིགས་དག་པའི། །སྡོམ་པ་དམ་ཚིག་ཡིན་པར་གསུངས། ཞེས་པའོ། །གསུམ་པ་
རིན་འབྱུང་གི་དམ་ཚིག་ནི། །རིན་ཆེན་རིགས་མཆོག་ཆེན་པོ་ལ། །ཉིན་དང་མཚན་མོ་ལན་གསུམ་དུ། །ཟང་ཟིང་མི་འཇིགས་ཆོས་དང་བྱམས། །སྦྱིན་པ་རྣམ་བཞི་རྟག་ཏུ་སྦྱིན། ཞེས་པའོ། །བཞི་
པ་འོད་དཔག་མེད་ཀྱི་དམ་ཚིག་ནི། །ཕྱི་དང་གསང་བ་ཐེག་པ་གསུམ། །དམ་ཆོས་ཁྱོད་ཀྱིས་གཟུང་བར་བྱ། །འདི་ནི་པདྨའི་རིགས་དག་པའི། །དམ་ཚིག་སྡོམ་པ་ཡིན་པར་གསུངས། ཞེས་པའོ། །
ལྔ་པ་དོན་ཡོད་གྲུབ་པའི་དམ་ཚིག་ནི། ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་གྱིས། །མཆོད་པའི་ལས་ཀྱང་ཅི་ནུས་བྱ། ཞེས་པའོ། །གཉིས་
པ་རིགས་ལྔ་སྤྱིའི་དམ་ཚིག་ལ་གསུམ། རྩ་བའི་དམ་ཚིག་དང། ཡན་ལག་གི་དམ་ཚིག་དང། དོན་བསྡུ་བའོ། །དང་པོ་རྩ་བའི་དམ་ཚིག་ནི། །དེ་ལས་གཞན་པ་བཅུ་བཞི་ནི། །ཕས་ཕམ་པར་ནི་རབ་
ཏུ་བཤད། །སྤང་ཞིང་དོར་བར་མི་བྱ་སྟེ། །རྩ་བའི་ལྟུང་བ་ཞེས་བཤད་དོ། །ཉིན་དང་མཚན་མོ་ལན་གསུམ་དུ། །ཉིན་རེ་ཞིང་ནི་བཟླ་བར་བྱ། །གང་ཚེ་ཉམས་གྱུར་རྣལ་འབྱོར་པ། །ཁ་ན་མ་ཐོ་སྦོམ་

[009A]༄༅། །པོར་འགྱུར། །ཞེས་པའོ། །གཉིས་པ་ཡན་ལག་གི་དམ་ཚིག་ལ་གསུམ། སྤོང་བའི་དམ་ཚིག་དང། བསྟེན་པའི་དམ་ཚིག་དང། སྤོང་བའི་དམ་ཚིག་གཞན་བསྟན་པའོ། །དང་པོ་
སྤོང་བའི་དམ་ཚིག་ནི། ཁྱོད་ཀྱིས་སྲོག་ཆགས་གསད་མི་བྱ། །མ་བྱིན་པར་ཡང་མི་གླང་ངོ། །འདོད་པ་ལོག་པར་མི་སྤྱད་ཅིང། །རྫུན་དུ་སྨྲ་བར་མི་བྱའོ། །ཕུང་ཁྲོལ་ཀུན་གྱི་རྩ་བ་ཡི། ཆང་
ནི་རྣམ་པར་སྤང་བར་བྱ། །སེམས་ཅན་འདུལ་ཕྱིར་མ་གཏོགས་པར། །བྱ་བ་མ་ཡིན་ཐམས་ཅད་སྤང། ཞེས་པའོ། །གཉིས་པ་བསྟེན་པའི་དམ་ཚིག་ནི། དམ་པར་ཉེ་བར་བརྟེན་བྱ་ཞེས། །རྣལ་འབྱོར་པ་རྣམས་བསྙེན་བཀུར་བྱ། །ལུས་ཀྱི་ལས་ནི་རྣམ་གསུམ་དང། །ངག་གི་རྣམ་པ་བཞི་རྣམས་དང། །ཡིད་ཀྱི་རྣམ་པ་གསུམ་དག་ནི། །ཅི་ནུས་པར་ནི་རྗེས་སུ་སྐྱོབས་
ཞེས་པའོ། །གསུམ་པ་སྤྱོད་པའི་དམ་ཚིག་གཞན་བསྟན་པ་ལ་གཉིས། ཐེག་ཆེན་ལས་ལྡོག་པའི་རྒྱུ་སྤང་པ་དང། བརྙས་པ་དང་འགོམས་པའི་ཉེས་པ་སྤང་བའོ། །དང་པོ་ཐེག་ཆེན་ལས་
ལྡོག་པའི་རྒྱུ་སྤང་བ་ནི། ཐེག་པ་དམན་ལ་འདོད་མི་བྱ། །སེམས་ཅན་དོན་ལ་རྒྱབ་ཕྱོགས་མིན། །འཁོར་བ་དག་ཀྱང་སྤང་མི་བྱ། །རྟག་ཏུ་མྱ་ངན་འདས་མི་ཆགས། ཞེས་པའོ། །གཉིས་

[009B] ལྷ་དང་ལྷ་མིན་གསང་བ་པ། །ཁྱད་ཀྱིས་བརྙས་པར་མི་བྱ་ཞིང། །ཕྱག་རྒྱ་བཞོན་པ་མཚོན་ཆ་དང། །མཚན་མ་འགོམ་པར་མི་བྱའོ། ཞེས་དང་
བརྒྱུད་རྡོ་རྗེ་རྩེ་མོ་དེ་ཉིད་ལས། འཁོར་ལོ་རྡོ་རྗེ་པདྨ་སོགས། །མཚན་མའི་ཕྱག་རྒྱ་གང་ཡིན་པ། །འགོམས་པ་ཉིད་ནི་མི་བྱ་ཞིང། །བཟའ་བར་ཡང་ནི་མི་བྱའོ། །དེ་བཞིན་དམན་མ་ལྷ་ཡི་གྲིབ། །རྐང་པ་
འགྲིས་པ་རྫི་མི་བྱ། །དེ་ཡི་སྟེང་དུ་འདུག་མི་བྱ། །སླར་ཡང་བཞག་པར་མི་བྱའོ། །ལྷ་ཡི་ཕྱག་མཚན་བཟང་པོ་དང། །ལྷ་ཡི་བཞོན་པའི་མཚན་མ་རྣམས། །འགོམ་ཞིང་བརྙས་པར་མི་བྱ་སྟེ། །
སོ་ཅན་ལ་ནི་གནོད་མི་བྱ། ཞེས་སོགས་གསུངས་པ་ལྟར་རོ། །གསུམ་པ་དོན་བསྡུ་བ་ནི། འདི་དག་དམ་ཚིག་ཡིན་པར་བཤད། །ཁྱོད་ཀྱིས་རྟག་ཏུ་བསྲུང་བར་བྱ། །རྗེས་མཐུན་སྡོམ་པ་རྒྱ་
ནི། །གསང་བའི་རྒྱུད་ལས་རབ་ཏུ་བཤད། ཅེས་པའོ། །གཉིས་པ་སྡོམ་པ་གཟུང་བ་བཤད་པ་ལ་བཞི། གསོལ་བ་འདེབས་པ་སོགས་དང། སེམས་བསྐྱེད་པ་དང། སྡོམ་པ་གཟུང་བ་དངོས་དང། དོན་
སྡུས་ཏེ་ཁས་བླང་བའོ། །དང་པོ་གསོལ་བ་འདེབས་པ་སོགས་ནི། སངས་རྒྱས་བྱང་ཆུབ་སེམས་དཔའ་ཀུན། ཞེས་སོགས་ལྔའོ། །གཉིས་པ་སེམས་བསྐྱེད་པ་ནི། ཇི་ལྟར་དུས་གསུམ། ཞེས་སོགས་

[010A]༄༅། །བཞེའོ། །གསུམ་པ་སྡོམ་པ་གཟུང་བ་དངོས་ལ་ལྔ། རྣམ་སྣང་གི་སྡོམ་པ་གཟུང་བ། མི་བསྐྱོད་པའི་སྡོམ་པ་གཟུང་བ། རིན་འབྱུང་གི་སྡོམ་པ་གཟུང་བ། འོད་དཔག་མེད་ཀྱི་
སྡོམ་པ་གཟུང་བ། དོན་ཡོད་གྲུབ་པའི་སྡོམ་པ་གཟུང་བའོ། །དང་པོ་རྣམ་སྣང་གི་སྡོམ་པ་གཟུང་བ་ནི། ཚུལ་ཁྲིམས་ཀྱི་ནི། ཞེས་སོགས་བརྒྱད་དོ། །གཉིས་པ་མི་བསྐྱོད་པའི་སྡོམ་པ་གཟུང་བ་
ནི། རྡོ་རྗེ་རིགས་མཆོག་ཅེས་སོགས་བཞིའོ། །གསུམ་པ་རིན་འབྱུང་གི་སྡོམ་པ་གཟུང་བ་ནི། རིན་ཆེན་རིགས་མཆོག་ཅེས་སོགས་བཞིའོ། །བཞི་པ་འོད་དཔག་མེད་ཀྱི་སྡོམ་པ་གཟུང་བ་ནི་
བྱང་ཆུབ་ཆེན་པོ། ཞེས་སོགས་བཞིའོ། །ལྔ་པ་དོན་ཡོད་གྲུབ་པའི་སྡོམ་པ་གཟུང་བ་ནི། ལས་ཀྱི་རིགས་མཆོག་ཅེས་སོགས་བཞིའོ། །བཞི་པ་དོན་བསྡུས་ཏེ་ཁས་བླང་བ་ནི། བྱང་ཆུབ་སེམས་
ནི། ཞེས་སོགས་བརྒྱད་དོ། །གཉིས་པ་ཁས་བླངས་པའི་སྡོམ་པ་དང་འགལ་བའི་ལྟུང་བ་གཏན་ལ་དབབ་པ་ལ་གཉིས། རྩ་ལྟུང་གཏན་ལ་དབབ་པ་དང། སྦོམ་པོ་གཏན་ལ་དབབ་པའོ། །དང་
པོ་རྩ་ལྟུང་གཏན་ལ་དབབ་པ་ལ་གཉིས་མཚན་གྱི་དོན་དང། གཞུང་གི་དོན་ནོ། །དང་པོ་མཚན་གྱི་དོན་ནི། རྡོ་རྗེ་ཐེག་པའི་རྩ་བའི་ལྟུང་བ། ཞེས་པའོ། །གཉིས་པ་གཞུང་གི་དོན་ལ་གསུམ་

[010B] བཤད་པ་ཉིད་ཉེ་བར་དགོད་པ་དང། བཤད་པ་མཐར་ཕྱིན་པའི་བྱ་བའོ། དང་པོ་ལ་གཉིས། མཆོད་པར་བརྗོད་པ་དང། བརྩམ་པར་དམ་བཅའ་བའོ། །དང་པོ་མཆོད་བར་
བརྗོད་པ་ནི། ཀུན་ནས་དྭང་བས། ཞེས་སོགས་གཉིས་སོ། །གཉིས་པ་བརྩམ་པར་དམ་བཅའ་བ་ནི། རྩ་བའི་ལྟུང་བ་ཞེས་སོགས་གཉིས་སོ། །གཉིས་པ་བཤད་པ་ཉིད་ཉེ་བར་དགོད་པ་ལ་གཉིས། རྩ་ལྟུང་
གིས་མ་གོས་པར་བྱ་བ་དང། ཉམས་ན་ཕྱིར་བཅོས་པའི་ཐབས་སོ། །དང་པོ་ལ་གསུམ། རྩ་ལྟུང་ངོས་བཟུང་བ་དང། དེས་མ་གོས་པར་བསྲུང་འདོད་བསྐྱེད་པ་དང། ཇི་ལྟར་བསྲུང་བའི་ཚུལ་ལོ། །དང་པོ་
རྩ་ལྟུང་ངོས་བཟུང་བ་ནི། གང་ཕྱིར་རྡོ་རྗེ། ཞེས་སོགས་ཤླཽ་ཀ་ཕྱེད་དང་བརྒྱད་དོ། །གཉིས་པ་དེས་མ་གོས་པར་བསྲུང་འདོད་བསྐྱེད་པ་ལ་གཉིས། བསྲུངས་པའི་ཕན་ཡོན་བསམ་པ་དང། མ་བསྲུངས་པའི་ཉེས་
དམིགས་བསམ་པའོ། །དང་པོ་བསྲུངས་པའི་ཕན་ཡོན་བསམ་པ་ནི། སྔགས་པས་འདི་དག་ཅེས་སོགས་གཉིས་སོ། །གཉིས་པ་མ་བསྲུངས་པའི་ཉེས་དམིགས་བསམ་པ་ནི། གཞན་དུ་དམ་ཚིག་ཅེས་སོགས་བཞིའོ། །གསུམ་པ་ཇི་ལྟར་བསྲུང་བའི་ཚུལ་ནི། དེ་བས་ང་རྒྱལ། ཞེས་སོགས་གཉིས་སོ། །གཉིས་པ་ཉམས་ན་ཕྱིར་བཅོས་པའི་ཐབས་ནི། མཉམ་པར་བཞག་པས། ཞེས་སོགས་དྲུག་གོ་

[011A]༄༅། །གསུམ་པ་བཤད་པ་མཐར་ཕྱིན་པའི་བྱ་བ་ནི། རྡོ་རྗེ་ཐེག་པའི། ཞེས་སོགས་སོ། །གཉིས་པ་སྤོམ་པོ་གཏན་ལ་དབབ་པ་ལ་གཉིས། མཚན་གྱི་དོན་དང། གཞུང་གི་དོན་ནོ། །དང་པོ་
མཚན་གྱི་དོན་ནི། རྡོ་རྗེ་ཐེག་པའི་སྦོམ་པོའི་ལྟུང་བ་ཞེས་པའོ། །གཉིས་པ་གཞུང་གི་དོན་ལ་གསུམ། བཤད་པ་ལ་འཇུག་པའི་བྱ་བ་དང། བཤད་པ་ཉིད་ཉེ་བར་དགོད་པ་དང། བཤད་པ་མཐར་
ཕྱིན་པའི་བྱ་བའོ། །དང་པོ་བཤད་པ་ལ་འཇུག་པའི་བྱ་བ་ནི། བླ་མའི་ཞབས་ཀྱི་པདྨོ། ཞེས་སོགས་བཞིའོ། །གཉིས་པ་བཤད་པ་ཉིད་ཉེ་བར་དགོད་པ་ལ་གཉིས། སྦོམ་པོ་ངོས་གཟུང་བ་དང། ཕྱིར་བཅོས་
བྱ་ཚུལ་ལོ། །དང་པོ་སྦོམ་པོ་ངོས་གཟུང་བ་ནི། ཤེས་རབ་སྟོབས་ཀྱིས། ཞེས་སོགས་ཤླཽ་ཀ་གཉིས་སོ། །གཉིས་པ་ཕྱིར་བཅོས་བྱ་ཚུལ་ནི། འདི་རྣམས་སྦོམ་པོའི། ཞེས་སོགས་བཞིའོ། །གསུམ་པ་
བཤད་པ་མཐར་ཕྱིན་པའི་བྱ་བ་ནི། རྡོ་རྗེ་ཐེག་པའི། ཞེས་སོགས་སོ། །གཞན་ཡང་དམ་ཚིག་ཀུན་གྱི་ཆོ་ག་ཀུན་ལས་བཏུས་ལས། བསྙེན་སོགས་དག་པར་མ་བྱས་པར། ཞེས་སོགས་གསུངས་
པ་ཡང་བསྲུང་བའི་དམ་ཚིག་ཡིན་ཅིང། དམ་ཚིག་ལྔ་པ་ལས། གང་ཡང་དག་ནི་མ་རྙེད་པའམ། །སྣོད་མ་ཡིན་པས་འཇིགས་པ་ཡང། །བདུད་རྩི་ལྔ་དང་ཤ་ལྔ་དག། བསམ་གཏན་གྱིས་ནི་ཡོངས་

[011B]ཅེས་གསུངས་པ་ནི། བཟའ་བའི་དམ་ཚིག་མ་མཐའ་དང། རྡོ་རྗེ་སྙིང་པོ་རྒྱན་ལས། རི་ལུ་ལ་སོགས་དམ་ཚིག་དང། །རྡོ་རྗེ་འཕྲེང་སོགས་ཡོ་བྱད་རྣམས། །གསང་བའི་རྫས་སུ་རྣམ་བརྟགས་
ཏེ། །ཅམ་དུ་ཡང་ནི་འབྲལ་མི་བྱ། །ཞེས་གསུངས་པ་ནི་བསྟེན་པའི་དམ་ཚིག་གོ་སྨྲས་པ། མཐུན་མོང་ལམ་གྱིས་རྒྱུད་སྦྱངས་སློབ་མ་དེ། །རྣམ་དག་དབང་བཞིས་རིམ་གཉིས་སྣོད་བྱས་ཏེ། །དམ་ཚིག་
སྡོམ་པར་གནས་ན་ཟབ་མོའི་ལམ། །སྒོམ་ལས་གཡེལ་ཡང་རིང་མིན་མཆོག་འགྲུབ་པར། །དཔལ་ལྡན་ནམ་མཁའི་རྡོ་རྗེས་གསུངས་པ་ལ། །ཐུན་མོང་མིན་པའི་བརྟན་པོའི་དེས་རྙེད་ནས། །དངོས་གྲུབ་
རྩ་བ་དམ་ཚིག་སྡོམ་པ་མཆོག་སྲོག་ལས་ཤིན་ཏུ་གཅས་པར་འཛིན་གྱུར་ཅིག་ཚུལ་འདི་ཞྭ་སེར་ཅོད་པན་འཆང་བ་ཡི། །ཆར་གཏོགས་ས་འཛིན་ཕག་ཏུ་མལ་འཆའ་བའི། །སྙོམ་ལྡན་དགེ་
སློང་དབང་ཕྱུག་ཆོས་བཟང་གིས། །རང་ཉིད་དྲན་པ་གསོ་ཕྱིར་ཡི་གེར་བྲིས།། སརྦ་མངྒ་ལ། །    ༈    སྔགས་ཀྱི་བསླབ་བྱའི་བསྡུས་དོན་བཞུགས།།     ༈    །།ན་མོ་གུ་ར་ཝེ། འདིར་སྔགས་ཀྱི་སྡོམ་པ་དང་
འགལ་བའི་ལྟུང་བ་བཤད་པ་ལ་གཉིས། རྩ་ལྟུང་བཤད་པ་དང། སྦོམ་པོ་བཤད་པའོ། །དང་པོ་ལ་གཉིས། མཚན་གྱི་དོན་དང། གཞུང་གི་དོན་ནོ། །གཉིས་པ་ལ་གསུམ། བཤད་པ་ལ་འཇུག་

[012A]༄༅། །པའི་བྱ་བ། བཤད་པ་ཉིད་ཉེ་བར་དགོད་པ། བཤད་པ་མཐར་ཕྱིན་པའི་བྱ་བའོ། །དང་པོ་ལ་གཉིས། ་མཆོད་པར་བརྗོད་པ་དང། རྩོམ་པར་དམ་བཅའ་བའོ། །གཉིས་པ་བཤད་པ་ཉིད་ཉེ་
བར་དགོད་པ་ལ་གཉིས། རྩ་ལྟུང་གིས་མ་གོས་པར་བྱ་བ་དང། ཉམས་ན་ཕྱིར་བཅོས་པའི་ཐབས་སོ། །དང་པོ་ལ་གསུམ། རྩ་་ལྟུང་ངོས་བཟུང་བ། དེས་མ་གོས་པར་བསྲུང་འདོད་བསྐྱེད་པ། ཇི་ལྟར་བསྲུང་
པའི་ཚུལ་ལོ། །གཉིས་པ་ལ་གཉིས། བསྲུངས་པའི་ཕན་ཡོན་དང། མ་་བསྲུངས་པའི་ཉེས་དམིགས་སོ། །གཉིས་པ་སྦོམ་པོ་བཤད་པ་ལ་གསུམ། བཤད་པ་ལ་འཇུག་པའི་བྱ་བ། བཤད་པ་ཉིད་
ཉེ་བར་དགོད་པ། བཤད་པ་མཐར་ཕྱིན་པའི་བྱ་བའོ། །དང་པོ་ལ་གཉིས། མཆོད་པར་བརྗོད་པ་དང། རྩོམ་པར་དམ་བཅའ་བའོ། །གཉིས་པ་བཤད་པ་ཉིད་ཉེ་བར་དགོད་པ་ལ་གཉིས། སྦོམ་པོ་
བརྒྱད་ངོས་གཟུང་བ་དང། དོན་བསྡུས་ཏེ་ཉམས་ན་ཕྱིར་བཅོས་ཚུལ་ལོ། །ཞེས་པ་འདི་ཡང་དགེ་སློང་དྷརྨ་བྷ་དྲས་བྲིས། །སརྦ་ཛ་ག་ཏཾ། ། །



﻿[#THE FOLLOWING TEXT HAS INCOMPLETE SECTIONS, WHICH ARE ON ORDER]

[001A]༄༅། །སོ་ཐར་བྱང་སེམས་གསང་སྔགས་གསུམ་གྱི་སྡོམ་པའི་བསླབ་བྱ་ནོར་བུའི་འོད་འཕྲེང་ཞེས་བྱ་བ་བཞུགས་སོ། །

[001B] །ཐམས་ཅད་མཁྱེན་པ་ལ་ཕྱག་འཚལ་ལོ།།    ༈       ༈       ༈   
བཅོས་ཚུལ་དང་གསུམ།    ༈    དང་པོ་སྔོན་ཆོག་ནི། སྟོན་པ་སངས་རྒྱས་ནས་ལོ་དྲུག་གི་བར་རབ་བྱུང་བསྙེན་རྫོགས་ཅིག་ཆར་དུ་སྒྲུབ་བྱེད་གསོལ་བཞིའི་ལས་ཀྱི་
ཆོ་གའོ།།    ༈   །    ༈   
བསྲུང་ཚུལ་ལ་ཕྱིའི་རྐྱེན་དགེ་བའི་བཤེས་གཉེན་ལ་བརྟེན་ནས་བསྲུང་བ།    ༈       ༈       ༈   
ཡོངས་སུ་སྦྱོང་བའི་སྒོ་ནས་བསྲུང་བ།    ༈       ༈    གནས་ཀྱི་བླ་མ་མཚན་

[002A]༄༅། །ཉིད་དང་ལྡན་པ་ཞིག་ལ་འདུལ་བ་ནས་གསུངས་པའི་བླང་དོར་རྣམས་ཞིབ་ཏུ་དྲིས་ནས་ཚུལ་བཞིན་དུ་བསྲུང་བའོ།།    ༈   
ཚུལ་ནི། འདུལ་བ་ནས་གསུངས་པའི་བསླབ་བྱའི་གནད་རྣམས་ལ་དྲན་ཤེས་བརྟན་པོ་རྒྱུན་མི་ཆད་པའི་སྒོ་ནས་བསྲུང་བའོ།།    ༈   
པར་བཤད་ན་མི་མཐུན་ཕྱོགས་ལ་ཕམ་པའི་སྡེ།    ༈       ༈       ༈       ༈       ༈   
ཉིས་བརྒྱ་ལྔ་བཅུ་རྩ་གསུམ་ལས། བཅས་ལྡན་དགེ་སློང་རང་ཉིད་ཉེས་པའི་གཞི་ལ་ཞུགས་ན་ལྟུང་བ་བསྐྱེད་ཚུལ་ཡོད་དེ། ཁ་བཤད་བཤང་ལམ་ཟག་བྱེད་གསུམ་གང་རུང་དུ་མི་ཚངས་པར་སྤྱད་པའི་བདེ་བ་
མྱོང་ཚེ་མི་ཚངས་སྤྱོད་ཀྱི་ཕམ་པ། རང་དང་ནོར་མི་གཅིག་པའི་མིས་བདག་ཏུ་བཟུང་བའི་རྫས་ཞོ་གང་ཡན་ཆད་རིན་ཐང་ཚང་བ་འཕྲོག་པ། བརྐུ་བ། གཡོ་ཐབས་སོགས་ཀྱིས་བླངས་ཏེ་རང་གིས་ཐོབ་པ་ན་

[002B] གསོད་སེམས་ཀྱིས་མི་གཞན་ལ་མཚོན། དུག། མཐུ་སོགས་ཀྱིས་རང་ངམ། རང་གིས་བཅོལ་བའི་སྦྱོར་བ་བྱེད་པའི་རྐྱེན་གྱིས་རང་གི་སྔ་རོལ་ཤི་ཚེ་སྲོག་གཅོད་པའི་ཕམ་པ། ངག་མཚན་ཉིད་ལྔ་ལྡན་
གྱི་ཡུལ་ཐ་སྙད་ལྔ་ལྡན་ལ་མངོན་ཤེས་སོགས་ཡོན་ཏན་ཁྱད་པར་ཅན་རང་གིས་མ་ཐོབ་པ་ཤེས་བཞིན་དུ་ཐོབ་ཅེས་སྨྲ་བ་ཡུལ་དེས་དོན་གོ་ན་རྫུན་སྨྲ་བའི་ཕམ་པ་སྟེ་ཕམ་པ་བཞིའོ། །ངག་མཚན་ཉིད་ལྔ་ལྡན་ནི། ངག་ཡིན་པ། རང་གི་ཡིན་པ་
བདག་ཉིད་དང་འབྲེལ་བ། མ་ནོར་བ། གསལ་པོར་སྨྲ་བའོ། །ཐ་སྙད་ལྔ་ནི། མི་ཡིན་པ། སྨྲ་ཤེས་པ། དོན་གོ་བ། ཤེས་པ་རང་བཞིན་དུ་གནས་པ། མ་ནིང་མ་ཡིན་པའོ།    ༈   
ལག་གམ། ཕྱིའི་རེག་བྱ་སོགས་ལ་རང་གི་ནོར་བུ་རྩལ་དྲུང་བྱས་ཏེ་ཁུ་བ་ཕྱུང་ཚེ་ཁུ་བ་འབྱིན་པའི་ལྷག་མ། བུད་མེད་མཚན་ཉིད་དང་ལྡན་པའི་ལུས་དངོས་སམ་དེ་དང་འབྲེལ་བའི་གོས་སྐྲ་སོགས་ལ་ཆགས་སེམས་ཀྱིས་རེག་ན་རེག་
པའི་ལྷག་མ། བུད་མེད་ལ་ཆགས་སེམས་ཀྱིས་འཁྲིག་པ་སྤྱོད་པའི་ཚིག་རང་གིས་སྨྲ་བའམ། གཞན་གྱིས་སྨྲ་བ་ལ་རང་གི་ཚིག་གིས་དང་དུ་བླངས་པ་ཡུལ་དེས་དོན་གོ་ན་འཁྲིག་ཚིག་སྨྲ་བའི་ལྷག་མ། བུད་མེད་ལ་ཆགས་
སེམས་ཀྱིས་བདག་ལ་འཁྲིག་པའི་བསྙེན་བཀུར་ན་བསྙེན་བཀུར་མཆོག་ཅེས་སྨྲ་བའམ་གཞན་གྱིས་སྨྲ་བ་དང་དུ་ལེན་པའི་ཚིག་སྨྲས་པ་ཡུལ་དེས་དོན་གོ་ན་བསྙེན་བཀུར་བསྔགས་པའི་ལྷག་མ། སྐྱེས་པ་བུད་མེད་སྨྱན་བྱེད་
པའི་ཚིག་རང་གིས་ཕན་ཚུན་ལ་ལན་གསུམ་སོགས་སྨྲ་བའམ་གཞན་སྨྲར་བཅུག་སྟེ་དེ་གཉིས་མཐུན་པར་འཁྲིག་པ་སྦྱད་ཚེ་སྨྱན་བྱེད་པའི་ལྷག་མ། ཆུ་སྲོག་ཆགས་རྩོད་པ་དང་ལྡན་པའི་ས་གཞི་མ་དག་པ་ལ་དགེ་འདུན་ལ་

[003A]༄༅། །གནང་བ་མ་གསོལ་བར་སྲིད་དུ་ཁྲུ་བཅོ་བརྒྱད། ཞིང་དུ་ཁྲུ་ཕྱེད་དང་བཅུ་གཅིག་བཅས་ཀྱི་ཚད་ལས་ལྷག་པའི་ཁང་པ་རྩིག་སྟེ་ཕལ་ཆེར་ཟིན་པ་ན་ཁང་པའི་ལྷག་མ། ས་གཞི་མ་དག་པ་དགེ་འདུན་
ལ་གནང་བ་མ་གསོལ་བར་དཀོན་མཆོག་གི་ཆེད་དུ་ཁང་ཆེན་རྩིག་སྟེ་ཕལ་ཆེར་ཟིན་ན་ཚད་ལྷག་དང། ཡོ་བྱད་གཞན་ལས་བཙལ་བ་མེད་ཀྱང་ཁང་ཆེན་གྱི་ལྷག་མ། དགེ་སློང་རྣམ་དག་ལ་ཕམ་པ་བྱུང་ཟེར་ཞིང་སྐུར་
པ་འདེབས་ན་གཞི་མེད་སྐུར་འདེབས་ཀྱི་ལྷག་མ། དགེ་སློང་རྣམ་དག་ལ་བྱ་བྱེད་མ་སྦྱར་བར་ཕམ་པའི་སྐུར་པ་བཏབ་ན་བག་ཙམ་སྐུར་འདེབས་ཀྱི་ལྷག་མ། དགེ་འདུན་རྣམས་ཕྱོགས་གཉིས་སུ་དབྱེ་བ་ན་དགེ་འདུན་
གྱིས་བཞམས་བསྒོ་གསོལ་བཞིའི་ལས་ཏེ་ཟློག་པ་ལྔས་བཟློག་ཀྱང་མི་གཏོང་ན་དགེ་འདུན་དབྱེན་གྱི་ལྷག་མ། དགེ་འདུན་དབྱེན་བྱེད་པ་དེའི་གྲོགས་བྱེད་པའི་དགེ་སློང་ལ་བཞམས་བསྒོ་དང་གསོལ་བཞིའི་ལས་ཏེ་ཟློག་
པ་ལྔས་བཟློག་ཀྱང་མི་གཏོད་ན་ད་ དགེ་སློང་འགའ་ཞིག་གིས་ཁྱིམ་སུན་འབྱིན་པའི་ཚེ་དགེ་འདུན་གྱིས་བསྐྲད་པ་ནན་ཏུར་བྱེད་པ་ལ་དགེ་འདུན་ལ་སྐུར་པ་འདེབས་པ་ན་བཞམས་བསྒོ་དང་གསོལ་
བཞིའི་ལས་ཏེ་ཟློག་པ་ལྔས་བཟློག་ཀྱང་མི་གཏོང་ན་ཁྱིམ་སུན་འབྱིན་པའི་ལྷག་མ། དགེ་སློང་གིས་དགེ་སློང་གཞན་ལ་བསླབ་པའི་གཞི་སོགས་གླེངས་པ་ན་བདག་ལ་ཅང་མ་སྨྲ་ཟེར་ཞེས་དང་དུ་མ་བླངས་ན་བཞམས་
བསྒོ་གསོལ་བཞིའི་ལས་ཏེ་ཟློག་པ་ལྔས་བཟློག་ཀྱང་མ་བཏང་ན་བཀའ་བློ་མི་བདེ་བའི་ལྷག་མ་སྟེ་ལྷག་མ་བཅུ་གསུམ་མོ།    ༈   

[003B] ཤན་སྟོབས་ཀྱི་ཞག་བཅུ་འདས་པ་འཆང་ན་ཞག་བཅུ་འཆང་སྤང།    ༈    འཚོ་བའི་ཡོ་བྱད་སྣམ་སྦྱར་ལྟ་བུ་ལ་ཡུལ་བསླབ་པ་རྒན་ན། ཕྱག་གསུམ་བཙལ་ཏེ་སྙན་
གསན་ཞུས་ནས། གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བས་ཆོས་གོས་བགྱིས་ལགས་པ་རུང་བ་སྤྱད་པ་འོས་པ་འདི་ཆོས་གོས་སྣམ་སྦྱར་དུ་བྱིན་གྱིས་བརླབ་བོ། ཞེས་ལན་གསུམ་
ཐབས་ལེགས་བྱ། གཏང་རགས་ཀྱི་ཕྱག་གསུམ་འཚལ། ཡུལ་བསློབ་པ་གཞོན་ན་འདུད་པའི་རྣམ་པ་བྱ། ཕྱག་མི་བྱ། འདིས་འཚོ་བའི་ཡོ་བྱད་གཞན་རྣམས་ལ་ཡང་བྱིན་གྱིས་བརླབས་ཚུལ་ཤེས་པར་བྱ། རྒྱུའི་བྱིན་བརླབ་
ནི་སྣམ་སྦྱར་ལྟ་བུའི་རྒྱུ་རུང་བ་ཁྲུ་གང་གྲུ་བཞི་ཡན་ལ་སྣམ་སྦྱར་གྱི་རྒྱུ་དམིགས་ཤིང། སྙན་གསན་ཞུས་ནས། གནས་བརྟན་དགོངས་སུ་གསོལ། བདག་མིང་འདི་ཞེས་བགྱི་བས་ཆོས་གོས་འདི་སྣམ་སྦྱར་དུ་བྱིན་གྱིས་བརླབ་བོ།།
འཚོལ་ན་སྣམ་ཕྲན་དགུ་པ་ལ་སོགས་པར་བགྱི་སྟེ། གླེགས་བུ་ཕྱེད་དང་གསུམ་པ་ལ་སོགས་པ་བགྱིའོ། བར་ཆད་མི་འགྱུར་ན་བཀྲུའོ། །བསྐྱང་ངོ། །དྲའོ། །སྡེབ་བོ། །ཟུང་གདབ་བོ། །དྲུབ་བོ། །ཁ་བསྒྱུར་རོ། །ཡང་ན་འདི་ལ་ལྷན་ཐབས་
སུ་གླན་ནོ། །རྐྱེན་ཇི་ལྟ་བ་བཞིན་དུ་བགྱི་སྟེ། ཆོས་གོས་འདི་ནི་རུང་བ་སྤྱད་པར་འོས་པའོ། །ཞེས་ལན་གསུམ། ཐབས་ལེགས་བྱ། བླ་གོས་ལ་སྣམ་ཕྲན་བདུན་པ་གླེགས་བུ་ཕྱེད་དང་གསུམ་པ་དང། ཐང་གོས་ལ་སྣམ་ཕྲན་ལྔ་པ་གླེགས་
བུ་ཕྱེད་དང་གཉིས་པ་ཞེས་བསྒྱུར།    ༈    གནས་བརྟན་དགོངས་སུ་གསོལ། བདག་མིང་འདི་ཞེས་བགྱི་བས་ཆོས་གོས་བ་གྱིས་ལགས་པ་རུང་བ་སྤྱད་པ་འོས་པ་

[004A]༄༅། །འདི་ཆོས་གོས་སྣམ་སྦྱར་དུ་བྱིན་གྱིས་བརླབ་ས་པ་ལས། དེ་ལྟ་བས་ན་དངོས་པོ་འདི་སླར་དབྱུང་བར་བགྱིའོ། །ཞེས་ལན་གསུམ། ཐབས་ལེ་གས་བྱ། འདི་ལ་དངོས་པོ་དེ་དངོས་སུ་ཡོད་མེད་གང་ཡིན་ཀྱང་རུང་གསུངས་
   ༈    སྣམ་སྦྱར་ལྷག་པོ་ལྟ་བུ་ལ། སྙན་གསན་ཞུས་ནས། གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བའི་གོས་ལྷག་པ་རུང་བ་མ་བགྱིས་པ་རུང་བ་བགྱིས་པ་འོས་པ་འདི་
མཁན་པོའི་ལགས་པར་རུང་བར་བགྱིའོ། །མཁན་པོ་ལ་ཡིད་གཏད་དེ་བཅད་བར་བགྱིའོ། །རྐྱེན་ཇི་ལྟ་བ་བཞིན་དུ་བགྱིའོ། །ཞེས་ལན་གསུམ། ཐབས་ལེགས་བྱ།    ༈    འཚོ་བའི་ཡོ་བྱད་དང། ལྷག་པའི་ཡོ་བྱད་
ལས་གཞན་པའི་ཟོང་གོས་སུ་ངེས་པ་དང། མ་ངེས་པ་ཅི་རིགས་ལ་སྙན་གསན་ཞུས་ནས། གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བའི་གོས་འདི་བདག་དང་ཚངས་པར་མཚུངས་པར་
སྤྱོད་པ་རྣམས་ལ་མཁོ་བའི་ཡོ་བྱད་ཀྱི་གོས་སུ་བྱིན་གྱིས་བརླབ་བོ། །ཞེས་ལན་གསུམ། ཐབས་ལེགས་བྱ། བྱིན་གྱིས་བརླབས་པའི་ཡུལ་མེད་ན་སྙན་གསན་དང། ཐབས་ལེ་གས་མི་དགོས། དངོས་གསོལ་ལ་ལྷ་
དགོངས་སུ་གསོལ་ཞེས་བསྒྱུར། གོས་ལས་གཞན་པའི་མཁོ་བའི་ཡོ་བྱད་རྣམས་ལ་རྫས་འདི་ཞེས་བསྒྱུར། རང་གི་གོས་བྱིན་བརླབས་ཅན་སྣམ་སྦྱར། བླ་གོས། མཐང་གོས་གསུམ་གང་རུང་དང་གནས་ཐ་དད་དུ་སྐྱ་
རེངས་ཤར་ན་ཆོས་གོས་འབྲལ་སྤང།  ཤན་སྟོབས་ཀྱིས་ཟླ་གཅིག་འདས་ན་

[004B] དགེ་སློང་མ་ཐ་སྙད་བརྒྱད་ལྡན་ལ་རང་གི་ཆོས་གོས་བྱིན་བརླབ་ཅན་རྙིང་པ་འཁྲུར་བཅུག་སྟེ་བྱ་བ་རྫོགས་པ་ན་འཁྲུར་འཇུག་གི་སྤང་ལྟུང། ཐ་སྙད་བརྒྱད་ནི། བསྙེན་རྫོགས་ཀྱི་སྡོམ་པ་དང་ལྡན་པ་
ལྟ་བ་མཐུན་པ། མཚན་མི་མཐུན་པ། ལུས་སྟེན་དུ་རུང་བ་ ལུས་ཐ་མལ་དུ་གནས་པ། ཐ་སྙད་གསུམ་དང་ལྡན་པ། ཉེ་དུ་མ་ཡིན་པ། རྫུ་འཕྲུལ་གྱི་ཆོས་ཅན་མ་ཡིན་པ་སྟེ་བརྒྱད་དོ། །དགེ་སློང་མ་ཆོས་བརྒྱད་ལྡན་ལ་གོས་རུང་
བ་ཚད་ལྡན་བསླངས་ཏེ་ཐོབ་པ་ན་དགེ་སློང་མ་ལས་གོས་ལེན་པའི་སྤང་པ། ཁྱིམ་པ་ཆོས་དྲུག་ལྡན་ལ་དགེ་སློང་རང་ཉིད་ཆོས་གོས་ཚད་བཞིན་དུ་ཆོས་གོས་རུང་བ་ཚད་ལྡན་བསླངས་ནས་ཐོབ་པ་ན་ཁྱིམ་པ་ལས་གོས་སློང་
བའི་སྤང་བ། ཆོས་དྲུག་ནི། ཁྱིམ་པ་མཚན་ཉིད་དང་ལྡན་པ། ཐ་སྙད་ལྔ་དང་ལྡན་པ། རང་དང་ནོར་ཐ་དད་པ་ཡིན་པ། ལུས་ཐ་མལ་དུ་གནས་པ། ཅི་བདེར་སྟོབས་པ་མ་ཡིན་པ། ཉེ་དུ་མ་ཡིན་པ་སྟེ་དྲུག། ཁྱིམ་པ་ཆོས་དྲུག་ལྡན་
ལ་དགེ་སློང་རང་ཉིད་ཆོས་གོས་མེད་པར་སློང་བ་རིགས་ཀྱང་ཆོས་གོས་ཟུང་གཅིག་ལས་ལྷག་པ་བསླངས་ཏེ་ཐོབ་པ་ན་སློང་བ་རིགས་པ་སློང་བའི་སྤང་བ། ཁྱིམ་པ་ཆོས་དྲུག་ལྡན་གྱིས་གོས་བསྔོས་པ་དགེ་སློང་གིས་དེ་ལས་
ལྷག་པ་བསླངས་ཏེ་ཐོབ་པ་ན་སྤགས་པ་སློང་བའི་སྤང་བ། ཁྱིམ་པ་ཕོ་མོ་གཉིས་སོ་སོ་ནས་དགེ་སློང་ལ་གོས་རེ་རེ་བསྡོས་པ་དགེ་སློང་གིས་དེ་ལས་ལྷག་པ་བསླངས་ཏེ་ཐོབ་པ་ན་སོ་སོ་ནས་སྤགས་པ་སློང་བའི་སྤང་བ། སྦྱིན་
བདག་ཁྱིམ་པས་ཕོ་ཉ་བ་ཁྱིམ་པ་ལ་དགེ་སློང་གི་ཆོས་གོས་ཀྱི་རིན་བཀུར་བ་ཞལ་ཏ་བ་ཁྱིམ་པ་ལ་སྤྲད་ཞལ་ཏ་བ་དེ་ལ་དགེ་སློང་གིས་བསྐུལ་བསྡད་དྲུག་ལས་ལྷག་པའམ་མ་ལྷག་ཀྱང་ཞལ་ཏ་བས་སྦྱིན་བདག་གི་སེམས་བསྡུ་བ་

[005A]༄༅། །ཁས་མ་བླངས་པར་དེ་འདྲའི་རིན་པོ་ཆེ་བསླངས་པ་ན་བསྐུར་བའི་སྤང་བ། སྲིན་བལ་གྱི་སྟན་བྱེད་དེ་ཟིན་པ་ན་སྲན་བལ་གྱི་སྤང་བ། བལ་ནག་པོ་འབའ་ཞིག་གིས་སྟན་བྱེད་དེ་ཟིན་པ་ན་བལ་ནག་འབའ་
ཞིག་གི་སྤང་བ། བལ་དཀར་ནག་བསྲེས་ཀྱང་ནག་པོ་དཀར་པོ་ལས་ཕྱེད་ཀྱིས་ལྷག་པའི་སྟན་བྱེད་དེ་ཟིན་པ་ན་ཆ་གཉིས་བསྲེས་པའི་སྤང་བ། སྟན་ཡོད་བཞིན་གནང་བ་མ་ཐོབ་པར་ལོ་དྲུག་ནང་སྟན་གཉིས་པ་བྱེད་ན་
ལོ་དྲུག་སྟན་གྱི་སྤང་བ། གདིང་བ་གསར་པ་ལ་གདིང་བ་རྙིང་པ་ནས་བདེ་གཤེགས་མཐོ་གང་གིས་མ་གླན་པར་ལོངས་སྤྱད་ན་མཐོ་གང་གི་སྤང་བ། བལ་ལ་སོགས་པ་ཁུར་ཚད་དུ་ལོངས་པ་ཁུར་ཏེ་རྒྱང་གྲགས་འདས་
པ་ན་བལ་ཐོག་པའི་སྤང་བ། དགེ་སློང་མ་ལ་བལ་རྨེལ་དུ་བཅུག་པ་ན་བལ་རྨེལ་དུ་འཇུག་པའི་སྤང་བ། རང་དབང་བའི་རིན་པོ་ཆེ་རུང་བ་མ་བྱས་པར་རང་གིས་རེག་གམ་གཞན་རེག་ཏུ་བཅུག་པ་བདག་གིར་བྱེད་པ་
ན་གསེར་དངུལ་ལེན་པའི་སྤང་བ།    ༈    རིན་པོ་ཆེ་བྱིན་གྱིས་བརླབས་ཏེ་རུང་བ་བྱེད་པ་དང། སྦྱིན་བདག་སོགས་ལ་བདག་པོ་ཉིད་དུ་མོས་སུ་གཞུག་པ་དང། ཞལ་ཐ་བ་ལ་བདག་པོ་ཉིད་དུ་
ལས་ལེན་དུ་གཞུག་པ་སྟེ་རུང་བ་བྱེད་ཚུལ་གསུམ་ཡོད།    ༈    རིན་པོ་ཆེ་མདུན་དུ་བཞག་ཡུལ་དགེ་སློང་ལ། ཕྱག་གསུམ་བཙལ་ཏེ་སྙན་གསན་ཞུས་ནས་ཡུལ་རྟེན་གཉིས་ཀ་
འགྲིངས། ལག་པ་མདུན་ཏུ་སྟེགས་ཏེ་ཁ་སྦུབ། །གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བས་དངོས་པོ་རུང་བ་མ་ལགས་པ་འདི་རྙེད་དེ། བདག་དགེ་སློང་མིང་འདི་ཞེས་བགྱི་བའི་

[005B] །དངོས་པོ་རུང་བ་མ་ལགས་པ་འདིས་དངོས་པོ་རུང་བ་བསྒྲུབ་པར་བགྱི་བོ་ཞེས་ལན་གསུམ། ཐབས་ལེགས་བྱ། གཏང་རག་གི་ཕྱག་གསུམ་བྱ། ཡུལ་མེད་ན་
སྙན་གསན་དང་ཐབས་ལེགས་སོགས་མི་དགོས། ལྷ་དགོངས་སུ་གསོལ་ཞེས་བསྒྱུར། རང་གི་རྫས་ཁྱིམ་པ་སོགས་ལ་བསྐྱེད་བཏང་སྟེ་ཁེ་ཐོབ་པ་ན་མངོན་མཚན་ཅན་གྱི་སྤང་བ། རང་གི་རྫས་ཁྱིམ་པ་སོགས་དང་ཉོ་ཚོང་
བྱས་ཏེ་ཁེ་ཐོབ་པ་ན་ཉོ་ཚང་བྱེད་པའི་སྤང་བ།    ༈    ཤན་སྟོབས་ཀྱིས་ཞག་བཅུ་འདས་ན་ལྷུང་བཟེད་ཞག་བཅུ་འཆང་སྤང། ལྷུང་བཟེད་བྱིན་གྱིས་བརླབས་ཚུལ་
ནི༑ སྙན་གསན་ཞུས་ནས། གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བའི་ལྷུང་བཟེད་ཟས་ལ་སྤྱད་པར་འོས་པ་དྲང་སྲོང་གི་སྣོད་འདི་བསླང་བའི་སྣོད་དུ་བྱིན་གྱིས་བརླབ་པོ་ཞེས་ལན་གསུམ། ཐབས་
ལེགས་བྱ། རང་ལ་ལྷུང་བཟེད་ཚད་ལྡན་ཡོད་བཞིན་ཁྱིམ་པ་ཆོས་དྲུག་ལྡན་ལ་ལྷུང་བཟེད་སློང་སྟེ་ཐོབ་པ་ན་ལྷུང་བཟེད་འཚོལ་བའི་སྤང་བ། ལྷུང་བཟེད་ཚད་ནི། ཆེ་འབྲིང་ཆུང་གསུམ་ལས། ཕུལ་དགུ་ཙམ་ཤོང་བ་ཆུང་ཚད་ཕུལ་བཅོ་
བརྒྱད་ཙམ་ཤོང་བ་ཆེ་ཚད། དེ་གཉིས་ཀྱི་བར་རྣམས་འབྲིང་ཚད། ཕུལ་ནི་འཁྱོར་བ་ཉེར་གཅིག་ཙམ་ལ་བྲེ་གང་དུ་བྱས་པའི་དེའི་དྲུག་ཆལ་ཕུལ་གང་དུ་བརྩི་བའོ། །ཐག་པ་ཁྱིམ་པ་ལ་གོས་འཐག་བཅུག་སྟེ་གླ་རྡན་མི་སྟེར་བར་ཐགས་
བཅད་པ་ན་གླ་རྔན་མི་སྟེར་བའི་སྤང་བ། རང་ལ་ཁྱིམ་པས་བསྡོས་པའི་གོས་རྒྱུ་ཐག་པ་ལ་འཐག་ཏུ་བཅུག་སྟེ་བསྡོས་ཚད་ལས་ཞིང་དཀྱུས་ཆེར་བསྐྱེད་བཅུག་པའམ་འཐགས་བཟང་བ་བྱེད་དུ་བཅུག་སྟེ་ཐོབ་པ་ན་འཐག་པ་བསྐྱེད་པའི་

[006A]༄༅། །སྤང་བ། རང་གི་ཡོ་བྱད་དགེ་སློང་གཞན་ལ་བྱིན་པ་སླར་ཡང་འཕྲོགས་ཏེ་ཐོབ་པ་ན་བྱིན་ཕྲོགས་ཀྱི་སྤང་བ། དབྱར་ནང་དུ་བཟའ་བཏུང་ལས་གཞན་པའི་དབྱར་རྙེད་བདག་གིར་བྱེད་དམ་དེར་བགོས་སམ་དགག་དབྱེའི་ཕྱི་
ཉིན་དེར་མ་བགོས་ན་གཏད་པའི་སྤང་བ། དགོན་པ་བ་ལ་འཇིགས་པ་དང་བཅས་པའི་སར་སྣམ་སྦྱར་དང་ཞག་དྲུག་འབྲལ་བ་ལ་ལྟུང་མེད་དུ་གནང་ཡང་ཞག་བདུན་པའི་སྐྱ་རེངས་ཤར་ན་དགོན་པ་བའི་འབྲལ་སྤང། དབྱར་ཁས་ལེན་གྱི་སྔ་
རོལ་ཟླ་གཅིག་གོང་དུ་རས་ཆེན་བཙལ་ཏེ་ཐོབ་པའམ་དགག་དབྱེ་གྲོལ་ནས་ཟླ་ཕྱེད་འདས་རྗེས་རས་ཆེན་འཆང་ན་རས་ཆེན་གྱི་སྤང་བ། སྦྱིན་བདག་གི་རྫས་དགེ་སློང་གཞན་ལ་བསྔོས་པ་རང་ལ་བསྒྱུར་ཏེ་ཐོབ་པ་ན་བསྔོས་བསྒྱུར་གྱི་སྤང་བ་
སྨན་བཞི་པོ་སྦྱིན་ལེན་བྱས་པ་མ་ཞིག་བཞིན་དུ་ཉིན་གུང། སྲོད་ཐུན་གྱི་མཐའ། མཚན་མཐའ་རྣམས་ལས་འདས་ན་གསོག་འཇོག་གི་སྤང་བ་སྟེ་སྤང་ལྟུང་སུམ་ཅུའོ། །སོ་སོར་གསོག་འཇོག་ཏུ་འགྲོ་ཚུལ་ནི། ཐུན་ཚོད་དུ་བྱུང་བའི་སྨན་
སྔ་དྲོ་བྱིན་བརླབས་བྱས་པ། མ་ཞིག་བཞིན་སྲོད་ཐུན་གྱི་མཐའ་འདས་ན་གསོག་འཇོག་དང། ཞག་བདུན་པའི་སྨན་ཞག་བརྒྱད་པའི་སྐྱ་རེངས་ཤར་པའི་ཚེ་གསོག་འཇོག་འཚོ་བཅང་གི་སྨན་ནད་ལས་གྲོལ་ནས་ཐུན་ཚོད་ཀྱི་མཐའ་
འདས་ཚེ་གསོག་འཇོག་དུས་རུང་གི་སྨན་སྔ་དྲོ་བྱིན་ལེན་བྱས་པ་མ་ཞིག་བཞིན་ཉིན་གུང་འདས་ན་གསོག་འཇོག་གོ་    ༈   
སྨྲ་བའི་ལྟུང་བྱེད། རྫུན་བཞི་ནི་ཕམ་པར་འགྱུར་བའི་རྫུན། ལྷག་མར་འགྱུར་བའི་རྫུན། སྦོམ་པོར་འགྱུར་བའི་རྫུན། ཉེས་བྱས་སུ་འགྱུར་བའི་རྫུན་ནོ། །དགེ་སློང་བ་སྐྱོན་གང་ཡང་རུང་བ་སྨྲས་པ་ཡུལ་དེའི་དོན་གོ་ན་སྐྱོན་སྨྲའི་ལྟུང་བྱེད། དགེ་

[006B] དགེ་སློང་གཉིས་ཡན་ཆད་རྩོད་པ་བཞི་པོ་གང་རུང་དགེ་འདུན་གྱི་ཆོས་ཕྱོགས་སུ་ཞི་བ་བྱས་ཟིན་པ་ལ་སླར་སློང་ན་སྐྱོ་སྔོགས་བྱེད་པའི་ལྟུང་བྱེད་
རྩོད་པ་བཞི་ནི། ལྟུང་ཕྱིར་རྩོད་པ། འགྱེད་ཕྱིར་རྩོད་པ། མི་བསྡམས་ཕྱིར་རྩོད་པ། བྱ་བ་ལས་ཕྱིར་རྩོད་པ་དང་བཞིའོ། །ཁྲིམས་གྲོགས་མེད་པར་ཁྱིམ་པ་མོ་ལ་ཆོས་ཚིག་ལྔའམ་དྲུག་ལས་ལྷག་པ་སྟན་ཏེ་དོན་གོ་ན་ཁྱིམ་པ་མོ་ལ་ཆོས་སྟོན་པའི་ལྟུང་
བྱེད། བསྙེན་པར་མ་རྫོགས་པ་དང་མཉམ་པོའམ་མཇུག་ཏུ་གསུང་རབ་ཀྱི་ཚིག་འདོན་པར་བྱས་ན་འདོན་པའི་ལྟུང་བྱེད། བསྙེན་པར་མ་རྫོགས་པ་ལ་དགེ་སློང་གཞན་གྱི་ཕམ་ལྷག་གི་ལྟུང་བ་བརྗོད་པ་དོན་གོ་ན་གནས་ངན་ལན་བརྗོད་པའི་ལྟུང་
བྱེད། དགེ་སློང་གིས་མི་ཆོས་བླ་མ་ཐོབ་པ་དེ་བསྙེན་པར་མ་རྫོགས་པ་སོགས་ལ་དགོས་མེད་དུ་བརྗོད་པ་དོན་གོ་ན་མི་ཆོས་བླ་མ་བདེན་པར་བརྗོད་པའི་ལྟུང་བྱེད། མི་ཆོས་བླ་མ་ནི། འདོད་པའི་ཆོས་ལས་བླ་མ་སྟེ་ལྷག་པའི་བསམ་གཏན་གཟུགས་མེད་
ཀྱི་དངོས་གཞི་དང། མངོན་ཤེས་སོགས་ཡོན་ཏན་ཁྱད་པར་ཅན་རྣམས་ལ་བྱེད། དགེ་སློང་གིས་དགེ་འདུན་གྱི་རྙེད་པ་གང་ཟག་ལ་ལོག་པར་བསྔོས་ །
འདུལ་བའི་ཚིག་ཁྱད་དུ་གསོད་པའི་ངག་དགེ་སློང་གཞན་ལ་སྨྲས་པ་དོན་གོ་ན་ཁྱད་དུ་གསོད་པའི་ལྟུང་བྱེད།    ༈   
ནམ་སྐྱེ་བ་འཇོམས་པའི་ལྟུང་བྱེད། རུང་བ་བྱེད་ཚུལ་ནི། ནས་འབྲས་ལྟ་བུ་སྤུངས་པ་ལ་བསྙེན་པར་མ་རྫོགས་པས་ཕྱོགས་བཞི་ནས་མེས་ཅུག་ཙན་བྱེད་པ་མེའི་རུང་བ་དང། ལ་ཕུག་ལྟ་བུར་བསྙེན་པར་མ་རྫོགས་པས་གྲིས་ཙུག་ཙམ་བྱེད་པ་

[007A]༄༅། །མཚོན་གྱི་རུང་བ་དང། སྟར་ཁ་ལྟ་བུར་བསྙེན་པར་མ་རྫོགས་པས། ཁ་བཤག་ཙམ་བྱེད་པ་བཀས་པའི་རུང་བ་བྱེད་ཚུལ་དང་གསུམ་ཡོད། དགེ་འདུན་གྱི་ལས་བྱེད་པའི་གང་ཟག་བཅུ་གཉིས་པོ་ལ་མིར་སྨོས་ཏེ་འཕྱ་
བའམ་མིང་མ་སྨོས་པ་ཟུར་གྱིས་འཕྱ་ན་འཕྱ་བའི་ལྟུང་བྱེད། གང་ཟག་བཅུ་གཉིས་ནི། གནས་ཁང་ཟས་ལ་བསྐོས་པ་གཉིས། ཐུག་པ་བག་ཆོས་འགྲིམ་པ་གཉིས། ཕྲན་ཚོགས་འགྲིམ་པར་བྱེད་པ་དང། སྣོད་སྤྱད་འགྲུབ་དང་གོས་
ཀྱི་གཉིས། དབྱར་གྱི་རས་ཆེན་སྦེད་དང་འགྱེད། མདགས་ དགེ་སློང་གིས་རང་ལ་ཆོས་ལྡན་གྱི་ཚིག་གིས་བསྒོ་བ་ལ་ལན་ལོག་པར་སྨྲ་བ་དོན་གོ་ན་བསྒོ་བ་རྣལ་གཟོན་པའི་ལྟུང་བྱེད། དགེ་འདུན་གྱི་གནས་
མལ་མ་བསྡུས་པར་ཕན་ཕུན་དུ་གྱུར་པའམ་འདོམ་བཞི་བཅུ་རྩ་དགུ་འདས་པ་ན་གནས་མལ་མ་བསྡུས་པར་འགྲོ་བའི་ལྟུང་བྱེད། དགེ་འདུན་གྱི་རྩྭ་འམ་ལོ་མའི་གདིང་བ་མ་བསྡུས་པར་ཕན་ཕུན་དུ་གྱུར་པའམ་འདོམ་བཞི་བཅུ་རྩ་དགུ་འདས་པ་
ན་གདིང་བ་མ་བསྡུས་པར་འགྲོ་བའི་ལྟུང་བྱེད། དགེ་སློང་གཞན་དགེ་འདུན་གྱི་གནས་ནས་བསྐྲད་དེ་ཉེ་འཁོར་འདས་པ་ན་བསྐྲད་པའི་ལྟུང་བྱེད། དགེ་འདུན་གྱི་གནས་སུ་སྔར་བཞུགས་པའི་དགེ་སློང་ལ་མཐོ་འཚམས་པའི་ཕྱིས་གནོན་བྱེད་པ་ན་ཕྱིས་
གནོན་བྱེད་པའི་ལྟུང་བྱེད། མཐོ་འཚམས་པའི་བསམ་པས་དགེ་འདུན་གྱི་གཙུག་ལག་ཁང་གི་སྟེང་དུ་ཁྲིའི་རྐང་པ་བཙུགས་ཏེ་མནན་ནས་འདུག་པ་ན་རྩ་བ་འབྱུང་བ་ལ་འདུག་པའི་ལྟུང་བྱེད། གཞན་དོན་དུ་ཆུ་དང་ཤིང་སོགས་ལ་སྤྱད་དེ་དུད་འགྲོ་ཤི་
པ་ན་དུད་འགྲོ་འདེབས་པའི་ལྟུང་བྱེད། གཙུག་ལག་ཁང་སོགས་རྩིག་ཚེ་ཉིན་གཅིག་ལ་ཕ་གུ་རིམ་པ་གསུམ་ལས་ལྷག་པར་རྩིག་ན་ཕ་གུ་རིམ་པ་གསུམ་ལས་ལྷག་པ་རྩིག་པའི་ལྟུང་བྱེད། །དགེ་སློང་མའི་སྟོན་པར་མ་བསྐོས་པར་དགེ་སློང་

[007B] དགེ་སློང་མ་ལ་ཉི་མ་ནུབ་ཀྱི་བར་དུ་ཆོས་སྟོན་ན་ཉི་མ་ནུབ་ཀྱི་བར་དུ་ཆོས་སྟོན་པའི་ལྟུང་བྱེད། དགེ་སློང་མ་ལ་ཟས་གོས་སོགས་ཀྱི་དོན་དུ་ཆོས་སྟོན་ཏོ་ཞེས་སྐུར་བ་བཏབ་ན་ཟས་ཅུང་ཟད་ཅོམ་གྱི་
ཕྱིར་ཆོས་སྟོན་ཏོ་ཞེས་སྐུར་པ་འདེབས་པའི་ལྟུང་བྱེད། དགེ་སློང་མ་ཉེ་དུ་མ་ཡིན་པའི་གོས་བཟོ་བྱས་ཏེ་ཟིན་པ་ན་གོས་བྱེད་པའི་ལྟུང་བྱེད། དགེ་སློང་མ་ཉེ་དུ་མིན་པ་ལ་གོས་བྱིན་པ་དེས་ཐོབ་པ་ན་གོས་བྱིན་པའི་ལྟུང་བྱེད། དགེ་སློང་མ་དང་ལྷན་ཅིག་
ལམ་དུ་རྒྱང་གྲགས་འདས་པར་ཕྱིན་ན་ལྷན་ཅིག་ལམ་དུ་འགྲོ་བའི་ལྟུང་བྱེད། དགེ་སློང་མ་དང་ལྷན་ཅིག་གྲུར་ཞུགས་ནས་རྒྱང་གྲགས་འདས་ན་དགེ་སློང་མ་དང་ལྷན་ཅིག་གྲུར་འཇུག་པའི་ལྟུང་བྱེད། ཁྲིམས་གྲོགས་མེད་པར་བུད་མེད་དང་ལྷན་ཅིག་
དབེན་པ་སྐྱབས་ཡོད་དུ་འདུག་པ་ན་དབེན་པར་འདུག་པའི་ལྟུང་བྱེད། ཁྲིམས་གྲོགས་མེད་པར་དགེ་སློང་མ་དང་དབེན་པར་ལྷན་ཅིག་འགྲེང་པ་ན་དབེན་པར་འགྲེང་བའི་ལྟུང་བྱེད། དགེ་སློང་མས་དགེ་སློང་བདག་ཉིད་ཀྱི་ཡང་དག་པ་མ་ཡིན་པའི་
ཡོན་ཏན་ཁྱིམ་པ་ལ་བརྗོད་ནས་སྦྱོར་བཅུག་པའི་ཟས་ཟོས་ན་དགེ་སློང་མས་སྦྱོར་བཅུག་པ་ཟ་བའི་ལྟུང་བྱེད།    ༈    མུ་སྟེགས་འདུག་
གནས་སུ་ཞག་གཅིག་གནས་ཏེ་ཟས་གཉིས་ཟོས་ན་འདུག་གནས་སུ་ཟ་བའི་ལྟུང་བྱེད། དུས་རུང་གི་ཟས་གཡོས་སུ་བྱས་པ་ལྷུང་བཟེད་དོ་གསུམ་ལས་ལྷག་པ་བསླངས་ཏེ་ཟོས་ན་ལྷུང་བཟེད་དོ་གསུམ་ལས་ལྷག་པ་ལེན་པའི་ལྟུང་བྱེད། དུས་རུང་གི་
ཟས་སྤངས་པ་ཉིན་གུང་མ་ཡོལ་ཀྱང་ལྷག་པོར་མ་བྱས་པར་ཟོས་ན་སྤངས་པ་ཟ་བའི་ལྟུང་བྱེད།    ༈    རང་གི་ལགས་པ་བཀྲུས་ཏེ་བྱིན་ལེན་བྱས་ནས་དགེ་སློང་ཚད་ལྡན་ཞིག་གི་མདུན་དུ་ཙོག་བུར་འདུག་སྟེ་ཚེ་དང་ལྡན་པ་དགོངས་སུ་

[008A]༄༅། །གསོལ། བདག་དགེ་སློང་མིང་འདི་ཞེས་བགྱི་བ་འཆོལ་མ་འཚལ་ལགས་ཏེ་སྤངས་ཞིང་འཚལ་བ་བགྱིས་པ་ལས་བཟའ་བ་དང་བཅའ་བ་རྙེད་ནས་འཚལ་པར་འཚལ་ན་བཙུན་པས་ལྷག་པོར་བགྱིས་ཏེ་བདག་ལ་སྩལ་དུ་གསོལ་ཞེས་
ལན་གཅིག་བརྗོད། ཡུལ་གྱིས་བླངས་ཏེ་ཟས་མ་སྤངས་ན་ཁམ་གཉིས་གསུམ་ཙམ་ཟོས་ནས་ཁྱོད་ཀྱིས་ཅི་བདེར་གསོལ་ཞིག་ཅེས་ཕྱིར་གཏད་དོ། །ལྷག་པོ་ནི་བྱིན་ལེན་འཇིག་རྒྱུ་རྣམས་ཀྱིས་འཇིག་ཟས་སྤངས་པའི་དགེ་སློང་ལ་དུས་རུང་གི་ཟས་གཏད་ན་
སྤངས་པ་སྟོབས་པའི་ལྟུང་བྱེད་དོ། །དགེ་འདུན་དང་ལྷན་ཅིག་ཏུ་ཟ་དགོས་པའི་ཟས། ན་བ་སོགས་ཀྱི་རྐྱེན་མེད་པར་ལོག་ཞིག་ཏུ་དགེ་སློང་བཞི་ཡན་འདུས་ཤིང་ཟོས་ན་འདུས་ཤིང་ཟ་བའི་ལྟུང་བྱེད། རང་གནས་པའི་གླིང་གི་ཉི་མ་ཕྱེད་ཡོལ་ནས་སྐྱ་རེངས་མ་ཤར་
བར་དུས་རུང་གི་ཟས་ཟོས་ན་དུས་མ་ཡིན་པར་ཟས་ཟོས་པའི་ལྟུང་བྱེད། སྨན་བཞི་པོ་གང་རུང་གསོག་འཇོག་ཏུ་སོང་བ་ཁམ་གཅིག་ཡན་ཆད་ཟོས་ན་གསོག་འཇོག་ཏུ་སོང་བ་ཟ་བའི་ལྟུང་བྱེད། བྱིན་ལེན་བྱ་དགོས་པའི་སྨན་ལ་བྱིན་ལེན་མ་བྱས་པར་
ལོངས་སྤྱོད་ན་བྱིན་ལེན་མ་བྱས་པར་ཟ་བའི་ལྟུང་བྱེད།    ༈    དེའི་ཉེ་འཁོར་དུ་དགེ་སློང་གི་བཟའ་བཅའ་སོགས་སྨན་གྱི་རིག་བཞི་བཞག་སྟེ་
སྐྱ་རེངས་ཤར་བའི་ཚེ་ཞག་ལོན་གྱི་ཉེས་པ། དེར་བཟའ་བཅའ་སོགས་བརྗེན་པ་བཙོས་ན་མཚམས་བཙོས་ཀྱི་ཉེས་པ། སྨན་བཞི་གང་རུང་ལ་རུང་བ་མ་བྱས་པར་རེག་ན་ལག་ཉའི་ཉེས་པ། བརྗེན་པ་བཙོས་ན་བརྗེན་བཙོས་ཀྱི་ཉེས་པ་སྟེ་བཞི་སྐྱེ་ལ། །
ཟས་དེ་བཞི་ཟོས་ན་ཉེས་པ་བཞི་སྟེ་བརྒྱད་སྐྱེ། དང་པོ་ཞག་ལོན་མཚམས་བཙོས་སོགས་ཀྱི་ཉེས་པ་འགོག་ཕྱིར་རུང་ཁང་ལ་བཞིར་གསུངས་ཀྱང། ༑ སྐབས་འདིར་ཤེས་པ་ཆུང་དུས་རུང་ཁང་བྱིན་གྱིས་བརླབས་ཚུལ་ནི། རུང་ཁང་བྱ་བའི་གཞི་དེར་འདུག་

[008B] བདག་ནི་བསླབ་པ་རྣམས་ལ་མི་གུས་པ་མ་ལགས་སོ་ཇི་ལྟར་སངས་རྒྱས་བཅོམ་ལྡན་འདས་རྣམས་མཁྱེན་པ་དང་གཟིགས་པ་དང་ལྡན་པ་དེ་དག་གིས་རུང་བའི་ཁང་པ་དང། ཟས་ཀྱི་ཁང་པ་ཡོངས་སུ་ལོངས་སྤྱོད་པར་མཁྱེན་ཅིང། བཟོད་པ་དེ་ལྟར་ན། འདི་
བདག་གི་ཕྱིར་དྲན་པ་ཉེ་བར་འཇོག་གོ་དེ་བདག་གི་ཚངས་པར་སྤྱོད་པ་རྗེས་སུ་འཛིན་པར་གྱུར་ཅིག་ཅེས་ལན་གསུམ་བརྗོད་པའོ།།    ༈    ཕྲོགས་དང་ཤོར་འདྲིལ་བོར་བ་དང། །བབས་དང་ཤི་དང་གཞན་རེག་དང། །དངོས་པོ་འགྱུར་དང་
སྐྱེ་བར་འགྱུར། །གཞན་ལ་བསྔོས་པ་ཉིད་ཀྱང་ངོ། །ཁྱིམ་པ་ཉེ་དུ་མ་ཡིན་པ་ལས་ཟས་བསོད་པ་སློང་སྟེ་ཟོས་ན་བསོད་པ་སློང་བའི་ལྟུང་བྱེད།    ༈    །
ཆུ་ལ་བརྟོག་ཚུལ་ནི། ཆུ་མི་གཡོ་ཞིང་རྙོག་པ་མེད་པ་སྣོད་ཤིན་ཏུ་དྭངས་པ་དགེ་སློང་སྙིང་རྗེ་ཅན་གྱི་ཐ་མལ་པའི་མི་གིས་ཆུའི་སྟེང་འོག་བར་གསུམ་དུ་སྲོག་ཆགས་མེད་པ་ཡིད་མ་ཆེས་ཀྱི་བར་དུ་བརྟག་པའོ། །ཁྱིམ་པ་ཕོ་མོ་ཉལ་པོ་བྱེད་པ་གཤོམ་པའི་ཁྱིམ་ན་
མངོན་སུམ་འདོམ་གང་གི་ནང་དུ་འདུག་པ་ཕོ་མོ་གཉིས་ཀྱིས་གོ་ན་ཉལ་པོ་བྱེད་པ་གཤོམ་པའི་ཁྱིམ་ན་འདུག་པའི་ལྟུང་བྱེད། ཁྱིམ་པ་ཕོ་མོ་ཉལ་པོ་བྱེད་པ་བཤོམ་པའི་ཁྱིམ་ན་སྐྱབས་ཡོད་པར་འགྲིང་བ་ཕྱེད་ན་ཉལ་བོ་བྱེད་པར་གཤོམ་པའི་ཁྱིམ་ན་
འགྲེར་བའི་ལྟུང་བྱེད། དགོས་པ་ཁྱད་པར་ཅན་མེད་པར་མུ་སྟེ་ཀྱི་རབ་བྱུང་ལ་ཟས་བྱིན་ཞིང་དེས་ཐོབ་ན་གཅེར་བུལ་ཟས་བྱིན་བའི་ལྟུང་བྱེད། ཁྱིམ་པའི་དམག་བཞི་ལོངས་ཡན་ཆད་ལ་རྒྱལ་པོ་སོགས་ཀྱི་བོས་པའི་རྐྱེན་མེད་པར་རང་གི་ཉེ་འཁོར་འདས་
ཏེ་བལྟས་ན་དམག་ལ་བལྟ་བའི་ལྟུང་བྱེད། དམག་ནང་དུ་དགོས་མེད་མཚན་མོ་གཉིས་འདས་ན་དམག་ནང་གནས་པའི་ལྟུང་བྱེད། དམག་མཚན་ཉིད་པ་ལ་རེག་པའམ་དམག་བཤམས་པ་དཀྲུག་པའམ་གཞན་གྱིས་བོས་པའི་རྐྱེན་ཡོད་ཀྱང་དམག་དེ་

[009A]༄༅། །བལྟ་བའི་ཆེད་དུ་ཉེ་འཁོར་འདས་ཏེ་བལྟས་པ་ན་དཔུང་གི་ཡན་ལག་ཉམས་སུ་མྱོང་བའི་ལྟུང་བྱེད། སེམས་རྙོག་པ་ཅན་གྱིས་དགེ་སློང་གཞན་ལ་བརྡེག་སྟེ་ཕོག་ན་བརྡེག་པའི་ལྟུང་བྱེད། སེམས་རྙོག་པ་ཅན་གྱིས་དགེ་སློང་གཞན་ལ་བརྡེག་
པར་གཟས་ན་བརྡེག་པར་གཟས་པའི་ལྟུང་བྱེད། མཐོལ་ཡུལ་ཚད་ལྡན་ཡོད་པའི་གནས་སུ་དགེ་སློང་གཞན་གྱི་ཕམ་ལྷག་གང་རུང་བཅབས་ཏེ་མཚན་མོ་འདས་ན་གནས་ངན་ལེན་འཆབ་པའི་ལྟུང་བྱེད།    ༈   
མེད་པར་གཅོད་བཅུག་པ་ཁྱིམ་པས་གོ་ན་ཟས་གཅོད་པའི་ལྟུང་བྱེད། དུས་དྲན་མ་བྱས་པར་མི་ལ་རེག་གམ་རེག་བཅུག་ན་མེ་ལ་རེག་པའི་ལྟུང་བྱེད། དགེ་འདུན་ལས་ལ་འདུས་པ་ལ་འདུན་པ་ཕུལ་ནས་རྗེས་སུ་ཕྱིར་བསྒྱུར་བའི་ཚིག་སྨྲས་པའི་དོན་གོ་
ན་འདུན་པ་ཕྱིར་བསྒྱུར་གྱི་ལྟུང་བྱེད། བསྙེན་པར་མ་རྫོགས་པ་དང་གནས་གཅིག་ཏུ་ཉལ་སྟེ་མཚན་མོ་གསུམ་འདས་ན་བསྙེན་པར་མ་རྫོགས་པ་དང་ལྷན་ཅིག་ཉལ་བའི་ལྟུང་བྱེད། སྡིག་ལྟ་བསྐྱེད་པ་གཞམས་བསྒོ་དང་གསོལ་བཞིའི་ལས་ཏེ་ཟློག་པ་
ལྔས་བཟློག་ཀྱང་མི་གཏོང་ན་སྡིག་ལྟ་མི་གཏོང་བའི་ལྟུང་བྱེད། དགེ་འདུན་གྱི་གནས་ནས་དབྱུང་བའི་དགེ་སློང་དང་ཆོས་དང་ཟང་ཟིང་གི་ལོངས་སྤྱོད་ལྷན་ཅིག་ཏུ་བྱས་ན་སྤངས་པ་རྗེས་ཕྱོགས་ཀྱི་ལྟུང་བྱེད། དགེ་འདུན་གྱིས་བསྙིལ་བའི་
དགེ་ཚུལ་དང་ཆོས་དང་ཟང་ཟིང་གི་ལོངས་སྤྱོད་ལྷན་ཅིག་བྱས་པ་ན་དགེ་ཚུལ་བསྙིལ་བསྡུད་པའི་ལྟུང་བྱེད། རང་གི་གོས་ཁ་མ་བསྒྱུར་བ་དཀར་པོ་སོགས་ལ་ལོངས་སྤྱད་ན་ཁ་མ་བསྒྱུར་བར་གོས་གྱོན་པའི་ལྟུང་བྱེད། །རང་གི་མ་ཡིན་པའི་རིན་པོ་ཆེ་
དང་དེར་སྨོས་པ་ལ་རེག་གམ་རེག་ཏུ་བཅུག་ན་ལོངས་པ་གཞིར་གཏོགས་ཀྱི་ལྟུང་བྱེད། ཚ་བའི་དུས་མ་ཡིན་པར་ཟླ་ཕྱེད་ནང་དུ་ཁྲུས་བྱས་ཏེ་ལུས་ཕྱེད་ཁྱབ་པ་ན་ཁྲུས་བྱེད་པའི་ལྟུང་བྱེད།    ༈    །

[009B] །གསོད་སེམས་ཀྱིས་དུད་འགྲོ་རང་གིས་གསོད་དམ་གཞན་གསོད་དུ་བཅུག་སྟེ་དུད་འགྲོ་ཤི་ན་དུད་འགྲོ་གསོད་པའི་ལྟུང་བྱེད། དགེ་སློང་ལ་ཁྱེད་རྣམ་དག་མ་ཡིན་ཞེས་འགྱོད་པ་
བསྐྱེད་དུ་བཅུག་ན་འགྱོད་པ་བསྐྱེད་པའི་ལྟུང་བྱེད། སྐྱི་གཡའ་བར་འདོད་པའི་སེམས་ཀྱིས་དགེ་སློང་གི་ལུས་ལ་རེག་ནག་གི་ཚལ་བྱེད་པའི་ལྟུང་བྱེད། ཆུ་ལ་རྩེ་བའམ་རྩེ་བཅུག་པ་ན་ཆུ་ལ་རྩེ་བའི་ལྟུང་བྱེད། བུད་མེད་དང་ལྷན་ཅིག་ཉལ་ཏེ་མཚན་
མོ་འདས་པ་ན་བུད་མེད་དང་ལྷན་ཅིག་ཉལ་བའི་ལྟུང་བྱེད། དགེ་སློང་ལ་སྐྲག་པར་བྱེད་པའི་ཚིག་སྨྲ་བ་དོན་གོ་ན་དང་ངས་པར་ཕྱེད་པའི་ལྟུང་བྱེད། ཆོས་འདི་པའི་རབ་བྱུང་གི་འཚོ་བའི་ཡོ་བྱད་སྦེད་དམ་སྦེད་དུ་བཅུག་ན་སྦེད་པའི་ལྟུང་བྱེད། རང་གིས་
དགེ་སློང་ལ་བྱིན་པའི་གོས་སམ་ལྷུང་བཟེད་ལ་གནང་པ་མེད་པར་ལོངས་སྤྱོད་ན་གདེང་མེད་དུ་སྤྱོད་པའི་ལྟུང་བྱེད། དགེ་སློང་ལ་གཞི་མེད་པར་ལྷག་མའི་སྐུར་པ་བཏབ་ན་ལྷག་མའི་སྐུར་འདེབས་ཀྱི་ལྟུང་བྱེད། ཁྲིམས་གྲོགས་མེད་པར་བུད་མེད་དང་ལྷན་
ཅིག་ལམ་དུ་རྒྱང་གྲགས་འདས་པ་ཕྱིན་ན་བུད་མེད་དང་ལྷན་ཅིག་ལམ་དུ་འགྲོ་བའི་ལྟུང་བྱེད།    ༈    བསྒྲུབ་བྱ་ལོ་ཉི་ཤུ་མ་ལོན་པ་ཤེས་བཞིན་
དུ་བསྙེན་རྫོགས་ཀྱི་མཁན་པོ་བྱས་ན་ཉི་ཤུ་མ་ལོན་པ་བསྙེན་རྫོགས་བྱེད་པའི་ལྟུང་བྱེད། ས་སོར་བཞི་ཡན་ཆད་རང་གི་བརྐོ་བའམ་བརྐོར་བ་ཅུག་ན་ས་བརྐོ་བའི་ལྟུང་བྱེད། ཁྱིམ་པས་མགྲོན་དུ་བོས་པ་དུས་ཚིགས་སུ་བཅས་པ་ལས་ལྷག་པའམ་
དུས་མེད་ཀྱང་ཟླ་བ་བཞི་ལས་ལྷག་པ་ཟོས་ན་མགྲོན་གཉེར་རིང་འདུག་གི་ལྟུང་བྱེད། རང་ལ་དགེ་སློང་གིས་བསླབ་པའི་སྒོ་ནས་བསྒོ་བ་ན་ཚིག་གིས་སྤང་སྟེ་དོན་གོ་ན་བསླབ་པ་ཉེ་བར་འཇོག་པ་སྤང་བའི་ལྟུང་བྱེད། དགེ་སློང་གཉིས་ཡན་གོས་བྱེད་པ་

[010A]༄༅། །ལ་རྩོད་པ་སྤེལ་བའི་ཆེད་དུ་ཉན་པ་རང་གིས་གོ་ན་ཉན་རྣ་བྱེད་པའི་ལྟུང་བྱེད། དགེ་འདུན་གྱི་ཆོས་ལྡན་གྱི་ལས་ལ་འདུས་ནས་དགེ་སློང་ལ་མ་སྨྲ་བ་ཐོས་པའི་ཉེ་སྐོར་ལས་འདས་པ་ཕྱིན་ན་ལས་གྲལ་ནས་མི་སྨྲ་བར་འགྲོ་བའི་
ལྟུང་བྱེད། སངས་རྒྱས་སམ་དགེ་འདུན་ནམ་དགེ་སློང་ཞལ་ཏ་བྱེད་པས་རང་ལ་ཆོས་ལྡན་གྱིས་བསྒོ་བའི་ལན་ལ་ཤད་སྦྱང་མེད་པར་འགལ་བར་བྱེད་ན་མ་གུས་པའི་ལྟུང་བྱེད། ཆང་མཚན་ཉིད་པ་མགུལ་དུ་མེད་པ་ན་མྱོས་འགྱུར་འཐུང་བའི་
ལྟུང་བྱེད། ཉིན་གུང་ཡོལ་ནས་སྐྱ་རེངས་མ་ཤར་བར་རབ་བྱུང་སྡེ་ལྔ་གང་རུང་ལ་མ་སྨྲ་བར་ཁྱིམ་པའི་གནས་སུ་ཕྱིན་ན་དུས་མ་ཡིན་པར་གྲོང་དུ་འཇུག་པའི་ལྟུང་བྱེད།    ༈    དགེ་ཚུལ་ཕ་མ་གཉིས། དགེ་སློང་མ། དགེ་སློང་ཕ་མ་
གཉིས་ཏེ་ལྔའོ། །རང་གི་ཚིག་གིས་དགེ་འདུན་ཟས་ལ་སྤྱན་དྲངས་པའི་ཚེ་ཟས་བྲིམས་པ་ཡོལ་བར་མ་བྱེད་ཅེས་ཅེས་སྦྱིན་བདག་ལ་མ་བསྒོ་བར་ཁྱིམ་གསུམ་དུ་རྒྱུ་བ་ན་གྲོང་དུ་རྒྱུ་བའི་ལྟུང་བྱེད། འོད་དམར་ཐག་ཆད་ནས་སྐྱ་རེངས་མཐའ་མ་སྟེ་ཉི་
མ་མ་ཤར་བར་རྒྱལ་པོའི་ཕོ་བྲང་དུ་ཕྱིན་ན་མཚན་མོ་རྒྱལ་པོའི་ཕོ་བྲང་དུ་འགྲོ་བའི་ལྟུང་བྱེད། གསོ་སྦྱོང་གི་ཚེ་སོ་ཐར་གྱི་མདོ་འདོན་པའི་དུས་སུ་རང་གི་ཚུལ་ཁྲིམས་ཀྱི་བསླབ་གཞི་ཁྱད་དུ་བསད་པ་གཞན་གྱིས་དོན་གོ་ན་ཁྱད་དུ་གསོད་པའི་ལྟུང་
བྱེད༑ རང་དོན་དུ་ཁབ་རལ་བྱེད་དམ་བྱེད་དུ་བཅུག་ན་ཁབ་རལ་འཆོས་པའི་ལྟུང་བྱེད། དགེ་འདུན་དབང་བའི་ཤིང་གིས་ཁྲིའི་རྐང་པ་ཁྲུ་གང་ལས་ལྷག་པ་བྱེད་དམ་བྱེད་དུ་བཅུག་སྟེ་ཟིན་པ་ན་ཁྲི་རྐང་འཆོས་པའི་ལྟུང་བྱེད། དགེ་འདུན་གྱི་གནས་
མལ་ལ་ཤིང་བལ་གྱི་གོས་པ་བྱས་ན་ཤིང་བལ་གྱིས་གོས་པར་བྱེད་པའི་ལྟུང་བྱེད། གདིང་བ་བསྲིད་དུ་ཁྲུ་གསུམ། ཞིང་དུ་ཁྲུ་དོ་སོར་དྲུག་ལས་ལྷག་པ་བྱས་ན་གདིང་བ་ཚད་ལྷག་བྱེད་པའི་ལྟུང་བྱེད། གཡན་པ་དགབ་པ་སྲིད་དུ་ཁྲུ་དྲུག་ཞིང་

[010B] དེ་ལས་ལྷག་པར་བྱས་ན་གཡན་པ་དགབ་པ་ཚད་ལས་ལྷག་པར་བྱེད་པའི་ལྟུང་བྱེད་། རས་ཆེན་སྲིད་དུ་ཁྲུ་དགུ་ཞིང་དུ་ཁྲུ་གསུམ་སོར་བཅོ་བརྒྱད། དེ་ལས་ལྷག་པར་བྱས་ན་རས་ཆེན་ཚད་ལས་ལྷག་པར་བྱེད་པའི་ལྟུང་བྱེད་། ཆོས་
གོས་ཀྱི་ཚད་བདེ་གཤེགས་ཆོས་གོས་དང་མཉམ་པའམ་དེ་ལས་ལྷག་པར་བྱས་ན་བདེ་བར་གཤེགས་པའི་ཆོས་གོས་ཀྱི་ཚད་ལས་གྱུར་པའི་ལྟུང་་བྱེད་སྟེ་དགུ་བཅུའོ།།    ༈   
རང་ཉིད་ཀྱང་དེ་རྣམས་སུ་ཕྱིན་ཏེ་ཟས་བསླང་སྟེ་ཟོས་ན་དགེ་སློང་མ་ལས་ཟས་ལེན་པའི་སོར་་བཤགས། ཁྱིམ་པས་མགྲོན་དུ་བོས་པ་ལ་དགེ་སློང་མས་གྲལ་རིམས་སུ་མ་ཕེབས་པར་འབྲིམ་དུ་བཅུག་པ་མ་བཟློག་པར་ཟས་ཟོས་ན་གྲལ་རིམས་སུ་
མ་ཕེབས་པར་འབྲིམ་དུ་བཅུག་པ་མ་བཟློག་པར་ཟ་བའི་སོར་བཤགས་། དགེ་འདུན་གྱིས་ཐུགས་བརྩེ་བའི་སྦྱིན་བདག་གུད་པ་ལ་བསླབ་པའི་སྡོམ་པ་བྱིན་པ་ཤེས་བཞིན་དུ་དེའི་ཁྱིམ་དུ་ཟས་བསླང་སྟེ་ཟོས་ན་བསླབ་པ་དྲལ་ཏེ་ཁྱིམ་དུ་འཇུག་པའི་
སོར་བཤགས་། འཇིགས་པ་དང་བཅས་པའི་ནགས་ཉུལ་བ་པོ་བསྐོས་ཀྱང་དེས་ནགས་མ་ཉུལ་བ་སྦྱིན་བདག་ཁྱིམ་པ་ལས་ཟས་བསླངས་ཏེ་ཟོས་ན་ནགས་མ་བརྟགས་པ་ལས་བྱུང་བའི་སོར་བཤགས་ཏེ་བཞིའོ།    ༈    མཐང་གོས་
ཟླུམ་པོར་མ་བགོས་པ། མཐང་གོས་ཧ་ཅང་བརྩེངས་པ་སྟེ་པུས་མོ་མ་ཁེབས་པ། མཐང་གོས་ཧ་ཅང་འཇོལ་བ་སྟེ་ལོང་བུ་བཀབ་པ། ཕྱོགས་གཅིག་གླང་པོ་ཆེའི་སྣ་ལྟར་ནར་བ་། ལྟེ་གོང་དུ་འགོ་ལྟེ་བ་པ་། སྐེ་རག་གི་བར་བར་ནས་འབྲུའི་
འཐུམ་བུ་ལྟར་འདུག་པ་བགོ་བ་། ལྟེ་འོག་ཏུ་སྤྲུལ་མགོ་ལྟར་གདེངས་པ་། བླ་གོས་ཟླུམ་པོར་མ་བགོ་བ་། ཧ་ཅང་བརྩིངས་པ་བགོ་བ་། ཧ་ཅང་འཇོལ་བ་བགོ་བ་།    ༈    དྲན་ཤེས་མ་བསྟེན་པར་ཁྱིམ་དུ་འགྲོ་བ་་

[011A]༄༅། །ཆོས་གོས་ཚུལ་བཞིན་མ་བགོ་བར་འགྲོ་བ་། ཅ་ཅོའི་སྒྲ་མ་བསྐྱུངས་པར་འགྲོ་བ་། མིག་གཡེངས་བག་ཏུ་བལྟ་ཞིང་འགྲོ་བ་། གཉའ་ཤིང་གང་མི་བལྟའ་བར་འགྲོ་བ་། ཞ་མ་ཡིན་པའི་གོས་ཀྱིས་མགོ་གཡོགས་ཏེ་འགྲོ་བ་་
ཆོས་གོས་བརྫེས་ཏེ་འགྲོ་བ་། ཆོས་གོས་ཕྲག་པ་གཉིས་ཀར་གཟར་ཏེ་འགྲོ་བ་། ལག་གཉིས་གཉའ་བར་བསྣོལ་ཞེང་འགྲོ་བ་། ལག་གཉིས་ལྟག་པར་བསྣོལ་ཞིང་འགྲོ་བ་། མཆོངས་ཏེ་འགྲོ་བ་། རྐང་པ་བརྐྱངས་བསྐུམས་བྱེད་ཅིང་འགྲོ་བ་། །
ཙོག་བུའི་འགྲོ་བ་། རྟིང་པ་བཏེག་སྟེ་བྲང་བས་འགྲོ་བ་། གྲུ་མོ་གཉིས་བརྒྱངས་ཏེ་འགྲོ་བ་། མགོ་བསྒྱུར་ཞིང་འགྲོ་བ་། ལུས་གཅུ་སྟེ་འགྲོ་བ་། ལག་པ་གཡུག་ཞིང་འགྲོ་བ་། དཔུང་པ་སྦྲད་དེ་འགྲོ་བ་། ལག་པ་སྦྲེལ་ཏེ་འགྲོ་བ་།།    ༈   
སྡེ་ལ། ཁྱིམ་པས་མ་བསྒོ་བར་སྟན་ལ་འདུག་པ་། མ་བརྟགས་པར་སྟན་ལ་འདུག་པ་། ལྕིད་ཕབ་སྟེ་སྟན་ལ་འདུག་པ་། རྐང་པའི་སྟེང་དུ་རྐང་པ་བཞག་སྟེ་འདུག་པ་། བརླའི་སྟེང་དུ་བརླ་བཞག་སྟེ་འདུག་པ་། ལོང་བུའི་སྟེང་དུ་ལོང་བུ་
བཞག་སྟེ་འདུག་པ་། ཁྲི་སོགས་ཀྱི་འོག་ཏུ་རྐང་པ་བཅུག་སྟེ་འདུག་པ་། རྐང་པ་སོ་སོར་བརྐྱངས་ཏེ་འདུག་པ་། འདོམ་སྣང་བར་བྱས་ཏེ་འདུག་པ་།    ༈    ཟས་ལེགས་པར་མ་བསླངས་པ་། ལྷུང་བཟེད་ཀྱི་མུ་སྟེ་
ཁ་དང་མཉམ་པ་བསླངས་པ་། འབྲས་མཆན་དང་ཚོད་མ་མཉམ་པ་བསླངས་པ་། མཐར་ཆགས་སུ་མ་བསླངས་པ་། ལྷུང་བཟེད་ལ་ཡིད་མ་གཏད་པར་བསླངས་པ་། བཟའ་བཅའ་མ་འོངས་གོང་ནས་ལྷུང་བཟེད་བཟོད་པ་། འབྲས་མཆན་
ཚོད་མ་རྩི་རིགས་ལྷག་འདོད་ཀྱིས་ཕན་ཚུན་འགེབས་པ་། ཟས་སྟེང་དུ་ལྷུང་བཟེད་བཟེད་པ་།    ༈    ཟས་ཚུལ་མཐུན་དུ་མ་ཟོས་པ་། ཧ་ཅང་ཁམ་ཆུང་བ་ཟ་བ་། ཧ་ཅང་ཁམ་ཆེ་བ་ཟ་བ་། ཟས་རན་པ་མ་ཟོས་པ་། ཟས་མ་འོངས་གོང་

[011B] ཁ་ཟས་ཀྱིས་བཀང་སྟེ་གཏམ་སྨྲ་བ་། ཙུག་ཙུག་གི་སྒྲ་དང་བཅས་ཏེ་ཟ་བ་། ཅག་ཅག་གི་སྒྲ་དང་བཅས་ཏེ་ཟ་བ་། ཧུ་ཧུ་ཟེར་ཞིང་ཟ་བ་། ཕུ་ཕུ་ཟེར་ཞིང་ཟ་བ་། ལྕེ་ཕྱིར་ཕྱུང་སྟེ་ཟ་བ་། འབྲུ་རེ་རེ་ནས་ཟ་བ་། ཟས་ལ་འཕྱ་སྨོད་
བྱས་ཏེ་ཟ་བ་། མཁུར་བ་གཡས་གཡོན་སྤོ་ཞིང་ཟ་བ་། སྐན་སྒྲ་གཏོག་ཅང་ཟ་བ་། ཁམ་ཕྲོ་གཅད་ནས་ཟ་བ། ལག་པ་ལ་ཟས་ཆགས་པ་བལྡག་པ་། ཟས་སྣོད་ལ་ཟས་ཆགས་པ་ལག་པ་དང་ལྕེས་བལྡག་པ་། ལག་པ་ལ་ཟས་ཆགས་པ་
སྤྲུག་ ལྷུང་བཟེད་སྐྱོམས་པ་། ཟས་མཆོད་རྟེན་འདྲ་བ་གཞོམ་པ་། གཞན་གྱི་ལྷུང་བཟེད་ལ་འཕྱ་བ་། ལག་པ་ཟས་ཀྱིས་གོས་པས་ཆུ་སྣོད་ལ་རེག་པ་། ཟས་ཀྱིས་སྤགས་པའི་ཆུ་དགེ་སློང་ལ་འཐོར་པ་། ལྷུང་བཟེད་བཀྲུས་པའི་ཆུ་
སོགས་འབགས་ཆུ་ཁྱིམ་བདག་ལ་མ་དྲིས་པར་ཅི་བདེར་འདོར་པ་། ཟས་ལྷག་ལྷུང་བཟེད་དུ་བླུག་པ་། ལྷུང་བཟེད་འོག་གཞི་མེད་པར་བཞག་པ་། ལྷུང་བཟེད་གང་ཁར་བཞག་པ་། ལྷུང་བཟེད་གཡང་སར་བཞག་པ་། ལྷུང་བཟེད་
དཀན་གཟར་བཞག་པ་། འགྲང་སྟེ་ལྷུང་བཟེད་འཁྲུ་བ་། ལྷུང་བཟེད་གང་ཁར་འཁྲུ་བ་། ལྷུང་བཟེད་གཡང་སར་འཁྲུ་བ་། ལྷུང་བཟེད་དཀན་གཟར་འཁྲུ་བ་། འབབ་ཆུའི་རྒྱུན་ཕྱོགས་ལྡོག་སྟེ་ལྷུང་བཟེད་ཀྱིས་ཆུ་གཅུ་བ་།    ༈    །ཆོས་
སྟོན་པའི་སྡེ་ལ། འགྲེང་བ་ལ་འདུག་སྟེ་ཆོས་སྟོན་པ་། འདུག་པ་ལ་འགྲེང་སྟེ་ཆོས་སྟོན་པ་། ཉལ་བ་ལ་ཆོས་སྟོན་པ་། སྟན་མཐོན་པོར་འདུག་པ་ལ་སྟན་དམའ་བ་ལ་འདུག་སྟེ་ཆོས་སྟོན་པ་། སྟན་བཟང་པོར་འདུག་པ་ལ་སྟན་ངན་པར་
འདུག་སྟེ་ཆོས་སྟོན་པ་། མདུན་དུ་འགྲོ་བ་ལ་རྗེས་ནས་འགྲོ་སྟེ་ཆོས་སྟོན་པ་། ལམ་གྱི་དབུས་ནས་འགྲོ་བ་ལ་ལམ་གྱི་འགྲམ་ནས་འགྲོ་སྟེ་ཆོས་སྟོན་པ་། མགོ་གོས་སོགས་ཀྱི་གཡོགས་པ་ལ་ཆོས་སྟོན་པ་། གོས་བརྫེས་པ་ལ་ཆོས་སྟོན་

[012A]༄༅། །པ་། ཆོས་གོས་ཕྲག་པ་གཉིས་ཀར་གཟར་བ་ལ་ཆོས་སྟོན་པ་། ལག་གཉིས་གཉའ་བར་བསྣོལ་བ་ལ་ཆོས་སྟོན་པ་། ལག་གཉིས་ལྟག་པར་བསྣོལ་བ་ལ་ཆོས་སྟོན་པ་། དོ་ཀེར་ཅན་ཏེ་ཐོར་ཅོག་ཅན་ལ་ཆོས་སྟོན་པ་་
ཞ་གྱོན་པ་ལ་ཆོས་སྟོན་པ་། ཅོད་པན་བཅིངས་པ་ལ་ཆོས་སྟོན་པ་། ཕྲེང་བ་བཅིངས་པ་ལ་ཆོས་སྟོན་པ་། ཐོད་དཀྲིས་ཅན་ལ་ཆོས་སྟོན་པ་། རྟ་གླང་སོགས་ཞོན་པའི་སྟེང་དུ་འདུག་པ་ལ་ཆོས་སྟོན་པ་། འཁྱོགས་ཀྱི་ནང་དུ་འདུག་པ་ལ་ཆོས་སྟོན་
པ་། ལྷམ་གྱོན་པ་ལ་ཆོས་སྟོན་པ་། ལག་ན་འཁར་བ་ཐོགས་པ་ལ་ཆོས་སྟོན་པ་། ལག་ན་གདུགས་ཐོགས་པ་ལ་ཆོས་སྟོན་པ་། ལག་ན་མཚོན་ཆ་ཐོག་པ་ལ་ཆོས་སྟོན་པ་། ལག་ན་རལ་གྲི་ཐོག་པ་ལ་ཆོས་སྟོན་པ་། ལག་ན་དགྲ་ཆ་ཐོག་
པ་ལ་ཆོས་སྟོན་པ་། གོ་ཆ་གྱོན་པ་ལ་ཆོས་སྟོན་པ་།    ༈    འགྲེང་སྟེ་བཤད་གཅི་བྱེད་པ་། ཕྱོགས་ཀུན་ཆུས་མ་ཁེབས་ཀྱང་ཆུའི་ནང་དུ་བཤད་གཅི་མཆིལ་སྣབ་སོགས་འདོར་བ་། ཕྱོགས་ཀུན་རྩ་སྔོན་གྱིས་མ་ཁེབས་
ཀྱང་རྩ་སྔོན་དུ་བཤད་གཅི་མཆིལ་སྣབས་སོགས་འདོར་བ་།    ༈    དགོས་མེད་དུ་ཤིང་ལ་མི་གང་ལས་ལྷག་པ་འཛེགས་་པ་ལ་ཉེས་བྱས་ཏེ་ཉེས་བྱས་བརྒྱ་དང་བཅུ་གཉིས་བཅས་ལྟུང་བ་ཉིས་བརྒྱ་ལྔ་བཅུ་རྩ་གསུམ་
སོགས་སྐྱེ་བ་ཡོད་པས་དེ་རྣམས་ངོ་ཤེས་པ་བྱས་ཏེ་རང་རྒྱུད་ལ་སྔར་བསྐྱེད་ཟིན་པ་འདུག་ན་དེ་ལ་འགྱོད་སེམས་དྲག་པོའི་སྒོ་ནས་བཤགས་པ་དང། ཕྱིན་ཆད་སྲོག་ལ་བབས་ཀྱང་མི་སྐྱེ་བ་ལ་འབད་པར་བྱའོ།།    ༈   
པ་ཡོངས་སུ་སྦྱོང་པའི་སྒོ་ནས་བསྲུང་བ་ལ་གསོ་སྦྱོང་གི་གཞི།    ༈       ༈       ༈    མཐུན་པའི་གསོ་སྦྱོང་གཉིས་

[012B] སྟན་བདེ་བ་ལ་ལུས་གནད་ལེགས་པར་བཅོས་ཏེ་རང་གི་སེམས་བྱིང་རྒོད་སོགས་ཀྱི་དབང་དུ་མ་བཏང་བར་དམིགས་པ་ལ་རྩེ་གཅིག་ཏུ་གནས་པའི་དང་ནས། དཔྱད་འཇོག་གཉིས་ཀྱི་ཞི་གནས་
དང་ལྷག་མཐོང་གི་དམིགས་པ་སྦྱོང་བ་ཡིན་པས། ཏིང་ངེ་འཛིན་དང་ཤེས་རབ་ཀྱི་བསླབ་པ་གཉིས་གསོ་ཞིང། དེའི་མི་མཐུན་ཕྱོགས་སྦྱོང་བའོ། །གཉིས་པ་མཐུན་པའི་གསོ་སྦྱོང་ནི་ཚུལ་ཁྲིམས་ཀྱི་བསླབ་པ་གསོ་ཞིང། །
དེའི་མི་མཐུན་ཕྱོགས་སྦྱོང་བ་ཡིན་ཅིང། དེ་ལ་དབྱེ་ན་གསོ་སྦྱོང་བཅུ་བཞི་པ། བཅོ་ལྔ་པ། བཀྲ་ཤིས་གསོ་སྦྱོང། གནོད་པ་ཕྱིར་བཟློག་གི་གསོ་སྦྱོང་དང་བཞི། དང་པོ་གསོ་སྦྱོང་བཅུ་བཞི་པ་ནི། ཧོར་ཟླ་དང་པོ། གསུམ་པ། ལྔ་པ། བདུན་པ། དགུ་པ། བཅུ་
གཅིག་པ་སྟེ་དྲུག་གི་ཚེས་་ལ་བྱ་ཞིང། དེ་ལས་གཞན་པའི་ཟླ་བ་ཕྱེད་ཕྱེད་ཀྱི་ཡར་ངོ་མར་ངོ་གང་རུང་གི་ཚེས་་ལ་གསོ་སྦྱོང་བཅོ་ལྔ་པ་བྱ་སྟེ་ལོ་གཅིག་ལ་གསོ་སྦྱོང་བཅུ་བཞི་པ་དྲུག་བཅོ་ལྔ་པ་བཅོ་བརྒྱད་སྟེ་ཉེར་བཞི་ཡོང་ངོ། །
བཀྲ་ཤིས་གསོ་སྦྱོང། གནོད་པ་ཕྱིར་བཟློག་གི་གསོ་སྦྱོང་གཉིས་དུས་ངེས་པ་མེད་་
[#DATA INCOMPLETE HERE]

[014B] བདག་དགེ་སློང་མིང་འདི་ཞེས་བགྱི་བའི་དགག་དབྱེ་ཉིན་གྱིས་བརླབ་པོ། །གང་གི་དགེ་འདུན་ཚོགས་པ་རྙེད་པ་དེའི་ཚེ། དགེ་འདུན་ཚོགས་པ་དང་ལྷན་ཅིག་དགག་དབྱེ་བགྱིའོ། །ཞེས་ལན་གསུམ་དུ་བྱིན་གྱིས་བརླབ་པར་བྱའོ།    ༈   
བདེ་བར་གནས་པའི་རྐྱེན་བསྟེན་པའི་སྒོ་ནས་བསྲུང་བ་ལ།    ༈       ༈       ༈       ༈    དང་པོ་སྲ་སྐྱོངས་ནི་དབྱར་གྱི་མཐར་དགེ་འདུན་རྣམས་ཀྱི་ཆོས་
གོས་རྣམ་གསུམ་གྱི་བྱིན་བརླབ་རྣམས་སྣམ་སྦྱར་གཅིག། །བླ་གོས་གཅིག་མཐང་གོས་གཅིག་སྟེ་གསུམ་ཙམ་ལ་རྒྱབ་སྟེ། ཟླ་བ་ལྔའི་བར་འཆང་འབྲལ་འཇོག་སོགས་ཀྱི་ལྟུང་བ་མི་འབྱུང་ཞིང། བག་ཡངས་སུ་གནང་བའོ།།    ༈   
གོས་ལ་འཚོ་བའི་ཡོ་བྱད་བཅུ་གསུམ་ཡོད་པའི་སྣམ་སྦྱར། བླ་གོས། རྡུལ་གཟན། རྡུལ་གཟན་གྱི་གཟན་དང་བཞི་ནི་ཆེ་ཚད་སྲིད་དུ་ཁྲུ་ལྔ། ཞིང་དུ་ཁྲུ་གསུམ། ཆུང་ཚད་སྲིད་དུ་ཁྲུ་ཕྱེད་ལྔ། ཞིང་དུ་ཁྲུ་ཕྱེད་གསུམ། འབྲིང་ཚད་དེ་གཉིས་ཀྱི་བར། མཐང་གོས། ཤམ་ཐབས་
ཤམ་ཐབས་ཀྱི་གཟན་གསུམ་གྱི་ཆེ་ཚད་སྲིད་དུ་ཁྲུ་ལྔ། ཞིང་དུ་ཁྲུ་དོ། ཆུང་ཚད་འཁོར་གསུམ་ཁེབས་པ། འབྲིང་ཚད་དེ་གཉིས་གྱི་བར། རྣག་གཟན། གཡན་པ་དགབ་ གཉིས་སྲིད་དུ་ཁྲུ་དྲུག་ ཞིང་དུ་ཁྲུ་གསུམ། གདོང་ཕྱིས་སྲིད་ཞིང་གཉིས་ཀ་ཁྲུ་རེ། སྐྲ་གཟེད་
སྲིད་དུ་ཁྲུ་གསུམ། ཞིང་དུ་ཁྲུ་ཕྱེ་དོ། ངས་ཆེན་སྲིད་དུ་ཁྲུ་དགུ། ཞིང་དུ་ཁྲུ་གསུམ། སོར་བཅོ་བརྒྱད། གདིང་བ་སྲིད་དུ་ཁྲུ་གསུམ། ཞིང་དུ་ཁྲུ་དོ་སོར་དྲུག་ཡོད།    ༈    ཆོས་གོས་རྣམ་གསུམ། གདིང་བ། ཆུ་ཚགས་
ལྷུང་བཟེད་དང་དྲུག་གོ།    ༈    སྤྱིར་དགེ་སློང་རྣམས་ཀྱིས་ཀོ་པགས་ལ་ལོངས་སྤྱོད་དུ་མི་རུང་བར་གསུངས་ཀྱང། མཐའ་འཁོབ་དུ་ཤིན་ཏུ་གྲང་ཚོ་ཀོ་པགས་ཀྱི་ལྷ་མ་གནང་བ་དང། གྲང་ནད་ཅན་དང་མིག་ནད་ཅན་ལ་

[015A]༄༅། །དོམ་ལྤགས་གནང་བ་ནི་ཡོད་དོ།    ༈    དུས་རུང་གི་སྨན། ཐུན་ཚོད་དུ་དུང་བའི་སྨན། ཞག་བདུན་པའི་སྨན། འཚོ་བཅད་གི་སྨན་དང་བཞི། དང་པོ་དུས་རུང་གི་སྨན་ནི་བཅས་ལྡན་དགེ་སློང་གིས་སྔ་དྲོ་
ལོངས་སྤྱོད་རུང་ཞིང། ཕྱི་དྲོ་ལོངས་སྤྱོད་མི་རུང་བའི་བཟའ་བཅའི་རིགས་རྣམས་སོ།    ༈    ཁྱད་པར་སྔ་དྲོ་བྱིན་བརླབ་བྱས་ན་
སྲོང་ཐུན་གྱི་མཐའ་ཚུན་ལོངས་སྤྱོད་རུང་བའི་བཏུང་བའི་རིགས་རྣམས་སོ།    ༈    དགེ་འདུན་གྱི་ལས་བྱེད་སོགས་ལ་བྱིན་གྱིས་བརླབ་ན་ཞག་བདུན་ཚུན་ཚང་དུ་རང་གི་ལོངས་སྤྱོད་དུ་རུང་བའི་མར་དང་བུ་རམ། །
ཀ་ར་སོགས་ལ་བྱེད།    ༈   །    ༈   
པའི་ཚུལ་ལ། ལྟུང་བ་ཕྱིར་བཅོས་ཚུལ་དང། རྩོད་པ་ཕྱིར་བཅོས་ཚུལ་གཉིས་ཡོད། དང་པོ་ལྟུང་བ་ཕྱིར་བཅོས་ཚུལ་ནི། ཕམ་པ་འཆབ་བཅས་བྱུང་ན་དགེ་འདུན་གྱི་གནས་ནས་བསྐྲད། རང་གིས་གཉེན་པོ་སྟོབས་བཞིའི་སྒོ་ནས་བཤགས་པར་བྱའོ། །
ཕམ་པ་འཆབ་མེད་ནི་དགེ་འདུན་ལས་བསླབ་པ་ནོད་ནས་ཇི་སྲིད་འཚོ་བའི་བར་ཁྱད་པར་ཅན་གྱི་སྤྱོད་པ་ལྔ་སྤང་ཞིང། དམན་སྤྱད་ལྔ་དང་དུ་བླང་བའི་སྒོ་ནས་སྟོབས་བཞིས་བཤགས་པར་བྱའོ། །ལྷག་མ་ནི་དགེ་འདུན་ལས་སྤོ་འགུ་དབྱུང་གསུམ་ནོད་
སྤྱོད་སོགས་བྱ་ཞིང། སྟོབས་བཞིས་བཤགས་པར་བྱའོ། སྤང་ལྟུང་ནི། སྤང་ལྟུང་ཕོག་པའི་གཞིའི་རྫས་དང། སྤང་ལྟུང་དེའི་ཕྱི་རྙེད་ཀྱི་ཡོ་བྱད་རྣམས་དགེ་སློང་གཞན་ལ་གནས་ཐ་དད་ཏུ་ཞག་གཅིག་སྤང་བྲལ་སྔོན་དུ་བཏང་ནས་ཞག་བཅུ་

[015B] སྤང་ལྟུང་དེས་མ་གོས་པའི་དགེ་སློང་ཞིག་གི་མདུན་དུ་ཕྱག་གསུམ་འཚལ། སྙན་གསན་ཞུས། སྟོབས་བཞི་ཚང་བའི་སྒོ་ནས། གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བ་ལ་
ལྟུང་བ་ཉེས་བྱས་ཀྱི་སྡེ་ཚན་ལས། གོས་ཞག་བཅུ་འཆང་སྤང་གི་ལྟུང་བ་བྱུང་བ་དགུང་ཞག་དུ་མང་བཅབས་པའི་ཉེས་པ་བྱུང་སྟེ། བདག་དགེ་སློང་མིང་འདི་ཞེས་བགྱི་བའི་ཉེས་པ་དེ་གནས་བརྟན་གྱི་མདུན་དུ་མཐོལ་ལོ། །མི་འཆབ་
བོ། །འཆགས་སོ། མཐོལ་ཞིང་བཤགས་ན་བདག་བདེ་བ་ལ་རེག་པར་འགྱུར་གྱི། མ་མཐོལ་མ་བཤགས་ན་ནི་མི་འགྱུར་རོ། །ཞེས་ལན་གསུམ་བཟླས། མཐོང་སྡོམ་འདྲི། ཐབས་ལེགས་བྱའོ། །དེ་ནས་ལྟུང་བ་དངོས་གཞི་ཕྱིར་བཅོས་
ཚུལ་ནི། གནས་བརྟན་དགོངས་སུ་གསོལ། བདག་དགེ་སློང་མིང་འདེ་ཞེས་བགྱི་བ་ལ། ལྟུང་བ་ལྟུང་བྱེད་ཀྱི་སྡེ་ཚན་ལས། གོས་ཞག་བཅུའི་འཆང་སྤང་གི་ལྟུང་བ་བྱུང་སྟེ། བདག་དགེ་སློང་མིང་འདི་ཞེས་བགྱི་བའི་ལྟུང་བ་དེ་གནས་བརྟན་
གྱི་མདུན་དུ་མཐོལ་ལོ། མི་འཆབ་བོ། །འཆགས་སོ། །མཐོལ་ཞིང་བཤགས་ན་བདག་བདེ་བ་ལ་རེག་པར་འགྱུར་གྱི། མ་མཐོལ་མ་བཤགས་ན་ནི་མི་འགྱུར་རོ། །ཞེས་ལན་གསུམ། མཐོང་སྡོམ་འདྲི། ཐབས་ལེགས་བྱ། འདིས་སྤང་ལྟུང་
གཞན་རྣམས་ཕྱིར་བཅོས་ཚུལ་ཡང་ཤེས་པར་བྱ། ལྟུང་བྱེད་འབའ་ཞིག་པ། སོར་བཤགས། ཉེས་བྱས་རྣམས་ཕྱིར་བཅོས་ཚུལ་ནི་སྤང་འབྲལ་སྔོན་དུ་གཏོང་མི་དགོས་ཤིང། ལྟུང་བའི་མིང་རིགས་བརྗེ་བ་མ་གཏོགས་སྔར་བཞིན་བྱ་
ཞིང། ཁང་པར་ཁབ་རལ་འཆོས་པའི་ལྟུང་བྱེད་ལ་ཁབ་རལ་བཅགས་པ་སྔོན་དུ་འགྲོ་དགོས་པ་དང། སོར་བཤགས་ལ་བཅབས་ཉེས་ཡོད་མེད་གང་ཡིན་ཡང་དགེ་འདུན་ལ་མཐོལ་པ་སྔོན་དུ་འགྲོ་དགོས་ཤིང། །

[016A]༄༅། །གཞན་ཕྱིར་བཅོས་ཀྱི་ཆོ་ག་རྣམས་འདྲའོ།    ༈    རྩོད་པ་བཞི་སོགས་དགེ་འདུན་གྱི་རྩོད་པའི་རིགས་རྣམས་ཞི་བྱེད་མཚན་ཉིད་དང་ལྡན་པའི་ཚུལ་བཞིན་ཆོས་ཕྱོགས་སུ་ཞི་བར་བྱེད་
པའོ་མདོར་ན་ལྟུང་བ་འབྱུང་བའི་སྒོ་དེ་ལ། བག་མེད་པ། མ་གུས་པ། མི་ཤེས་པ། ཉོན་མོངས་མང་བ་དང་བཞི་ཡོད་པའི། རྒྱུན་དུ་བག་ཡོད་པ་དང་ལྡན་ཞིང། ཚུལ་ཁྲིམས་ཀྱི་བསླབ་བྱའི་གནས་སོགས་ལ་ཤིན་ཏུ་གུས་པའི་སྒོ་ནས། བསླབ་བྱ་
མཐའ་དག་ཤེས་པར་བྱས་ཏེ། རང་གི་རྒྱུད་ལ་སྐྱེ་བའི་ཉོན་མོངས་རྣམས་ཀྱི་གཉེན་པོ་ལ་འབད་ཅི་ཐུབ་མཛད་ན་ཉེས་ལྟུང་གི་སྒོ་རྣམས་འགགས་ཤིང། ལེགས་ཚོགས་རྣམས་འཕེལ་ཞིང་རྒྱས་པར་འགྱུར་བ་དང། ཁྱད་པར་དུ་དེ་ལྟ་བུའི་
སྒོ་ནས་ཚུལ་ཁྲིམས་བསྲུང་བ་ལ། སངས་རྒྱས་རྣམས་ཀྱིས་བསྟོད་པ། ལྷ་རྣམས་ཀྱིས་བསྟོད་པ། རང་གི་གྲོགས་ཀྱིས་བསྟོད་པ། རང་ཉིད་ཀྱིས་ཀྱང་བསྟོད་པར་འོས་པ། ཆོས་ཉིད་ཀྱིས་བསྟོད་པར་འོས་པ། སྙན་གྲགས་ཀྱིས་ཕྱོགས་ཀུན་ཁྱབ་
ལ༑ དམ་པའི་ཆོས་རྣམས་ཐོས་པར་འགྱུར་བ། ཐོས་པ་དེ་ཡང་མི་བརྗེད་པ། ས་ལམ་གྱི་རྟོགས་པ་གོང་འཕེལ་དུ་འགྱུར་བ། འཆི་ཚེ་དགའ་ཞིང་བདེ་འགྲོར་འགྲོ་བ། ཉིན་མཚན་ཀུན་ཏུ་བདེ་བ་དང་ལྡན་ཞིང་ལྷ་རྣམས་ཀྱིས་བསྲུང་བ། དམ་པ་རྣམས་
ཀྱི་དྲུང་དུ་བདེ་ཞིང་མི་དང་མི་མིན་གྱིས་གླགས་མི་རྙེད་པ། ལོངས་སྤྱོད་གང་དགོས་འབད་མེད་དུ་འགྲུབ་ཅིང། སྨོན་ལམ་གང་བཏབ་འགྲུབ་པ་སོགས་ཕན་ཡོན་མཐའ་ཡས་པར་གསུངས་པའོ།།    ༈   
ལ་ཕྱག་འཚལ་ལོ།། འདིར་བྱང་སེམས་ཀྱི་སྡོམ་པ་མ་ཐོབ་པ་ཐོབ་པར་བྱེད་པའི་ཐབས།    ༈       ༈       ༈       ༈   

[016B] སངས་རྒྱས་སྲས་བཅས་ལ་གུས་པས་ཕྱག་འཚལ། ཅི་ནུས་ཀྱིས་མཆོད་ནས། བསོད་ནམས་ཀུན་གྱི་གཏེར་དུ་གྱུར་པའི་བྱང་སེམས་ཀྱི་སྡོམ་པ་དེ། སེམས་ཅན་ཀུན་གྱི་དོན་དུ་ལེན་ཡུལ་བླ་མ་བྱང་སེམས་ཀྱི་སྡོམ་པ་
ལ་གནས་ཤིང། བྱང་སེམས་ཀྱི་སྡེ་སྣོད་ལ་མཁས་པ། སློབ་མ་སྐྱོང་བའི་ནུས་པ་དང་ལྡན་པ་ལ་གསོལ་བ་ནན་གྱིས་བཏབ་སྟེ་བླང་བར་བྱའོ།།    ༈    བྱང་སེམས་ཀྱི་སྡེ་སྣོད་དགོངས་
འགྲེལ་དང་བཅས་པ་ལ་མཁས་པའི་བཤེས་གཉེན་དམ་པ་ཚུལ་བཞིན་དུ་བསྟེན་ནས་བྱང་སེམས་ཀྱི་བསླབ་བྱའི་གནས་རྣམས་ཤེས་པར་བྱ་ཞིང། ཁྱད་པར་རྩ་ལྟུང་བཅོ་བརྒྱད་དང། ཉེས་བྱས་ཞེ་དྲུག་སོགས་ཤེས་པར་བྱ་དགོས་
ཤིང༑    ༈    རྙེད་པ་དང་བཀུར་སྟི་ལ་ཆགས་ནས་རང་ལ་བསྟོད་ཅིང། གཞན་ཡོན་ཏན་ཅན་ལ་སྨད་ན་བདག་བསྟོད་གཞན་སྨོད་ཀྱི་རྩ་ལྟུང། འདི་ལ་དབྱེ་ན་བདག་བསྟོད་གཞན་སྨོད་ཀྱི་རྩ་ལྟུང་གཉིས། སྡུག་
བསྔལ་བ་དང། མགོན་མེད་པ་དག་ལ་རང་གི་ཆོས་དང་ནོར་སྟེར་བའི་འོས་ཡོད་ཀྱང། སེར་སྣའི་དབང་གིས་མི་སྟེར་ན་ཆོས་ནོར་མི་སྟེར་བའི་རྩ་ལྟུང། འདི་ལ་དབྱེ་ན་ཆོས་དང་ནོར་མི་སྟེར་བའི་རྩ་ལྟུང་གཉིས། གཞན་གྱིས་རང་ལ་བཟོད་པ་གསོལ་བ་སོགས་
ཤད་སྦྱང་ཚུལ་མཐུན་བྱས་ཀྱང་མི་ཉན་པར་ཁྲོ་བའི་ལུས་ངག་གིས་འཆེ་འཚེ་བ་སྣ་ཚོགས་བྱས་ན་བཤགས་ཀྱང་མི་ཉན་པར་གཞན་ལ་འཚོག་པའི་རྩ་ལྟུང། འདི་ལ་དབྱེ་ན་འཚོག་པ་དང་ཤད་སྦྱང་མི་ལེན་པའི་རྩ་ལྟུང་གཉིས། བྱང་སེམས་
ཀྱི་སྡེ་སྣོད་ལ་འདི་སངས་རྒྱས་ཀྱིས་གསུངས་པ་མ་ཡིན་ཞེས་སྤངས་ནས། ཆོས་ལྟར་སྣང་ལ་རང་ཉིད་དགའ་ཞིང་གཞན་ལ་སྟོན་ན་ཐེག་ཆེན་སྤོང་ཞིང་དམ་ཆོས་ལྟར་སྣང་སྟོན་པའི་རྩ་ལྟུང། འདི་ལ་དབྱེ་ན་ཐེག་ཆེན་སྤོང་བ་དང། །

[017A]༄༅། །དམ་ཆོས་ལྟར་སྣང་སྟོན་པའི་རྩ་ལྟུང་གཉིས། དཀོན་མཆོག་ལ་བསྔོས་པའི་རྫས། རང་མི་དབང་བ་ཤེས་བཞིན་ཏུ་དུ། རང་གི་ཆད་དུ་རང་ངམ། རང་གི་གིས་བཅོལ་བའི་རྐུ་འམ། ཕྲོག་གམ། ཐབས་ཀྱིས་བླངས་ཏེ་
ཐོབ་པ་ན་དཀོན་མཆོག་གི་དཀོར་ཕྲོག་པའི་རྩ་ལྟུང། འདི་ལ་དབྱེ་ན་དཀོན་མཆོག་གསུམ་སོ་སོའི་དཀོར་ཕྲོག་པའི་རྩ་ལྟུང་གསུམ། ལམ་གྱི་ཆ་ཡོངས་རྫོགས་སྟོན་པའི་ཐེག་པ་གསུམ་གྱི་སྡེ་སྣོད་ལ་འདི་སངས་རྒྱས་ཀྱི་གསུང་
མ་ཡིན་ཞེས་སྐུར་པ་བ་བཏབ་ན། དམ་ཆོས་སྤོང་བའི་རྩ་ལྟུང། འདི་ལ་དབྱེ་ན་ཐེག་པ་གསུམ་གྱི་སྡེ་སྣོད་གསུམ་སྤངས་པའི་རྩ་ལྟུང་གསུམ། རབ་ཏུ་བྱུང་བ་ཚུལ་ཁྲིམས་དང་ལྡན་མི་ལྡན་གང་ཡང་རུང་བ་ལ་གནོད་སེམས་ཀྱིས་ངུར་
སྨིག་ཕྲོག་པ། བརྡེག་པ། བཙོན་རར་འཇུག་པ། རབ་བྱུང་ལས་ཕབ་པ་སོགས་བྱས་ན། ངུར་སྨྲིག་ཕྲོག་པ་སོགས་དང་རབ་བྱུང་ལས་ཕབ་པའི་རྩ་ལྟུང། འདི་ལ་དབྱེ་ན་ངུར་སྨྲིག་ཕྲོག་པ་བཅས་དང། རབ་བྱུང་ལས་ཕབ་པའི་རྩ་
ལྟུང་གཉིས། ཕ་དང། མ་དང། དགྲ་བཅོམ་པ་བསད་པ། དགེ་འདུན་གྱི་དབྱེན་བྱེད་པ། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་སྟེ་ལྔ་པོ་འདི་གང་རུང་བྱས་ན། མཚམས་མེད་བྱེད་པའི་རྩ་ལྟུང། འདི་ལ་དབྱེ་ན་
མཚམས་མེད་ལྔའི་རྩ་ལྟུང་ལྔ། ལས་འབྲས་དང། སྐྱེ་བ་སྔ་ཕྱི་སོགས་མེད་དོ་ཞེས་འཛིན་ན། ལོག་པར་ལྟ་བ་འཛིན་པའི་རྩ་ལྟུང། གྲོང་དང་གྲོང་ཁྱེར་དང། ལྗོངས་དང། ཡུལ་འཁོར་གང་རུང་འཇིགས་འཇིག་པར་བྱས་ན། གྲོང་སོགས་
འཇོམས་པའི་རྩ་ལྟུང། འདི་ལ་དབྱེ་ན་གྲོང་སོགས་འཇོམས་པའི་རྩ་ལྟུང་བཞི། སྟོང་ཉིད་སྟོན་པའི་སྣོད་དུ་མི་རུང་ཞིང། རྫོགས་བྱང་དུ་སེམས་བསྐྱེད་པ་དང་ལྡན་པའི་སེམས་ཅན་ལ་སྟོང་ཉིད་བསྟན་པས་སྐྲག་ནས་སེམས་

[017B] རྫོགས་བྱང་དུ་སེམས་བསྐྱེད་པ་ལ་ཁྱོད་ཕྱིན་དྲུག་ལ་སྤྱད་པ་དང། སངས་རྒྱ་བ་མི་ནུས། ཉན་རང་གི་སེམས་བསྐྱེད་ན་འཁོར་
བ་ལས་གྲོལ་བར་འགྱུར་ཞེས་སྨྲ་བས་ཡུལ་དེ་རྫོགས་བྱང་དུ་སེམས་བསྐྱེད་པ་ལས་ལོག་ན། རྫོགས་བྱང་ལས་ལྡོག་པའི་རྩ་ལྟུང། སོ་ཐར་གྱི་ཚུལ་ཁྲིམས་ལ་ཚུལ་བཞིན་དུ་གནས་པ་ལ་སོ་ཐར་ཚུལ་ཁྲིམས་དག་པས་ཅི་ཞིག་བྱ་
རྫོགས་བྱང་དུ་སེམས་བསྐྱེད་ལ། ཐེག་ཆེན་ལྷོགས་ཞེས་དང། སྒོ་གསུམ་གྱི་ཉེས་སྤྱོད་ཐམས་ཅད་འགག་པར་འགྱུར་ཞེས་སྨྲ་བས་ཡུལ་དེ་སོ་ཐར་གྱི་ཚུལ་ཁྲིམས་ལས་ལོག་པ་ན། སོ་ཐར་སྤངས་པའི་རྩ་ལྟུང། ཉན་རང་གི་
ཐེག་པ་ལ་ཇི་ཙམ་བསླབ་ཀྱང་ཉོན་མོངས་མ་ལུས་པ་སྤོང་མི་ནུས་ཞེས་སྐུར་བ་ཅོམྤརེ་ཨྦོེ། སྐུར་པ་བཏབ་སྟེ། ཉན་རང་གི་རྟོགས་པས་འཁོར་བ་ལས་མི་གྲོལ་བར་འཛིན་ན། སློབ་པའི་ཐེག་པས་ཆགས་སོགས་སྤོང་མི་ནུས་པར་འཛིན་པའི་རྩ་
ལྟུང། རང་ཉིད་རྙེད་བཀུར་ལ་ཆགས་པའི་པས་ཐེག་ཆེན་འདོན་པ། ཀློག་པ། སྟོན་པ་སོགས་བྱེད་བཞིན་དུ་བདག་ནི་རྙེད་བཀུར་སོགས་ལ་མི་བལྟ་བའི་ཐེག་ཆེན་པ་ཡིན་གྱི། གཞན་ནི་མ་ཡིན་ནོ་ཞེས་བསྟོད་སྨད་སོ་སོར་སྨྲས་པ་
ན༑ ཚིག་བཅད་རྒྱུ་ཡིས་གཞན་སྨད་པའི་རྩ་ལྟུང། རྩ་ལྟུང་འདི་རྩ་ལྟུང་དང་པོ་བདག་བསྟོད་གཞན་སྨོད་ཀྱི་རྩ་ལྟུང་དུ་འདུ་བས་ལོགས་སུ་མ་བགྲང་བར་གསུངས། རང་གིས་སྟོང་ཉིད་མངོན་སུམ་དུ་མ་རྟོགས་ཀྱང། གཞན་
ལ་སྟོང་པ་ཉིད་བསྟན་ནས། ཁྱོད་ཀྱི་འདི་བསྒོམས་ཤིག་དང། སྟོང་པ་ཉིད་མངོན་སུམ་དུ་རྟོགས་པར་འགྱུར་བས་ཁོ་བོ་དང་འདྲ་བར་འགྱུར་རོ་ཞེས་སྨྲས་པས། ཕ་རོལ་གྱི་གྱིས་དོན་གོ་ན་ལོག་པ་ཉིད་སྨྲ་བའི་རྩ་ལྟུང། རྒྱལ་པོ་དང་བློན་

[018A]༄༅། །པོ་སོགས་ཀྱིས་དཀོན་མཆོག་གི་དཀོར་རམ། དགེ་འདུན་དང། དགེ་སློང་ལ་ཆད་པ་བཅད་པའི་ཡོ་བྱད་དེ། རང་ལ་ཕུལ་བའི་ཚེ་བླངས་ཏེ་ཐོབ་པ་ན་དཀོན་མཆོག་གི་དཀོར་བྱིན་པ་ལེན་པའི་རྩ་ལྟུང་། ཞི་
གནས་ལ་མཉམ་པར་འཇོག་པའི་བསམ་གཏན་པ་སོ་སྐྱེ་ལ་སྡང་བའི་བསམ་པས་དེ་དག་གི་ལོངས་སྤྱོད་རྣམས་ལན་ནས། ཁ་ཏོན་པ་རྣམས་ལ་བྱིན་པ་ན་ཞི་གནས་འདོར་བ་བྱ་ཞིང་བསམ་གཏན་པའི་ལོངས་སྤྱོད་ཁ་ཏོན་པ་ལ་
བྱིན་པའི་རྩ་ལྟུང། བྱང་ཆུབ་ཀྱི་སེམས་གཏོང་ན། བྱང་ཆུབ་སེམས་འདོར་གྱི་རྩ་ལྟུང། རྩ་ལྟུང་འདི་དང། རྩ་ལྟུང་དགུ་པ་ལོག་པ་ལྟ་བ་འཛིན་པའི་རྩ་ལྟུང་གཉིས་སྐྱེ་བ་ལ་ཀུན་དཀྲིས་ཚང་མི་དགོས་ཤིང། གཞན་རྩ་ལྟུང་བཅུ་
དྲུག་ལ་ཀུན་དཀྲིས་ཆེན་པོ་སྟེ་བཞི་ཚང་དགོས་པས། ཀུན་དཀྲིས་བཞི་ནི། ཉེས་སྤྱོད་དེ་ལ་ད་དུང་སྤྱོད་འདོད་པ། ངོ་ཚ་ཁྲེལ་ཡོད་མེད་པ། དགའ་ཞིང་མགུ་བ། ཉེས་དམིགས་སུ་མི་བལྟ་བ་སྟེ་བཞི། ཕྱི་མ་འདིའི་སྟེང་དུ་དང་པོ་གསུམ་
ཚང་ན་ཀུན་དཀྲིས་ཆེན་པོ། ཕྱི་མ་འདིའི་སྟེང་དུ་དང་པོ་གསུམ་ལས་གཉིས་ཙམ་དང། གཅིག་ཙམ་དང། ཕྱི་མ་ཁོ་རང་ཙམ་ལ་ཟག་པ་འབྲིང་དང། དང་པོ་གསུམ་ལ་ཟག་པ་ཆུང་ངུ་ཡིན་ནོ། །རྩ་ལྟུང་བཅུ་དྲུག་པོ་དེའི་གཞི་ལ་
ཞུགས་ཀྱང་ཀུན་དཀྲིས་ཆེན་པོ་མ་ཚང་ན་ཟག་པ་ཆུང་འབྲིང་གིས་བསྡུས་པའི་ལྟུང་བ་ཡིན་པས་དེ་རྣམས་རྩ་ལྟུང་དེའི་།    ༈    དཀོན་མཆོག་གསུམ་གང་
རུང་ལ་ལུས་ཀྱིས་ཕྱག། ངག་གིས་བསྟོད་པ། ཡིད་ཀྱིས་དྭང་བ་སྟེ་སྒོ་གསུམ་གྱིས་མཆོད་པ་མ་བྱས་པར་ཞག་གཅིག་འདས་ན། དཀོན་མཆོག་གསུམ་ལ་སྒོ་གསུམ་གྱིས་མ་མཆོད་པའི་ཉེས་བྱས། རང་ཉིད་འདོད་པ་ཆེ་བ་ཆོག་

[018B] འདོད་པའི་སེམས་ཀྱི་རྗེས་སུ་འཇུག་པའི་ཉེས་བྱས། བྱང་སེམས་བསླབ་པ་རྒན་པ་ཡོན་ཏན་དང་ལྡན་པ་བཀུར་སྟི་བྱ་འོས་པ་ལ། བཀུར་སྟི་སོགས་གུས་
པར་མ་བྱས་ན། རྒན་པ་རྣམས་ལ་གུས་པར་མི་བྱེད་པའི་ཉེས་བྱས། གཞན་གྱིས་རང་ལ་དྲང་པོར་སྨྲ་ཞིང་དགའ་བར་བྱེད་ཅིང། དོན་འདྲི་བ་ལ་ཁོང་ཁྲོ་འམ། ལེ་ལོའི་དབང་གིས་རྗེས་སུ་མཐུན་པའི་ལན་མི་འདེབས་ན། དྲིས་པ་
རྣམས་ལ་ལན་མི་འདེབས་པའི་ཉེས་བྱས་། གཞན་གྱིས་ཟས་གོས་སོགས་ཀྱི་མགྲོན་དུ་བོས་པ་ལ་ང་རྒྱལ་ལམ། མནར་སེམས་སམ། ཁོང་ཁྲོ་འམ། ལེ་ལོའི་དབང་གིས་མི་འགྲོ་ན། མགྲོན་དུ་བོས་པ་བདག་གིར་མི་བྱེད་པའི་
ཉེས་བྱས། སྦྱིན་བདག་གིས་གསེར་དངུལ་སོགས་ནོར་སྣ་ཚོགས་ཕུལ་བ་ན། མནར་སེམས་སམ། ཁོང་ཁྲོའམ། ལེ་ལོའི་དབང་གིས་མི་ལེན་ན། གསེར་ལ་སོགས་པ་མི་ལེན་པའི་ཉེས་བྱས། གཞན་ཆོས་འདོད་པ་རྣམས་ལ་མནར་
སེམས་སམ། ཁོང་ཁྲོའམ། ཕྲག་དོག་གམ། ལེ་ལོའི་དབང་གིས་ཆོས་མི་སྦྱིན་ན། ཆོས་འདོད་པ་ལ་ཆོས་མི་སྦྱིན་པའི་ཉེས་བྱས། ཉེས་བྱས་བདུན་པོ་འདི་དགེ་བ་ཆོས་སྡུད་ཀྱི་སྦྱིན་པའི་མི་མཐུན་ཕྱོགས་སོ། །མཚམས་མེད་བྱེད་
པའམ། རྩ་ལྟུང་བྱུང་བའི་ཚུལ་ཁྲིམས་འཆལ་བ་རྣམས་དེས་དེའི་རྒྱུ་མཚན་དུ་བྱས་ནས། མནར་སེམས་སམ། ཁོང་ཁྲོའམ། ལེ་ལོའི་དབང་གིས་ཡལ་བར་དོར་ཞིང་ཁྱད་དུ་གསང་གསད་ན་ཚུལ་ཁྲིམས་འཆལ་རྣམས་ཡལ་བར་འདོར་བའི་ཉེས་
བྱས། གཞན་གྱི་སེམས་བསྲུང་བའི་ཕྱིར་འདུལ་བའི་བསླབ་པ་རྣམས་ཉན་ཐོས་རྣམས་དང་འདྲ་བར་མི་བསླབ་ན། ཕ་རོལ་དད་ཕྱིར་སློབ་པར་མི་བྱེད་པའི་ཉེས་བྱིས་བྱས། འདུལ་བའི་བཅས་པ་གོས་ཞག་བཅུ་འཆང་སྤངས་སོགས་

[019A]༄༅། །བཅས་རྐྱང་གི་ལྟུང་བ་སོགས་ལ་བྱང་སེམས་ཀྱིས་ཉན་ཐོས་བཞིན་སློབ་མི་དགོས་པ་ལས། དེ་དང་མཚུངས་པར་སློབ་ན། སེམས་ཅན་དོན་ལ་བྱ་བ་ཆུང་བའི་ཉེས་བྱས། བྱང་སེམས་ཀྱི་བསླབ་པ་ལ་ཚུལ་
བཞིན་དུ་སློབ་པའི་བྱང་ཆུབ་གྱི་སེམས་དང་ལྡན་པ་ལ། གཞན་དོན་ཁྱད་པར་ཅན་དུ་འགྱུར་ན་སྲོག་གཅོད་སོགས་བདུན་གནང་བའི་སྐབས་ཡོད་བཞིན་དུ་དེ་ལ་མ་ཞུགས་ན། སྙིང་བརྩེར་བཅས་པར་མ་བྱས་པའི་ཉེས་བྱས། ཚུལ་
འཆོས། ཁ་གསག། གཞོག་སློང། ཐོབ་ཀྱིས་འཇལ་བ། རྙེད་པས་རྙེད་པ་འཚོལ་བ་སྟེ་ལོག་འཚོ་ལྔ་གང་རུང་དང་དུ་ལན་ཞིང། དེ་དག་གི་གཉེན་པོ་མི་བསྟེན་ན། འཚོ་བ་ལོག་པ་དང་དུ་ལེན་པའི་ཉེས་བྱས། འཆར་ཞིང་རྒོད་པ་རྩེ་ཞིང་ཅ་ཅོ་
འདོན་པ་གཡེང་པ། གཞན་ལ་ཡང་རྒོད་པ་སོགས་སུ་གཞུག་པར་འདོད་ན། འཆར་ནས་རབ་དུ་རྒོད་པ་བཅས་ཀྱི་ཉེས་བྱས། བྱང་སེམས་རྣམས་མྱང་འདས་ལ་དགའ་བར་མི་བྱ་ཞིང། དེ་ལ་རྒྱབ་ཀྱི་ཕྱོགས་པར་བྱ། ཉོན་མོངས་
པ་འཇིགས་པར་མི་བྱ་ཞིང། དེ་དག་ལས་སེམས་ཤིན་ཏུ་དབེན་པར་མི་བྱ་སྟེ། བསྐལ་པ་གྲངས་མེད་གསུམ་དུ་འཁོར་བར་འཁོར་ཞིང། བྱང་ཆུབ་བསྒྲུབ་དགོས་པ་བལྟ་ཞིང། དེ་སྐད་སྨྲ་ན་འཁོར་བར་གཅིག་བུ་འགྲོད་པར་སེམས་
པའི་ཉེས་བྱས། རང་གི་ཚིག་མི་བཙན་པའམ་མི་བཙུན་བར་འགྱུར་བའི་དྲི་ངས་དང། མི་སྙན་པ་གཏམ་ངན་འབྱུང་བའི་གཞི་རང་ལ་ཡོད་པ་དེ་རྣམས་མ་སེལ་ཞིང་མི་སྤོང་ན། གྲགས་པ་མ་ཡིན་པ་མི་སྤོང་བའི་ཉེས་བྱས། ཕ་རོལ་
པོའི་ལུས་ངག་གི་ཉེས་སྤྱོད་རྣམས་དྲག་པོའི་ཆད་པས་ཕྱིར་བཅོས་ནུས་པ་མཐོང་བཞིན་དུ་དེའི་སེམས་བསྲུང་བཙམ་གྱི་ཕྱིར་དུ་ཐབས་དེས་མི་འཆོས་ན། ཉོན་མོངས་བཅས་ཀྱང་འཆོས་པར་མི་བྱེད་པའི་ཉེས་བྱས། ཚུལ་ཁྲིམས་

[019B] །གཞན་གྱི་རང་ལ་གཤེ་བ། ཁྲོ་བ། བརྡེག་པ། མཚང་འདྲུ་བ། སོགས་བཞི་ལ་དེ་དང་དེའི་ལན་བྱས་
ན། དགེ་སྦྱོང་གི་ཆོས་བཞི་དང་བྲལ་བའི་ཉེས་བྱས། རང་གིས་གཞན་ལ་ཉེས་པ་བྱས་སམ། གཞན་གྱིས་བྱས་དོགས་པ་གང་རུང་ལ་མནར་སེམས་སམ། ང་རྒྱལ་ལམ། ལེ་ལོའི་དབང་གིས་ཚུལ་དང་མཐུན་པ་བཤད་སྦྱང་མི་བྱེད་
ན། ཁྲོས་པ་རྣམས་ཡལ་བར་དོར་བའི་ཉེས་བྱེས། རང་ལ་གཞན་གྱིས་ཉེས་པ་བྱས་པ་དག་ཆོས་བཞིན་དུ་མཐུན་པར་ཤད་སྦྱང་བྱས་ཀྱང་མནར་སེམས་སམ་འཚེ་བའི་བསམ་པའམ་ལེན་མི་འདོད་པའི་དབང་གིས་ཤད་སྦྱང་
མི་ལེན་ན། ཕ་རོལ་ཤད་ཀྱིས་འཆགས་པ་སྤོང་བའི་ཉེས་བྱས། གཞན་ལ་ཁྲོ་བའི་བསམ་པ་བྱུང་ཞིང་འཛིན་ལ་ཉེས་པ་མི་བལྟ་ཞེས་དང་དུ་ལེན་ན། ཁྲོས་པའི་སེམས་ཀྱིས་རྗེས་སུ་འཇུག་པའི་ཉེས་བྱས། འདི་ཡན་གྱི་ཉེས་
བྱས་བཞི་ནི་བཟོད་པའི་མི་མཐུན་ཕྱོགས་སོ། །རྙེན་བཀུར་རིམ་གྲོ་རྙེད་པ་སོགས་ལ་རེ་བའི་འཁོར་བསྡུ་ན། བསྙེན་བཀུར་འདོད་ཕྱིར་འཁོར་རྣམས་བསྡུ་བའི་ཉེས་བྱས། སྙོམས་ལས་དང། ལེ་ལོའི་དབང་གི་གུང་ཐུན་
མ་གཏོགས་ཉིན་མོ་དང། ནམ་གྱི་ཆ་སྟོད་སྨད་ལ་གཉིད་ཀྱི་བདེ་བ། གློས་འབེབས་པའི་བདེ་བ། མལ་དུ་ཉལ་བའི་བདེ་བ་སོགས་དང་དུ་ལེན་ཞིང་སེལ་བར་མི་བྱེད་ན། ལེ་ལོ་ལ་སོགས་སེལ་བར་མི་བྱེད་པའི་ཉེས་
བྱས། རྒྱལ་བློན་ཆོམ་རྐུན་བུད་མེད་སོགས་འདུ་འཛིའི་གཏམ་ལ་ཀུན་ཏུ་ཆགས་པའི་སེམས་ཀྱིས་དུས་ཡེལ་བར་བྱེད་ན། ཆགས་པས་བྲེ་མོའི་གཏམ་ལ་བསྟེན་པའི་ཉེས་བྱས། འདི་ཡན་ཉེས་བྱས་གསུམ་ནི་

[020A]༄༅། །བརྩོན་འགྲུས་ཀྱི་མི་མཐུན་ཕྱོགས་སོ། །སེམས་སྙོམས་པར་འཇོགས་པར་འདོད་ལ་མནར་སེམས་སམ། ལེ་ལོའི་དབང་གིས་ཏིང་ངེ་འཛིན་གྱི་གདམས་ངག་གཞན་ལ་ནོད་དུ་མི་འགྲོ་ན། ཏིང་ངེ་
འཛིན་གྱི་དོན་མི་འཚོལ་བའི་ཉེས་བྱས། བསམ་གཏན་ལ་གེགས་བྱེད་པའི་སྒྲིབ་པ། རྒོད་འགྱོད་གཉིས། གནོད་སེམས། གཉིད་རྨུགས་གཉིས། འདོད་པ་ལ་འདུན་པ། ཐེ་ཚོམ་སྟེ་ལྔ་པོ་གང་ཡང་རུང་བ་དང་དུ་ལེན་ཞིང་
སེལ་བར་མི་བྱེད་ན། བསམ་གཏན་སྒྲིབ་པ་སྦྱོང་བར་མི་བྱེད་པའི་ཉེས་བྱས། བསམ་གཏན་གྱི་བདེ་བ་ལ་སྲེད་ཅིང་རོ་མྱོང་ལ་ཡོན་ཏན་དུ་ལྟ་ན། གསམ་གཏན་རོ་ལ་ཡོན་ཏན་དུ་ལྟ་བའི་ཉེས་བྱས། འདི་ཡན་གྱི་ཉེས་བྱས་
གསུམ་ནི་བསམ་གཏན་གྱི་མི་མཐུན་ཕྱོགས་སོ། །ཉན་ཐོས་ཀྱི་སྡེ་སྣོད་ཉན་པ། ཚིག་དོན་བཟུང་བ། བསླབ་པ་སོགས་ཐེག་དམན་ལ་དགོས་ཀྱང་བྱང་སེམས་ལ་དགོས་པ་མེད་པར་ལྟ་ཞིང་གཞན་ལ་དེ་སྐད་སྨྲ་ན་
ཉན་ཐོས་ཐེག་པ་སྤོང་བར་བྱེད་པའི་ཉེས་བྱས། བྱང་སེམས་ཀྱི་སྡེ་སྣོད་ལ་བརྩོན་པར་བྱར་ཡོད་བཞིན་དུ་དེ་ཡལ་བར་བོར་ནས། ཉན་ཐོས་ཀྱི་སྡེ་སྣོད་པ་བརྩོན་པར་བྱེད་ན། རང་ཚུལ་ཡོད་བཞིན་དེ་ལ་བརྩོན་པའི་ཉེས་བྱས། །
སངས་རྒྱས་ཀྱི་གསུང་ལ་བརྩོན་པར་བྱར་ཡོད་བཞིན་དེ་མ་བྱས་པར། མུ་སྟེགས་ཀྱི་བསྟན་བཅོས་ལ་བརྩོན་པར་བྱེད་ན། བརྩོན་མིན་ཕྱི་རོལ་བསྟན་བཅོས་ལ་བརྩོན་པའི་ཉེས་བྱས། དགོས་པའི་དབང་གིས་མུ་སྟེགས་ཀྱི་བསྟན་
བཅོས་ལ་བརྩོན་དགོས་པ་ཡོད་ཀྱང་ཐོག་མཐའ་བར་གསུམ་དུ་དེ་ལ་དགའ་ཞིང་འཇུག་པར་བྱེད་ན། བརྩོན་པར་བྱས་ཀྱང་དེ་ལ་དགའ་བའི་ཉེས་བྱས། བྱང་སེམས་ཀྱི་སྡེ་སྣོད་གང་ཡང་རུང་བ་ལ་འདི་བརྗོད་བྱ་དམན་ཞེས་པའམ། བརྗོད་བྱེད་དམན་ཞེས་

[020B] བྱེད་པ་པོ་དམན་ཞེས་པའམ། སེམས་ཅན་གྱི་དོན་དུ་མི་འགྱུར་ཞེས་སྐུར་པ་  ཐེག་པ་ཆེན་པོ་སྤོང་བར་བྱེད་པའི་ཉེས་བྱས་། ང་རྒྱལ་ལམ་ཁོང་ཁྲོས་བདག་ལ་བསྟོད་ཅིང་གཞན་ལ་སྨོད་ན། །
བདག་བསྟོད་གཞན་སྨོད་ཀྱི་ཉེས་བྱས་། ང་རྒྱལ་ལམ་ལེ་ལོའི་དབང་གིས་ཆོས་འཆད་པ་དང། ཆོས་ཀྱི་འབེལ་གཏམ་སོགས་ལ་མི་འགྲོ་ན། ཆོས་ཀྱི་དོན་དུ་འགྲོ་བར་མི་བྱེད་པའི་ཉེས་བྱས་། རང་ལ་ཆོས་སྨྲ་བའི་གང་ཟག་ལ་
སྟོན་པའི་འདུ་ཤེས་དང། བཀུར་སྟི་སོགས་མི་བྱ་བར་ཁྱད་གསོད་དང་འཕྱ་ཞིང་ཚིག་ལེགས་པ་ལ་རྟོན་གྱི་དོན་ལ་མི་རྟོན་ན། དེ་ལ་སྣོད་དང་ཡི་གེ་རྟོན་པའི་ཉེས་བྱས་། འདི་ཡན་གྱི་ཉེས་བྱས་བརྒྱད་ནི་ཤེས་རབ་ཀྱི་མི་མཐུན་
ཕྱོགས་ཏེ་ཉེས་བྱས་སོ་བཞི་པོ་འདི་རྣམས་ནི་དགེ་བ་ཆོས་སྡུད་ཀྱི་ཕྱིན་དྲུག་གི་མི་མཐུན་ཕྱོགས་ཀྱི་ཉེས་པའོ། །བྱ་བ་གཏན་ལ་འབེབས་པ། ལམ་དུ་འགྲོ་བ། སྐད་སློབ་པ། ཉེས་པ་མེད་པའི་ལས། ལོངས་སྤྱོད་བསྲུང་བ་
བྱ་[*BYE]བ་བསྡུམ་པ། དགའ་སྟོན། བསོད་ནམས་བྱེད་པ་སྟེ་བརྒྱད་གང་རུང་ལ་གྲོགས་བྱེད་འོས་པའི་ཚེ་ཁོང་ཁྲོའམ་ལེ་ལོའི་དབང་གིས་གྲོགས་མི་བྱེད་ན། དགོས་པའི་གྲོགས་སུ་འགྲོ་བར་མི་བྱེད་པའི་ཉེས་བྱས་སོ་། ནད་པ་
ལ་རིམ་གྲོ་དང་བསྙེན་བཀུར་བྱེད་འོས་པའི་ཚེ་ཁོང་ཁྲོའམ་ལེ་ལོའི་དབང་གིས་རིམ་གྲོ་དང་བསྙེན་བཀུར་མ་བྱེད་ན། ནད་པའི་རིམ་གྲོ་བྱ་བར་སྤོང་བའི་ཉེས་བྱས་སོ་། །ལོང་བ། འོན་པ། ཡན་ལག་མེད་པ། ལམ་གྱིས་ངལ་བ། སྒྲིབ་
པ་ལྔའི་སྡུག་བསྔལ་བ། གནོད་སེམས་སོགས་རྣམ་རྟོག་གི་སྡུག་བསྔལ་བ། གཞན་གྱིས་དམའ་ཕབས་པའི་སྡུག་བསྔལ་བ་སྟེ་བདུན་གང་རུང་ལ་ཁོང་ཁྲོ་དང་ལེ་ལོའི་དབང་གིས་སྡུག་བསྔལ་དེ་དག་སེལ་བའི་ཐབས་

[021A]༄༅། །མི་བྱེད་ན། སྡུག་བསྔལ་སེལ་བར་མི་བྱེད་པའི་ཉེས་བྱས། འདི་ཕྱིའི་དོན་ལ་ཚུལ་བཞིན་མ་ཡིན་པར་ཞུགས་པའི་སེམས་ཅན་ལ་ཁོང་ཁྲོའམ་ལེ་ལོའི་དབང་གིས་སྐྱོན་མེད་པའི་རིགས་པ་ཇི་ལྟར་འཚམས་
པ་ཚུལ་བཞིན་མི་བསྟན་ན། བག་མེད་པ་ལ་རིགས་པ་མི་བསྟན་པའི་ཉེས་བྱས། རང་ལ་ཕན་འདོགས་པ་ལ་མནར་སེམས་སམ་ལེ་ལོའི་དབང་གིས་ཕན་ལན་མི་བྱེད་ན་བྱས་ལ་ལན་དུ་ཕན་མི་འདོགས་པའི་ཉེས་བྱས་། ཉེས་
དུའམ་ལོངས་སྤྱོད་དང་བྲལ་བའི་མྱ་ངན་བྱུང་བའི་སེམས་ཅན་ལ་མནར་སེམས་སམ། ལེ་ལོའི་དབང་གིས་མྱ་ངན་དེ་སེལ་བར་མི་བྱེད་ན། གཞན་གྱིས་མྱ་ངན་སེལ་བར་མི་བྱེད་པའི་ཉེས་བྱས་་ ཟས་སྐོམ་སོགས་སློང་བ་
པོ་ལ་མནར་སེམས་སམ། ལེ་ལོའི་དབང་གིས་མ་བྱིན་ན། ནོར་འདོད་པ་ལ་སྦྱིན་པར་མི་བྱེད་པའི་ཉེས་བྱས་་ འཁོར་བསྡུས་པ་ལ་མནར་སེམས་སམ་ལེ་ལོའི་དབང་གིས་གདམས་ངག་མི་སྟེར་བའམ་དེ་དག་གི་ཕྱིར་བྲམ་ཟེ་ཁྱིམ་
བདག་ངང་དད་པ་ཅན་ལ་ཡོ་བྱད་ཆོས་བཞིན་དུ་མི་འཚོལ་ན། འཁོར་རྣམས་ཀྱིས་ནི་དོན་མི་བྱེད་པའི་ཉེས་བྱས་་ མནར་སེམས་སམ་ལེ་ལོའི་དབང་གིས་གཞན་གྱི་སེམས་དང་མཐུན་པར་མི་བྱེད་ན། གཞན་གྱི་བློ་དང་མཐུན་པར་
མི་འཇུག་པའི་ཉེས་བྱས། མནར་སེམས་སམ་ལེ་ལོའི་དབང་གིས་གཞན་གྱི་ཡོན་ཏན་དང་བསྔགས་ལ་མི་བརྗོད་པའམ་ལེགས་པར་སྨྲ་བ་ལ་ལེགས་སོ་མི་སྟེར་ན། ཡོན་ཏན་བསྔགས་པ་བརྗོད་པར་མི་བྱ་བའི་ཉེས་བྱས། སེམས་
ཅན་དམའ་དབབ་པ་དང། ཆད་པས་བཅད་པ་དང། བསྐྲད་པར་རིག་༄༅རིགས་[RJE RIN PO CHE] རྐྱེན་དུ་འཚམ་པར་ཚར་མི་གཅོད་པའི་ཉེས་བྱས། རང་ཉིད་རྫུ་འཕྲུལ་དང། མཐུ་སྣ་ཚོགས་

[021B] སྐྲག་པར། མདུན་འདུན་པར། སྡོམ་པ་དང་མ་ལྡན་པ་ལ་དད་པའི་བྱིན་པ་སྤོང་བ་སོགས་བྱེད་རིགས་པ་ལ། སྐྲག་པར། མདུན་འདུན་པར། སྡོམ་པ་དང་མི་ལྡན་པ་ལ་དད་པའི་བྱིན་པ་སྤང་བ་སོགས་མི་བྱེད་ན། རྫུ་འཕྲུལ་བསྡིགས་
ལ་སོགས་མི་བྱེད་པའི་ཉེས་བྱས། ཉེས་བྱས་བཅུ་གཉིས་པོ་འདི་སེམས་ཅན་དོན་བྱེད་ཀྱི་ཚུལ་ཁྲིམས་ཀྱི་མི་མཐུན་ཕྱོགས་སོ།།    ༈    གཞན་ལ་ཆོས་
དང་ཟང་ཟིང་གི་གིས་སྐྱོང་འོས་པ་ལ་མི་སྐྱོང་བ་དང། གཞན་གྱི་གནོད་པ་ལ་འཁོན་དུ་འཛིན་ཅིང་རིས་སུ་བཅད་ནས་ཆགས་སྡང་བྱེད་པ་དང། དམ་པ་མི་བསྟན་བསྟེན་ཞིང་ཐོས་བསམ་བྱེད་པ་དོར་བ་དང། ཟས་གོས་སོགས་ལ་ལོངས་
སྤྱོད་ཚེ་གཞན་དོན་གྱི་བསམ་པས་མ་ཟིན་པ་དང་དགེ་བའི་བྱ་བ་ཀུན་ལ་སེམས་བསྐྱེད་ཀྱིས་ཟིན་པར་མ་བྱས་ན་ཉེས་བྱས་སུ་གསུངས་ཤིང།    ༈    ནག་ཆོས་
བཞི་སྤོང་ཞིང། དཀར་ཆོས་བཞི་བླང་བར་བྱ་དགོས་པས་དེའི་ཚུལ་ནི། ནག་ཆོས་དང་པོ་བླ་མ་དང་མཆོད་གནས་སོགས་ལ་དེར་ཤེས་བཞིན་དུ་རྫུན་གྱི་༄༅གྱིས་དབུ་བསྐོར་བ། དེའི་གཉེན་པོར་དཀར་ཆོས་དང་པོ་སེམས་ཅན་ཀུན་ལ་བཞད་
གད་ཙམ་གྱི་ཕྱིར་ཡང་ཤེས་བཞིན་དུ་རྫུན་མི་སྨྲ་བ། ནག་ཆོས་གཉིས་པ་གཞན་གྱི་དགེ་བ་བྱེད་པ་ལ་འགྱོད་པ་བསྐྱེད་དུ་གཞུག་པ། དེའི་གཉེན་པོར་དཀར་ཆོས་བཞི་པ་རང་གིས་སྨིན་པར་བྱས་པའི་སེམས་ཅན་ཐེག་དམན་གྱི་
ཐེག་པ་ལ་མི་འགོད་པར་རྫོགས་པའི་བྱང་ཆུབ་འཛིན་དུ་གཞུག་པ། ནག་ཆོས་གསུམ་པ་བྱང་སེམས་ལ་ཁོང་ཁྲོས་མི་སྙན་པར་བརྗོད་པ། དེའི་གཉེན་པོར་དཀར་ཆོས་གསུམ་པ་སེམས་ཅན་ཀུན་ལ་སྟོན་པའི་འདུ་ཤེས་བསྐྱེད་

[022A]༄༅། །ཅིང་དག་སྣང་སྦྱོར་བ། ནག་ཆོས་བཞི་པ་སེམས་ཅན་གང་ལ་ཡང་ལྷག་བསམ་མིན་པའི་གཡོ་རྒྱུ་སྒྱུ་བྱེད་པ། དེའི་གཉེན་པོར་དཀར་ཆོས་གཉིས་པ་སེམས་ཅན་ཀུན་ལ་གཡོ་རྒྱུ་སྒྱུ་མེད་པར་དྲང་པོའི་བསམ་
པ་ལ་གནས་པ་སོགས་བསླབ་བྱ་འདི་རྣམས་ལ་ནན་ཏན་གྱིས་བསླབ་པར་བྱ་བའོ།།    ༈    ཀུན་དཀྲིས་ཆེན་པོ་ཚང་བའི་རྩ་ལྟུང་ངམ། སྨོན་སེམས་གཏོང་བ། ལོག་ལྟ་བྱུང་བ་ལྟ་བུ་
ལ་སྡོམ་པ་སླར་བསླང་དགོས་ཤིང། ཟག་པ་འབྲིང་གི་ཉེས་བྱས་རྣམས། གསུམ་ཡན་ཆད་ལ་བཤགས་པ་དང། ཟག་པ་ཆུང་ངུའི་ཉེས་བྱས་དང། ཉེས་བྱས་ཞེ་དྲུག་སོགས་གང་ཟག་གཅིག་གི་མདུན་དུ་བཤགས་པར་
བྱ་ཞིང། དེ་དག་ལས་གཞན་པའི་ཉེས་བྱས་གཅིག་ལ་སོགས་པའི་མདུན་དུ་བཤགས་ན་རབ་དང། དེ་མིན་རྒྱལ་བ་སྲས་བཅས་ཀྱི་མདུན་དུ་བཤགས་པར་མོས་ཏེ་རྟེན་གྱི་དྲུང་དུ་བཤགས་པར་བྱ་ཞིང། སྐྱབས་འགྲོ་སེམས་
བསྐྱེད། ལྟུང་བཤགས། སྤྱི་བཤགས། རྡོར་སེམས་བསྒོམས་བཟླས་སོགས་ཀྱི་སྒོ་ནས་བཤགས་པར་ཡང་བྱའོ།། བཤགས་པ་སྔ་ཕྱི་འདི་རྣམས་ཀྱི་ཚེ་གཉེན་པོ་སྟོབས་བཞི་ཚང་བའི་སྒོ་ནས་བཤགས་དགོས་ཤིང། །
གསོ་སྦྱོང་སོགས་དགེ་འདུན་གྱི་མདུན་དུ་ཕྱིར་བཅོས་ཚུལ་ནི། ཕྱག་གསུམ་བྱས་ནས་འགྲེང་སྟེ་འདུད་ཅིང་ཐལ་མོ་སྦྱར་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་
འདུན་བྱང་ཆུབ་སེམས་དཔའ་རྣམས་ཇི་སྐད་ཡོངས་སུ་བརྗོད་པའི་ཕམ་པའི་གཞི་དང། ཉེས་བྱས་ཀྱི་གཞི་ལས་བྱང་ཆུབ་སེམས་དཔའི་འདུལ་བ་དང་འགལ་བའི་ནོངས་པ་དཔག་ཏུ་མེད་པ་བྱུང་བ་རྣམས་ཕྱིར་བཅོས་

[022B] ཞེས་བརྗོད། དེ་ནས་ཙོག་པུར་འདུག་སྟེ་ཐལ་མོ་སྦྱར་ནས། ཕྱོགས་བཅུ་ན་ཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བྱང་ཆུབ་སེམས་དཔའ་
རྣམས་བདག་ལ་དགོངས་སུ་གསོལ། བདག་བྱང་ཆུབ་སེམས་དཔའ་མིང་འདི་ཞེས་བགྱི་བ་ལ་ཇི་སྐད་ཡོངས་སུ་བརྗོད་པའི་ཕམ་པའི་གཞི་ལས། བྱང་ཆུབ་སེམས་དཔའི་འདུལ་བ་དང་འགལ་བའི་ནོངས་པ། རྙེད་དང་
བཀུར་སྟིར་ཆགས་པ་ཡིས། །བདག་བསྟོད་གཞན་ལ་སྨོད་པ་དང། སྡུག་བསྔལ་མགོན་མེད་གྱུར་པ་ལ། །སེར་སྣས་ཆོས་ནོར་མི་སྟེར་དང། །གཞན་གྱིས་བཤགས་ཀྱང་མི་ཉན་པར། །ཁྲོས་ནས་གཞན་ལ་འཚོག་པ་དང་
།ཐེག་པ་ཆེན་པོ་སྤོང་བྱེད་ཅིང། །དམ་ཆོས་འདྲར་སྣང་སྟོན་པ་དང། །དཀོན་མཆོག་གསུམ་གྱི་དཀོར་འཕྲོག་པ། ཕས་ཕམ་པ་ཡི་ལྟུང་བར་འདོད། །ཅེས་སོགས་རྩ་ལྟུང་བཅོ་བརྒྱད་ཀྱི་སྡེར་གཏོགས་པའི་ཟག་པ་ཆུང་འབྲིང་
གིས་བསྡུས་པའི་དངོས་གཞིའི་ལྟུང་བ་དང། དེ་རྣམས་ཀྱི་ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་དང། ཇི་སྐད་ཡོངས་སུ་བརྗོད་པའི་ཉེས་བྱས་ཀྱི་གཞི་ལས། བྱང་ཆུབ་སེམས་པའི་འདུལ་བ་དང་འགལ་
བའི་ནོངས་པ། དཀོན་མཆོག་གསུམ་ལ་གསུམ་མི་མཆོད། །དོད་པའི་སེམས་ཀྱི་རྗེས་སུ་འཇུག་ཅེས་སོགས་ཉེས་བྱས་བཞི་བཅུ་ཞེ་དྲུག་གི་སྡེར་གཏོགས་པའི་དངོས་གཞིའི་ལྟུང་བ་དང། དེ་རྣམས་ཀྱི་ཕྱོགས་མཐུན་གྱི་
ནོངས་པ་དཔག་ཏུ་མེད་པ་བྱུང་བ་དང། གཞན་ཡང་བྱང་ཆུབ་ཀྱི་སེམས་ཀྱི་ཕན་ཡོན་ཐུན་དྲུག་ཏུ་མ་དྲན་བ་དང། སྨོན་སེམས་ཐུན་དྲུག་ཏུ་མ་བཟུང་བ་དང། སེམས་ཅན་བློས་སྤངས་པ་དང། ཚོགས་གཉིས་གསོག་པ་ལ་

[023A] ནག་པོའི་ཆོས་བཞི་མ་སྤངས་པ་དང། དཀར་པོའི་ཆོས་བཞི་མ་བསྟེན་པ་དང། སྡོམ་པའི་ཚུལ་ཁྲིམས་དང། དགེ་བའི་ཆོས་སྡུད་པའི་ཚུལ་ཁྲིམས་དང། སེམས་
ཅན་དོན་བྱེད་ཀྱི་ཚུལ་ཁྲིམས་རྣམས་ལ་སློབ་པ་ལ་བརྩོན་པར་མ་བྱས་པ་དང། སྦྱིན་སོགས་ཕ་རོལ་ཏུ་ཕྱིན་པ་དྲུག་ལ་སློབ་པ་ལ་བརྩོན་པར་མ་བྱས་པ་དང། བསྡུ་བ་རྣམ་པ་བཞིའི་སྒོ་ནས་སེམས་ཅན་གྱི་དོན་
ལ་བརྩོན་པར་མ་བྱས་པ་དང། གཞན་ལ་ཆོས་དང་ཟང་ཟིང་གི་སྦྱོར་བས་ཕྱིར་བརྩོན་པར་བྱ་དགོས་པའི་ཚེ། བརྩོན་པ་མ་བྱས་པ་དང། གཞན་གྱི་ཕན་བཏགས་པ་དང་གནོད་པ་བསྐྱལ་བའི་མཚན་མ་ཞེ་
ལ་བཞག་ནས། རིས་སུ་བཅད་པ་དང། ཕྱོགས་ཡོངས་སུ་བཟུང་བའི་བསམ་པས་ཆགས་པ་དང། སྡང་བ་དང། བཏང་སྙོམས་ཀྱི་ཡལ་བར་འདོར་བའི་བློ་སྐྱེས་པ་དང། དམ་པ་ཉེ་བར་མ་བསྟེན་པ་དང་
བྱང་ཆུབ་སེམས་པའི་ཟབ་པ་དང་རྒྱ་ཆེ་བའི་སྡེ་སྣོད་ལ་ཐོས་བསམ་ཚུལ་བཞིན་དུ་མ་བྱས་པ་དང། ཟས་གོས་གནས་མལ་སོགས་ལ་ལོངས་སྤྱོད་པའི་ཚེ་གཞན་དོན་གྱི་བློས་མ་སྤྱད་པ་དང། སྦྱིན་སོགས་
ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ། གཞན་དོན་གྱི་བསམ་པས་ཟིན་པ་མ་བྱས་པ་དང། གཞན་གྱི་ཕན་བདེ་སྒྲུབ་པ་དང། སྡུག་བསྔལ་སེལ་བའི་སྦྱོར་པ་ལ་བརྩོན་པར་མ་བྱས་པ་ལ་སོགས་པ། མདོར་ན་
བྱང་ཆུབ་སེམས་དཔའི་འདུལ་བ་དང་འགལ་བའི་ནོངས་པ་དཔག་ཏུ་མེད་པ་བྱུང་སྟེ། བདག་བྱང་ཆུབ་སེམས་དཔའ་མིང་འདི་ཞེས་བགྱི་བའི་ནོངས་པ་དེ་རྣམས་ཕྱོགས་བཅུ་ན་བཞུགས་པའི་སངས་རྒྱས་

[023B] དགེ་འདུན་བྱང་ཆུབ་སེམས་དཔའ་རྣམས་ཀྱི་སྤྱན་སྔར་མཐོལ་ལོ།། མི་འཆབ་བོ།། འཆགས་སོ།། ཕྱིན་ཆད་ཀྱང་སྡོམ་པར་བགྱིད་ལགས་སོ། །མཐོལ་ཞིང་བཤགས་
ན་བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་མ་བཤགས་ན་དེ་ལྟར་མི་འགྱུར་བ་ལགས་སོ།། ཞེས་ལན་གསུམ་བཟླ། དེ་ནས་སློབ་དཔོན་སོགས་འོས་པས། འདི་རྣམས་ལ་ནོངས་པར་གཟིགས་ལགས་
སམ། གཞན་རྣམས་ཀྱིས་མཐོང་ལགས། ཡང་དེས་ཕྱིན་ཆད་ལེགས་པར་སྡོམ་མམ། གཞན་རྣམས་ཀྱིས་ཆོས་བཞིན་འདུལ་བ་བཞིན་དུ་ཤིན་ཏུ་ལེགས་པར་སྤྱི་བོས་ནོད་པར་བགྱིའོ།། ཞེས་མཐོང་སྡོམ་ལན་གསུམ་
དང། ཐབས་ལེགས་བྱ་བའོ།།    ༈    འཆི་བའི་ཚེ་དགེ་རྩ་ཚད་མེད་པ་དང་ལྡན་པས་ངན་སོང་གི་འཇིགས་པ་མེད་ཅིང་ཕྱི་མ་སངས་
རྒྱས་བྱང་སེམས་དང་འཕྲད་པ་ཡིད་ལ་བྱེད་པའི་མཆོག་ཏུ་དགའ་བ་དང་ལྡན་པ། ཕྱི་མ་རང་དང་ལྟ་སྤྱོད་མཚུངས་པའི་བྱང་སེམས་སམ་དེ་ལས་ལྷག་པའི་དགེ་བའི་བཤེས་གཉེན་གནས་པའི་ཞིང་དེར་སྐྱེ་བ། ཚུལ་ཁྲིམས་ཀྱི་
ཕར་ཕྱིན་རྫོགས་པར་བྱེད་པའི་བསོད་ནམས་ཀྱི་ཕུང་པོ་ཚད་མེད་པ་འབྱུང་བ། ཕྱི་མ་ཡང་ཚུལ་ཁྲིམས་ཉིད་ཀྱི་བདག་ཉིད་ཐོབ་པར་འགྱུར་བ་སོགས་གནས་སྐབས་ཀྱི་ཕན་ཡོན་མཐའ་ཡས་པར་གསུངས་ཤིང། མཐར་ཐུག་
གི་ཕན་ཡོན་ནི་འདི་ལ་བརྟེན་ནས་ཚུལ་ཁྲིམས་ཀྱི་ཕར་ཕྱིན་ཡོངས་སུ་རྫོགས་ནས་བླ་ན་མེད་པའི་བྱང་ཆུབ་ཏུ་ཝིཔེད་སྤོཏ་ཚང་རྒྱ་བའོ།།    ༈   ། །

[024A]    
མ་ཐོབ་པ་ཐོབ་པར་བྱེད་པའི་ཐབས་ནི། ལམ་ཐུན་མོངས་སིཅ་བས་རྒྱུད་ལེགས་པར་སྦྱངས་ནས། རྡོ་རྗེ་སློབ་དོན་མཚན་ཉིད་དང་ལྡན་པ་ལས་ཉེས་པ་གསུམ་གྱིས་མཉེས་པར་བྱས་ཏེ་གསོལ་བ་ཕུར་བཙུགས་སུ་བཏབ་ནས་
བླང་བར་བྱའོ།།    ༈    རྡོ་རྗེ་སློབ་དཔོན་མཚན་ཉིད་དང་ལྡན་པ་ཚུལ་བཞིན་དུ་བསྟེན་ནས། དམ་ཚིག་དང་སྡོམ་པའི་བསླབ་བྱ་རྣམས་ཤེས་པར་བྱ་ཞིང། ཁྱད་པར་དུ་རང་ལ་
དབང་བསྐུར་བ། རྒྱུད་བཤད་པ། མན་ངག་གནང་བ་གང་ཡང་རུང་བའི་བླ་མ་དེ་དངོས་གྲུབ་ཀུན་གྱི་གཞི་རྣམ་ ཉིན་ཞག་རེ་རེ་བཞིན་དུས་དྲུག་ཏུ་མཎྜལ་མེ་ཏོག་བཅས་ཕུལ་ནས་ཕྱག་འཚལ་བ། ཆོས་ཚུལ་བཞིན་
དུ་ཉན་བཤད་བྱ་བ། གུས་ཤིང་བསྟོད་པ། བླ་མའི་ཐུགས་དགོངས་བཞིན་སྒྲུབ་པ། ཡིད་དུ་འོང་བའི་ཡོ་བྱད་ རྟག་ཏུ་དམ་ཚིག་བསྲུང་བ། རྟག་ཏུ་བདེ་གཤེགས་མཆོད་པ། རྟག་ཏུ་བླ་མ་མཆོད་པ། བླ་མ་དང་རྡོ་རྗེ་འཆང་
ངོ་བོ་དབྱེར་མེད་དུ་བལྟ་བ། བླ་མའི་གྲིབ་མ། ལྷམ། སྟན། བཞོན་པ་སོགས་ལ་མི་འགོམས་པ། བཀའ་བཞིན་སྒྲུབ་པ། མི་ནུས་པ་ཤད་སྦྱང་འོས་པ་ལ་ཤད་སྦྱང་བྱ་བ། བླ་མའི་རྫས་སྲོག་བཞིན་བསྲུང་བ། བླ་མའི་འཁོར་
ལ་གཉེན་བཞིན་བལྟ་བ། བལ་མའི་དྲུང་དུ་མལ་སྟན་ལ་མི་འདུག་པ། དགོས་མེད་དུ་བླ་མའི་སྔོན་དུ་མི་ཨོཀ་འགྲོ་བ། བླ་མ་ལས་སྔར་སྟན་གྱི་སྟེང་དུ་རྐང་པ་མི་འཇོག་པ། བླ་མའི་མདུན་དུ་ཡན་ལགས་བག་དང་ལྡན་པར་

[024B] བླ་མ་བཞེངས་པའི་ཚེ་མྱུར་དུ་ལྡང་བ། བླ་མའི་དྲུང་དུ་མ་ཆིལ་མ་སོགས་མི་འདོར་ཞིང། རྐང་པ་ཀྱོང་བ་འཆག་པ་ཁ་སྟོབས་འགྱེད་པ། ཡན་ལག་མཉེ་པ། གླུ་གར་རོལ་མོ་བྱེད་པ། ཕྲེ་མོའི་གཏམ་སྨྲ་བ་རྣམས་སྤོང་
ཞིང། བླ་མའི་དྲུང་དུ་ལྡང་འདུག་གུས་པར་མི་བྱེད་པ། ལུས་གཅུ་བ། ཀ་བ་སོགས་ལ་བསྟན་པ། སོར་མོའི་ཚིག་འབྲེན་པ་རྣམས་སྤོང་བ་དང། བླ་མའི་སྐུ་ལ་དྲིལ་ཕྱིས་སྐུ་མཉེ་སོགས་བྱེད་པའི་ཚེ་ཐོག་མཐར་ཕྱག་བྱ་བ་
གཞན་དག་གུས་པར་བྱ་བའི་ཕྱིར་བླ་མའི་མཚན་སྨོས་ཚེ་ཞལ་སྔ་ནས་ཞེས་པ་སོགས་ཁྱད་པར་ཅན་གྱི་ཚིག་སྦྱར་ཞིང། རྒོང་པ་དང། ལུད་པ་སོགས་ལ་ལག་པས་ཁ་བཀབ་པ། བྱ་བ་གང་བྱེད་ཀྱང་དེ་ཟིན་ནས་ཚོག་
འཇམ་པོས་བརྡ་སྦྱར་བ། བླ་མའི་མདུན་དུ་ཞི་ཞིང་དུལ་བར་འདུག་པ། གོས་སོགས་ཚུལ་དང་མཐུན་པ་བགོ་བ། ཆོས་ཉན་པའི་ཚེ་པུས་བཙུགས་ཐལ་མོ་སྦྱར་ནས་གསོལ་བ་ལན་གསུམ་བཏབ་པ། ང་རྒྱལ་སྒེག་
ཆོས་སོགས་སྤངས་ནས་དུལ་ཞིང་བག་ཡོད་པ་བྱེད་པ། བླ་མའི་གནང་བ་མ་ཐོབ་པར་བླ་མ་བཞུགས་པའི་ཉེ་འཁོར་དེར་རབ་གནས་དཀྱིལ་འཁོར་གྱི་ལས། སློབ་མ་བསྡུ་བ། ཆོས་འཆད་པ། བླ་མའི་སློབ་མ་
རང་གི་སློབ་མ་བྱེད་པ་སོགས་སྤོང་ཞིང། གནང་བ་ཐོབ་ཀྱང་སྤྱན་འབྱེད་སྟེ་རབ་གནས་སོགས་ལ་ཡོན་ཅི་བྱུང་བ་རྣམས་བླ་མ་ལ་ཕུལ་བ། བླ་མས་ཕྱིར་གནང་ན་གཞན་ལ་ཅི་བདེར་བྱ་བ། སློབ་དཔོན་དང་བླ་མ་
ལ་འབུལ་བ་དང། དེས་ཚུར་གནང་བ་སོགས་ལ་ལག་པ་གཉིས་ཀྱིས་གུས་པས་འབུལ་བ་དང་ལེན་པར་བྱ་བ། །བླ་མའི་དྲུང་དུ་གཞན་གྱིས་ཕྱག་བྱ་བ་སོགས་བཟློག་པ། རང་གི་ཀུན་སྤྱོད་

[025A]༄༅། །ལ་བརྩོན་པས། རང་གི་རྡོ་རྗེ་སྤུན་རང་གི་ཀུན་སྤྱོད་དེ་ལས་འདས་པ་ན། དགའ་བའི་བསམ་པས་ཐབས་ཀྱིས་བཟློག་པ་བྱ་བ་སོགས་བླ་མ་བསྟེན་ཚུལ་འདི་གནང་ཆེ་ཞིང། དངོས་གྲུབ་མ་ལུས་པའི་འབྱུང་
གནས་ཡིན་པ་ལ། དེ་ཚུལ་བཞིན་དུ་མི་བསྟེན་ཅིང། དེ་ལ་བརྙས་པའམ་སྨོད་པར་བྱས་ན་རྡོ་རྗེ་སློབ་དཔོན་ལ་བརྙས་སྨོད་བྱས་པའི་རྩ་ལྟུང། གོང་གི་བླ་མ་བསྟེན་ཚུལ་གྱི་བསླབ་བྱ་དེ་རྣམས་ལས་འདས་ན་སྤོམ་པོ་
སྡོམ་པ་གསུམ་གྱི་བསླབ་པའི་བཅས་པ་གང་ཡང་རུང་བ་ལ་ཤེས་བཞིན་དུ་ཁྱད་དུ་བསད་པའི་འགལ་བར་བྱས་ན། བདེ་གཤེགས་བཀའ་འདས་ཀྱི་རྩ་ལྟུང། བླ་མ་གཅིག་ལས་རྒྱུད་སྡེ་བཞི་གང་དུང་གི་དབང་ཐོབ་
པར་མཚུངས་པའི་རྡོ་རྗེ་སྡུན་སྔགས་ཀྱི་སྡོམ་ལྡན་ལ་དེར་འདུ་ཤེས་པའི་ཁྲོ་བའི་སེམས་ཀྱིས་སྐྱོན་བརྗོད་ན་རྡོ་རྗེ་སྤུན་ལ་ཁྲོས་པའི་རྩ་ལྟུང། སེམས་ཅན་གང་ཡང་རུང་བ་གཅིག་ལ་དམིགས་ནས་བདེ་བ་དང་བྲལ་ན་
དགའ་བའི་སེམས་བསྐྱེད་ན། སེམས་ཅན་རྣམས་ལ་བྱམས་པ་སྤོང་བའི་རྩ་ལྟུང། བདག་གི་སེམས་ཅན་ཐམས་ཅད་ཀྱི་དོན་དུ་བྱང་ཆུབ་བསྒྲུབ་པ་ག་ལ་ནུས་སྙམ་པའི་བསམ་པས་སྨོན་སེམས་བཏང་ན་བྱང་སེམས་
བཏང་པའི་རྩ་ལྟུང། ཐེག་པ་གསུམ་གང་རུང་དུ་གཏོགས་པའི་རྒྱལ་བའི་བཀའ་གང་ཡང་རུང་བ་ལ་འདི་སངས་རྒྱས་ཀྱི་གསུངས་པའི་ཆོས་མ་ཡིན་ནོ། ཞེས་སྐུར་པ་ཞེ་ནས་བཏབ་ན་རང་གཞན་གྲུབ་མཐའ་ལ་
སྨོད་པའི་རྩ་ལྟུང། དབང་མཚན་ཉིད་དང་ལྡན་པས་སྣོད་རུང་དུ་མ་བྱས་པའི་གང་ཟག་ལ་དེར་འདུ་ཤེས་པའི་ལྷའི་རྣལ་འབྱོར་ལ་སོགས་པའི་སྔགས་ཀྱི་གསང་བ་གང་ཡང་རུང་བ་བསྐྲགས་པ་ཕ་རོལ་པོས་

[025B] མ་སྨིན་པ་ལ་གསང་བ་བསྒྲགས་པའི་རྩ་ལྟུང། རང་གི་ཕུང་པོ་ལྔ་སངས་རྒྱས་ལྔའི་རང་བཞིན་དུ་བསྒོམས་པར་བྱ་བ་ལ། སྡུག་བསྔལ་བའི་མི་གཙང་བ་འདི་སངས་རྒྱས་སུ་བསྒོམས་མི་རུང་ཞེས་
བརྙས་པའམ་རང་གི་ཕུང་པོ་རྒུད་པར་བྱ་བའི་བསམ་པས་ཟས་བཅད་པ་སོགས་ཀྱིས་རྒུད་པར་བྱད་ན་ཕུང་པོ་ལ་བརྙས་སྨོད་བྱེད་པའི་རྩ་ལྟུང། སྟོང་པ་ཉིད་ལ་ཡིད་མ་ཆེས་
ནས་སྤོང་ན། སྟོང་པ་ཉིད་སྤོང་བའི་རྩ་ལྟུང། དཀོན་མཆོག་དང་བླ་མར་སྨོད་པ་བསྟན་པ་བཤིག་པ་སོགས་མདོན་སྤྱོད་བྱ་འོས་པའི་གང་ཟག་ལ་ལུས་ངག་གིས་མཛའ་བར་བྱས་ན། ས་དུག་པ་ཅན་ལ་བྱམས་པར་
གྱས་པའི་རྩ་ལྟུང། འདི་ལ་མངོན་སྤྱོད་མ་བྱས་པ་ཙམ་གྱིས་རྩ་ལྟུང་མི་འབྱུང་ཞིང། ཡིད་ཀྱིས་བྱམས་པ་སྤོང་བ་ནི་མ་ཡིན་ནོ། །དབང་བསྐུར་བ་མཚན་ཉིད་ཚང་བའི་སྒོ་ནས་སྔགས་ཀྱི་སྡོམ་པ་ཐོབ་ཕྱིན་རང་གི་བློ་
ནུས་དང་འཚམས་པར་བདག་མེད་ཕྲ་རགས་གང་ཡང་རུང་བ་མ་དྲན་པར་ཉིན་ཞག་གཅིག་འདེས་ན། རྒྱན་པར་སྟོང་ཉིད་མ་བསྒོམས་པའི་རྩ་ལྟུང། སྔགས་ཀྱི་སྣོད་དུ་རུང་བའི་གདུལ་བྱ་སྔགས་ཀྱི་གདམས་
ངག་ལ་དད་ཅིང། དོན་དུ་གཉེར་བ་ལ། དེའི་འདུན་པ་བཟློག་འདོད་ཀྱི་བསམ་པས་དེའི་སེམས་བསུན་འབྱིན་པར་བྱས་ནས་དེ་འདུན་པ་ལོག་ན། དད་ལྡན་སུན་འབྱིན་པར་བྱེད་པའི་རྩ་ལྟུང། ཚོགས་ཀྱི་འཁོར་
[#LINE APPARENTLY MISSING THIS PAGE]

[026A]༄༅། །པོའམ། དཔའ་པོའི་སྟོན་མོའམ། དཔའ་མོའི་སྟོན་མོ་རྒྱུད་ནས་བཤད་པ་བཞིན་ཚུལ་དང་མཐུན་པར་བྱས་པའི་ཚེ་ཤ་ལྔ་ལ་སོགས་པའི་དམ་ཚིག་གི་རྫས་ཚུལ་བཞིན་དུ་བསྟབས་པ་ན་མི་གཅོད་
པ་དང་ཡིད་མི་ཆེས་པ་སོགས་ཀྱི་བསམ་པས་དང་དུ་མི་ལེན་པའམ། ནང་གི་བསྒོམ་པ་ཁོ་ན་གཙོ་ཕོར་གྱུར་པ་ཡིན་གྱི་དེ་ཡོད་ན། ཕྱིའི་རྡོ་རྗི་ཛྲི་ལ་སོགས་དང་ལག་པའི་ཕྱག་རྒྱ་སོགས་ལ་དགོས་པ་མེད་དོ་ཞེས་འཛིན་ན་
དམ་རྫས་ཚུལ་བཞིན་མ་བསྟེན་པའི་རྩ་ལྟུང། རྡོ་རྗེ་ཕག་མོ་སོགས་འཇིག་རྟེན་ལས་འདས་པ་བུད་མེད་ཀྱི་ཚུལ་འཛིན་པ་དེའི་སྐྱོན་བརྗོད་ནས་སྨོད་པའམ། བུད་མེད་ཀྱི་རིགས་འདི་གཡོ་རྒྱུ་ཆེ་ཞེས་པ་ལྟ་བུ་བུད་
མེད་ཀྱི་རིགས་ལ་སྐྱོན་བརྗོད་ནས་སྨོད་ན། ཕུད་མེད་ལ་སྨོད་པའི་རྩ་ལྟུང། རྩ་ལྟུང་འདི་རྣམས་སྐྱེ་བ་ལ་སྔགས་སྡོམ་དང་ལན་ཞིང། ཤེས་པ་རང་བཞིན་དུ་གནས་པ་དགོས་ལ། ཁྱད་པར་བྱང་ཆུབ་སེམས་འདོད་
གྱི་རྩ་ལྟུང་མ་གཏོགས་གཞན་བཅུ་གསུམ་པོ་ལ་ཀུན་དཀྲིས་ཆེན་པོ་ཚང་དགོས་ཤིང། ཀུན་དཀྲིས་ཆེན་པོ་མ་ཚང་བར་རྩ་ལྟུང་དེ་རྣམས་ཀྱི་གཞི་ལ་ཞུགས་ན་སྒོམ་པའོ། །གཞན་ཡང་སྦོམ་པོ་བརྒྱད་ནི། རིག་
མ་དབང་བསྐུར། དམ་ཚིག་དང་སྡོམ་པ་ལ་བཀོད། སྔགས་ཀྱི་རྒྱུད་ལ་ལེགས་པར་བསླབ་པ་སོགས་ཀྱི་སྒོ་ནས་མ་སྦྱངས་པར་རིག་མ་བསྟེན་པ་ནི། ཤེས་རབ་སྟོབས་ཀྱི་ལེན་པའི་སྦོམ་པོ། རིག་མ་ལ་ལོངས་
སྤྱོད་ཚུལ་རྒྱུད་སྡེ་ལས་བཀག་པ་ལྟར་སྤྱད་ན། དེ་ཡི་བདུད་རྩི་སྟོབས་ཀྱི་ལེན་པའི་སྦོམ་པོ། དབང་མ་ཐོབ་པའམ། ཐོབ་ཀྱང་སྔགས་ལ་མི་དད་པ་ལ་སྔགས་ཀྱི་བྲིས་སྐུ། གླེགས་བམ། རྡོར་དྲིལ། རྒྱན་དྲུག་

[026B] ལག་པའི་ཕྱག་རྒྱ་དང། རྐང་སྟབས་སོགས་བསྟན་ན། སྣོད་མིན་པ་ལ་གསང་བ་སྟོན་པའི་སྦོམ་པོ། ཚོགས་འཁོར་དང། དཔའ་བོ་དཔའ་མོའི་སྟོན་མོ་ཚུལ་བཞིན་བྱེད་པའི་ཚེ་ཁ་གཤགས་ཅུང་ཟད་དམ་
ཐལ་མོ་བརྡེགས་པ་ཙམ་ཡན་ཆད་ཀྱིས་རྩོང་ན། ཚོགས་ཀྱི་ནང་དུ་རྩོད་པའི་སྤོམ་པོ། སྣོད་ལྡན་གྱི་གང་ཟག་གིས་ཆོས་ཀྱི་དོན་འདྲི་བ་ན་ཤེས་བཞིན་དུ་ལན་ལོག་པར་འདེབས་པ་ན། དད་ལྡན་ལ་གཞན་ཆོས་སྟོན་
པའི་སྦོམ་པོ། སྔགས་སུན་འབྱིན་པའི་ཉན་ཐོས་ཀྱི་ནང་དུ་དགོས་པ་ཁྱད་པར་ཅན་མེད་པར་ཞག་བདུན་འདས་པ་ན། ཉན་ཐོས་ནང་དུ་ཞག་བདུན་འདས་པའི་སྦོམ་པོ། ལྷ་དང་སྔགས་ཀྱི་དེ་ཉིད་མི་ཤེས་ཀྱང་
ལྟའི་སྒྲུབ་ཐབས་གཅིག་ཙམ་མམ། བསྐྱེད་རྫོགས་སུ་མིང་བཏགས་པའི་དམིགས་པ་ཐུན་རེ་ཙམ་བསྒོམ་པ་ལ་བརྟེན་ནས་ང་རྣལ་འབྱོར་པའོ་ཞེས་འཛིན་ན་བརྩན་ དབང་
ཐོབ་ཀྱང་སྔགས་ལ་མི་དད་པ་ལ་གསང་བ་བསྒྲགས་ན། དད་པ་མེད་ལ་ཆོས་སྟོན་པའི་སྦོམ་པོ།    ༈   
ཟིན༑ གཞན་ཡང། དཀྱིལ་འཁོར་དེའི་གཙོ་འཁོར་མ་ལུས་པའི་གྲངས་བསྙེན་ཁ་སྐང་གི་སྦྱིན་བསྲེགས་དང་བཅས་པ་སོང་བའམ། ལྷའི་གནང་བ་ཐོབ་པ་སོགས་གང་ཡང་མེད་པར། དཀྱིལ་འཁོར་
དེའི་དབང་བསར་བ་དང། བདག་འཇུག་དང། དེ་ལ་བརྩེན་ནས་རབ་གནས་སོགས་བྱས་ན་བསྙེན་སོགས་དག་པར་མ་བྱས་པར་དཀྱིལ་འཁོར་གྱི་ལས་སོགས་ལ་འཇུག་པའི་སྡོམ་པོ། དགེ་སློང་རྡོ་རྗེ་འཛིན་

[027A]༄༅། །པས་སྦྱིན་བསྲེགས་གི་ཚེ་མེ་རེག་གི་དུས་དྲན། འབྲུལ་བུང་བ་མ་བྱས་པར་བསྲེགས་ན་སྡོམ་པ་གཉིས་ཀྱི་བཅས་པ་ལས་དགོས་མེད་དུ་འདས་པའི་སྦོམ་པོ་དང། སོ་ཐར་གྱི་ལྷུང་
བྱེད་གཉིས་སྐྱེ་བའོ། །དེ་ལྟ་བུའི་རྩ་ལྟུང་དང་སྦོམ་པོའི་ལྟུང་བ་རྣམས་ངོས་ཟིན་པར་བྱས་ཏེ། དམ་ཚིག་ཚུལ་བཞིན་དུ་བསྲུང་དགོས་པའི་དམ་ཚིག་དེ་ལ་རིགས་ལྔ་སོ་སོའི་དམ་ཚིག་དང། སྤྱིའི་དམ་ཚིག་གཉིས་
ལས། དང་པོ་ནི། ཉེས་སྤྱོད་སྡོམ་པའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་ཁྲིམས་ཏེ་གསུམ་ལ་རྒྱུན་དུ་གནས་པ་དང། སངས་རྒྱས་དཀོན་མཆོག་ཆོས་དཀོན་མཆོག་
དགེ་འདུན་དཀོན་མཆོག་སྟེ་གསུམ་ལ་ཉིན་མཚན་དུས་དྲུག་ཏུ་སྐྱེ་བས་འགྲོ་བྱ་བ་སྟེ་དྲུག་ནི་རྣམ་སྣང་གི་རིགས་ཀྱི་དམ་ཚིག་ རྡོ་རྗེ་དང་དྲིལ་བུ་ཚད་ལྡན། རང་ཉིད་ལྷའི་སྐུར་བསྐྱེད་ནས་སེམས་ཅན་གྱི་ཁམས་
སྦྱོང་ཞིང་བསྒོམ་བཟླས་བྱེད་པའམ་ལས་དང་ཡེ་ཤེས་ཀྱི་ཕྱག་རྒྱ་བསྟེན་པའི་ཕྱག་རྒྱ་དང། སློབ་དཔོན་དུས་དྲུག་ཏུ་མཆོད་པ་སྟེ་བཞི། མི་བསྐྱོད་པའི་རིགས་ཀྱི་དམ་ཚིག་ཟང་ཟིང་གི་སྦྱིན་པ། མི་འཇིགས་པའི་
སྦྱིན་པ། ཆོས་ཀྱི་སྦྱིན་པ། བྱམས་པའི་སྦྱིན་པ། བཞི་དུས་དྲུག་ཏུ་སྦྱིན་པ། རིན་འབྱུང་གི་རིགས་ཀྱི་དམ་ཚིག་ཕྱི་བྱ་སྤྱོད་ཀྱི་རྒྱུད་སྡེ་དང། གསང་བ་རྣལ་འབྱོར་དང་རྣལ་འབྱོར་བླ་ན་མེད་པའི་རྒྱུད་སྡེ་དང། ཉན་
ཐོས་ཀྱི་ཐེག་པ། རང་རྒྱལ་གྱི་ཐེག་པ། ཕར་ཕྱིན་གྱི་ཐེག་པ་སྟེ་ཕྱི་མ་གསུམ་པོ་འདི་གཅིག་ཏུ་གྲངས་པའི་གསུམ་པོ་འདི་དུས་དྲུག་ཏུ་འཛིན་པ། འོད་དཔག་མེད་ཀྱི་རིགས་ཀྱི་དམ་ཚིག་ཕྱི་ནང་གསང་བ་དེ་ཁོ་ན་

[027B] ཉིན་མཚན་དུས་དྲུག་ཏུ་མཆོད་པ་བྱེད་པ་སྟེ་གཉིས། དོན་གྲུབ་ཀྱི་རིགས་ཀྱི་དམ་ཚིག་སྟེ་བསྡོམ་ན་བཅུ་དགུའོ། །དོན་བསྡུ་
ནི་བྱང་ཆུབ་ཏུ་སེམས་བསྐྱེད་པ། སེམས་ཅན་གྱི་དོན་དུ་སྡོམ་པ་མ་ལུས་པ་གཟུང་བ། ཉོན་མོངས་ལས་མ་གྲོལ་བ་རྣམས་སྒྲོལ་བ། ཤེས་སྒྲིབ་ལས་མ་བསྒྲལ་བ་རྣམས་བསྒྲལ་བ། ངན་སོང་གསུམ་ལ་སོགས་པའི་སྡུག་
བསྔལ་གྱི་དབུགས་མ་ཕྱིན་པ་རྣམས་དབུག་དབྱུང་བ། སེམས་ཅན་རྣམས་མྱང་འདས་ལ་འགོད་པ་བཅས་ཀྱི་དམ་ཚིག་ལ་གནས་པར་བྱ་བའོ།།    ༈    ཡན་
ལག་གི་དམ་ཚིག་གཉིས་དང་པོ་རྩ་བའི་དམ་ཚིག་བསྲུང་ཚུལ་ནི། རྩ་ལྟུང་དང་སྦོམ་པོའི་ལྟུང་བ་རྣམས་ཉིན་ལན་གསུམ་མཚན་ལན་གསུམ་སྟེ་དུས་དྲུག་ཏུ་རང་རྒྱུད་ལ་བྱུང་མ་བྱུང་བརྟགས་ཏེ་སྔོ་
བྱུང་འདུག་ན་འགྱོད་པ་དྲག་པོས་ཕྱིར་འཆོས་པ་དང། བྱུང་མི་འདུག་ན་དགའ་བ་བསྒོམ་ཞིང་ཕྱིན་ཆད་སྲོག་ལ་བབས་ཀྱང་མི་འབྱུང་བ་ལ་འབད་པར་བྱ་དགོས་ཏེ། དུས་དྲུག་པོ་དེར་གང་རུང་གཅིག་ལ་དེ་ལྟར་
མ་བྱས་ན་ཡང། སྦོམ་པོ་འབྱུང་བས་སྡོམ་སེམས་དུས་དྲུག་ཏུ་བརྟན་པའོ། །གཉིས་པ་ཡན་ལག་གི་དམ་ཚིག་ལ་སྤྲོད་བའི་དམ་ཚིག་བསྟན་པའི་དམ་ཚིག་སྤོང་བའི་དམ་ཚིག་གཞན་བསྟན་པ་དང་གསུམ།།
དང་པོ་ནི་རྩ་གཞི་ཆང་དང་བཅས་པ་སྤོང་བ་དང། སེམས་ཅན་འདུལ་བའི་ཕྱིར་མ་གཏོགས་བྱ་བ་མ་ཡིན་པ་ཐམས་ཅད་སྤངས་པ་ལ་བརྩོན་པར་བྱ་བའོ།། གཉིས་པ་བསྟེན་པའི་དམ་ཚིག་ནི་བླ་མ་དམ་པ་ལ་

[028A]༄༅། །བསྟེན་ཞིང། རྣལ་འབྱོར་པ་རྣམས་ལ་བསྙན་བཀུར་དང་མཆོད་པ་བྱ་བ། མི་དགེ་བ་ཅུ་སྤོང་གི་ཚུལ་ཁྲིམས་ལ་འབད་པས་གནས་པར་བྱ་བའོ། །གསུམ་པ་སྤོང་བའི་དམ་ཚིག་གཞན་
བསྟན་པ་ནི། རང་ཉིད་ཐེག་དམན་ལམ་གྱིས་བགྲོད་པར་འདོད་པ་མི་བྱ་ཞིང། དེའི་འབྲས་བུ་མྱང་འདས་རང་གིས་ཐོབ་པར་སྨོན་ཅིང་ཆགས་པར་མི་བྱ་ལ། སེམས་ཅན་གྱི་དོན་ལ་དགའ་བ་ཅི་ཡོད་ཀྱང་སྤྲོ་
བར་བྱ་ཞིང། འཁོར་པ་མ་སྟོང་ཀྱི་བར་དུ་དོན་བྱེད་པའི་གོ་ཆ་གྱོན་པ་དང། ལྷ་དང་ལྷ་མིན་དང་གསང་བ་པ་སྟེ་གནོད་སྦྱིན་བཅས་ལ་བརྙས་པར་མི་བྱ་ཞིང། ལྷའི་གཟུགས་བརྙན་རྫོགས་པར་བྱེད་པའི་ཕྱག་
རྒྱ་དང། ལྷའི་བཞོན་པ་དངོས་སམ་ བླ་མའི་བཞོན་པ། ལྷའི་ཕྱག་མཚན་སོགས་ལ་འགོམས་པར་མི་བྱ་ཞིང། ལྷ་ལ་ཕུལ་བའི་མཆོད་རྫས་རྙིང་པ་ཞལ་ཟས་མེ་ཏོག་ཡོན་ཆབ་
སོགས་ཀྱི་དམན་མ་དང། ལྷ་དང་བླ་མ་མཆོད་རྟེན་སོགས་ཀྱི་གྲིབ་མ་ལ་སང་མི་འགོམས་ཤིང། གལ་སྲིད་མི་འགོམ་དཀའ་མེད་བྱུང་ན། བཛྲ་བེ་ག་ཨ་ཀྲ་མ། ཞེས་བརྗོད་ཅིང། རང་ཉིད་དེ་དག་གི་
འོག་ནས་འཇུག་པའི་མོས་པ་བྱ། དེ་ལྟར་རིགས་ལྔ་སྤྱི་དང་སོ་སོའི་དམ་ཚིག་རྣམས་སྔོ་བགྲང་བྱས་ཏེ་བསྲུང་བར་བྱའོ།།    ༈    བླ་མ་ལ་བརྙས་སྨོད་བྱེད་པའི་རྩ་ལྟུང་
ལྟ་བུ་ལ། བླ་མ་དེ་མཉེས་པའི་ཕྱིར་འབྱོར་བཅི་ཡོད་ཀྱིས་མཆོད་པ་དང། སྐྱབས་འགྲོ་སེམས་བསྐྱེད་ནན་ཏན་བྱས་ནས། དབང་བསྐུར་བ་ཚུལ་བཞིན་དུ་བླངས་ནས་སྡོམ་པ་གསོར་གཞུག་པར་བྱ་ཞིང། གལ་སྲིད་བླ་

[028B] འདིས་རྩ་ལྟུང་གཞན་རྣམས་ཕྱིར་བཅོས་ཚུལ་ཡང་ཤེས་པར་བྱ་ལ། རྩ་ལྟུང་དེའི་
སྡེར་གཏོགས་པའི་སྤོམ་པོ་ཕྱིར་བཅོས་ཚུལ་ནི། བཤགས་ཡུལ་ཚད་ལྡན་ལ་བསླབ་པ་རྒན་ན་ཕྱག་འཚལ། གཞོན་ན་འདུད་པར་བྱས་ནས་སྙན་གསན་ཞུས་ཏེ་ཐལ་མོ་སྦྱར། ཙོག་པུར་འདུག་སྟེ་སློབ་དཔོན་
ཡིན་ན་སློབ་དཔོན་དང། མིན་ན་རིག་པ་འཛིན་པ་དགོངས་སུ་གསོལ། བདག་མི་བསྐྱོད་རྡོ་རྗེ་ཞེས་བགྱི་བ་ལ་ཇི་སྐད་ཡོངས་སུ་བརྗོད་པའི་ཕམ་པའི་གཞི་ལས་རྡོ་རྗེ་ཐེག་པའི་འདུལ་བ་དང་འགལ་བས་ནོངས་
པ། བླ་མ་ལ་བརྙས་སྨོད་བྱས་པའི་སྦོམ་པོ་བྱུང་སྟེ། ལྟུང་བ་དེ་རིག་པ་འཛིན་པའི་མདུན་དུ་འཆགས་ཤིང་མཐོལ་ཏེ་མི་འཆབ་བོ། །བཤགས་ཤིང་མཐོལ་བས་བདག་བདེ་བར་གནས་པར་འགྱུར་གྱི། མ་མཐོལ་
ཞིང་མ་བཤགས་ན་བདེ་བར་གནས་པར་མི་འགྱུར་རོ། །ཞེས་ལན་གསུམ་བརྗོད། སྦོམ་པོ་གཞན་རྣམས་ལ་སྤོམ་པོའི་སྡེར་བ་གཏོགས་པའི་ཞེས་བསྒྱུར། སྤོམ་པོའི་གྲངས་དེས་ན་གྲངས་དེ་བཞིན་བརྗོད། གྲངས་
མ་ངེས་ན་དུ་མ་ཞེས་བརྗོད། བཤགས་ཡུལ་གྱིས་ཁྱེད་ཀྱི་འདི་རྣམས་ཉེས་པར་མཐོང་ངམ། ཞེས་བརྗོད། རང་གིས་མཐོང་ལགས། ཞེས་བརྗོད། བཤགས་ཡུལ་གྱིས། ཕྱིས་ཀྱང་སྡོམ་པར་བྱེད་དམ། ཞེས་འདྲི་
རང་གིས། ཆོས་བཞིན་འདུལ་བ་བཞིན་དུ་ཤིན་ཏུ་ལེགས་པར་སྤྱི་བོས་ནོད་པར་བགྱིའོ། །ཞེས་མཐོང་སྡོམ་ལན་གསུམ། ཐབས་ལེགས་བྱ། ལྟུང་བ་དེ་དག་ཕྱིར་མ་བཅོས་ནས་ཞག་འདས་ན་ཞག་རེ་རེ་ལ་ཉིས་འགྱུར་

[029A]༄༅། །ཉིས་ དེ་དག་འཕེལ་ཁ་བཅད་པའི་ཕྱིར་རྡོར་སེམས་བསྒོམ་པ་བཟླས་དང་འབྲེལ་བའི་ཡིག་བརྒྱ་ཉེར་གཅིག་རེ་ཉིན་བཞིན་བཟླས་པ་མ་ཆགས་ན་འཕེལ་
ཁ་འཆད་པ་དང། འབུམ་ཐེར་སོང་ན་ལྟུང་བ་དག་པར་གསུངས་སོ། །གཞན་ཡང་ལྟུང་བཤགས། སྤྱི་བཤགས། མདོ་སྡེ། གཟུངས་སྡགས་ཟག་མོ་སོགས་བཟླ་བ། སྟོང་ཉིད་བསྒོམ་པ། ཟ་བྱེད་མཁའ་འགྲོའི་
སྦྱིན་བསྲེག་གསེར་འོད་དམ་པའི་བཤགས་པ་སངས་རྒྱས་ཀྱི་མཚན་བརྗོད་པ་སོགས་བཤགས་པའི་རིགས་རྣམས་ལ་འཕད་པར་གནད་ཆེའོ། །བཤགས་པ་གོང་འོག་འདི་རྣམས་ཀྱི་ཚེ་གཉེན་པོ་སྟོབས་
བཞི་ཚང་དགོས་པར་གསུངས། གསོ་སྦྱོང་སོགས་དགེ་འདུན་གྱི་མདུན་དུ་ཕྱིར་བཅོས་བྱེད་ཚེ། ཕྱག་གསུམ་བྱས་འགྲིང་སྟེ་འདུད་ཅིང་ཐལ་མོ་སྦྱར། ཕྱོགས་བཅུ་ན་བཞུགས་པའི་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་དང། དགེ་འདུན་རིགས་པ་འཛིན་པ་རྣམས་ཇི་སྐད་ཡོངས་སུ་བརྗོད་པའི་ཕམ་པའི་གཞི་དང། སྤོམ་པོའི་གཞི་ལས་རྡོ་རྗེ་ཐེག་པའི་འདུལ་བ་དང་འགལ་བའི་ནོངས་པ་དཔག་
ཏུ་མེད་པ་བྱུང་བ་རྣམས་ཕྱིར་བཅོས་པའི་ཆོ་ག་ལ་ཐུགས་གཏད་པར་ཞུ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་རིག་པ་འཛིན་པ་རྣམས་བདག་ལ་དགོངས་
སུ་གསོལ། བདག་རིག་པ་འཛིན་པ་མིང་འདི་ཞེས་བགྱི་བ་ལ། ཇི་སྐད་ཡོངས་སུ་བརྗོད་པའི་ཕམ་པའི་གཞི་ལས། རྡོ་རྗེ་ཐེག་པའི་འདུལ་བ་དང་འགལ་བའི་ནོངས་པ། གང་ཕྱིར་རྡོ་རྗེ་འཛིན་པ་ཡིས། །དངོས་གྲུབ་

[029B] །དེ་པས་དེ་ལ་བརྙས་པ་ནི། །རྩ་བའི་ལྟུང་བ་དང་པོར་བཤད། །ཅེས་སོགས་རྩ་ལྟུང་བཅུ་བཞིའི་སྡེར་གཏོགས་པའི་ཡན་ལག་མ་ཚང་བའི་སྦོམ་པོ་དང། དེ་རྣམས་ཀྱི་ཕྱོགས་
མཐུན་གྱི་ནོངས་པ་དཔག་ཏུ་མེད་པ་བྱུང་བ་དང། ཇི་སྐད་ཡོངས་སུ་བརྗོད་པའི་སྦོམ་པོའི་གཞི་ལས། རྡོ་རྗེ་ཐེག་པའི་འདུལ་བ་དང་འགལ་བའི་ནོངས་པ། ཤེས་རབ་སྟོབས་ཀྱི་ལེན་པ་དང། དེ་ཡི་བདུད་རྩི་སྟོབས་
ཀྱི་ལེན། །ཞེས་སོགས་སྦོམ་པོ་བརྒྱད་དང། སྦྱོར་བ་ལེགས་པར་མ་བྱས་པར། །སྐལ་མིན་གསང་བ་སྟོན་པ་དང། །གང་ཞིག་ཕྱག་རྒྱ་མི་མཁས་ལ། །ལུས་ཀྱི་ཕྱག་རྒྱ་སྟོན་པ་དང། བསྙེན་སོགས་དག་པར་མ་
བྱས་པར། །དཀྱིལ་འཁོར་ལས་ལ་འཇུག་པ་དང། །སྡོམ་པ་གཉིས་ཀྱི་བཅས་པ་ལས། །དགོས་པ་མེད་པར་འདའ་བ་དང། །ཞེས་སོགས་སྤོམ་པོའི་སྡེར་གཏེགས་པའི་དངོས་གཞིའི་ལྟུང་བ་དང། དེ་རྣམས་ཀྱི་
ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་དང། གཞན་ཡང་རིགས་ལྔ་སྤྱི་དང། སོ་སོའི་དམ་ཚིག་དང་སྡོམ་པ་རྣམས་བསྲུང་བར་ཁས་བླངས་པ་དང་འགལ་བའི་དངོས་གཞིའི་ལྟུང་བ་དང། དེ་
རྣམས་ཀྱི་ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་དང། ཁྱད་པར་དུ་རིགས་ལྔ་སྤྱི་དང། སོ་སོའི་དམ་ཚིག་དང་སྡོམ་པ་རྣམས་ཀྱི་དོན་ཐུན་དྲུག་ཏུ་མ་དྲན་པ་དང། རྩ་བ་དང་ཡན་ལག་གི་དམ་ཚིག་དང་
སྡོམ་པ་རྣམས་ཀྱི་དོན་ཐུན་དྲུག་ཏུ་མ་དྲན་པ་དང། རྩ་བ་དང་ཡན་ལག་གི་དམ་ཚིག་དང་སྡོམ་པ་རྣམས་ལ་བསྔོ་བགྲང་ཐུན་དྲུག་ཏུ་མ་བྱས་པ་དང། བླ་མ་ལྔ་བཅུ་པའི་སྐབས་ནས་ཇི་སྐད་བཤད་པ་ལྟར་གྱི་བླ་མའི་

[030A]༄༅། །བསྟེན་ཚུལ་རྣམས་ཚུལ་བཞིན་དུ་མ་བྱས་པ་དང། ལྷའི་མཚན་མ་དང་དམན་ སྡོམ་སེམས་ཐུན་དྲུག་གི་རྣལ་འབྱོར་ཆག་པ་དང། ཐུན་བཞིའི་རྣལ་
འབྱོར་དང། ཐུན་ཐ་མའི་གཏོར་མ་དང། ཉལ་བ་དང། ལྡང་བ་དང། ཁྲུས་དང། ཁ་ཟས་ཀྱི་རྣལ་འབྱོར་ལ་བརྩོན་པར་མ་བྱས་པ་དང། གང་སྣང་ལྷའི་རྣམ་རོལ་ཏུ་མ་བསྒོམ་པ་དང། བརྟུལ་ཞུགས་ཉི་ཤུ་རྩ་ལྔ་
པོ་བསྲུང་བར་ཁས་བླངས་པ་དང་འགལ་བའི་དངོས་གཞིའི་ལྟུང་བ་དང། དེ་རྣམས་ཀྱི་ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་དང། གཞན་ཡང་ལྷ་དང་བླ་མ་ལ་རྐང་བརྒྱད་ཀྱིས་མ་བསྟོང་
པ་དང། བུད་མེད་ལ་ཕྱག་དང་སྐོར་བ་བྱེད་པར་མ་བསྒོམ་པ་དང། གཡོན་པའི་གུན་སྤྱོད་དང། ཚེས་བཅུའི་མཆོད་པ་ལ་བརྩོན་པར་མ་བྱས་པ་ལ་སོགས་པ། མདོར་ན་རྡོ་རྗེ་ཐེག་པའི་འདུལ་བ་དང་
འགལ་བའི་ནོངས་པ་དཔག་ཏུ་མེད་པ་བྱུང་སྟེ། བདག་རིག་པ་འཛིན་པ་གསང་མིང་འདི་ཞེས་བགྱི་བས་ནོངས་པ་དེ་རྣམས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་དང། དགེ་འདུན་རིག་པ་འཛིན་པ་རྣམས་ཀྱི་སྤྱན་སྔར་མཐོལ་ལོ། །མི་འཆབ་པོ། །འཆགས་སོ། །ཕྱིན་ཆད་ཀྱང་བ་སྡོམས་པར་བགྱིད་ལགས་སོ། །མཐོལ་ཞིང་བཤགས་ན་བདག་བདེ་བ་
ལ་རེག་པར་གནས་པར་འགྱུར་གྱི། མ་མཐོལ་མ་བཤགས་ན་རེ་ལྟར་མི་འགྱུར་བ་ལགས་སོ། །ཞེས་ལན་གསུམ་བཟླ། རྡོ་རྗེ་སློབ་དཔོན་སོགས་འོས་པས། འདི་རྣམས་ལ་ནོངས་པར་གཟིགས་ལགས་སམ་

[030B] ཡང་དེས། ཕྱིན་ཆད་ལེགས་པར་སྡོམ་མམ། གཞན་རྣམས་ཀྱིས་ཆོས་བཞིན་འདུལ་བ་བཞིན་དུ་ཤིན་ཏུ་ལེགས་པར་སྤྱི་བོས་ནོད་པར་བགྱིའོ། །ཞེས་མཐོང་སྡོམ་ལན་གསུམ་ཐབས་
ལེགས་བྱ་བའོ།།    ༈    སྔགས་སྡོམ་དང་ལྡན་པའི་གང་ཟག་གིས་རྩ་ལྟུང་དང། སྦོམ་པོའི་ལྟུང་བ་རྣམས་སྤོང་བའི་རིགས་ལྔ་སྤྱི་དང། སོ་སོའི་དམ་ཚིག་རྣམས་བསྲུང་ན་གནས་སྐབས་
དང་མཐར་ཐུག་གི་དངོས་གྲུབ་མ་ལུས་པ་ཐོབ་པར་འགྱུར་ཞིང། ཁྱད་པར་སྐྱེ་བ་བཅུ་དྲུག་ཚུན་ལ་འཚང་རྒྱ་བར་གསུངས་པའོ།།    ༈    ཐམས་ཅད་མཁྱེན་པ་ལ་ཕྱག་འཚལ་
ལོ། །འདིར་བཅས་ལྡན་དགེ་སློང་གིས། །ཟས་གོས་གནས་མལ་སོགས་ལ་ལོངས་སྤྱོད་ཚུལ། རིན་པོ་ཆེ་ཕྱིན་བཟླ་བ་བྱ་ཚུལ། ལྟུང་བ་ཕྱིར་བཅོས་ཚུལ་དང་གསུམ། དང་པོ། ཟས་ལ་སྨན་གྱི་རིགས་བཞི་ལས། དུས་རུང་གི་
སྨན་ནི་བཅས་ལྡན་དགེ་སློང་གི་སྔ་དྲོ་བྱིན་ལེན་བྱས་པ་མ་ཞིག་ན་རང་གནས་པའི་གླིང་གི་ཉི་མ་ནམ་མཁའི་དཀྱིལ་དུ་སླེབ་ཚུན་ཆད་ལོངས་སྤྱོད་རུང་ཞིང། དེ་ལས་འདེས་ན་ལོངས་སྤྱོད་མི་རུང་བའི་བཟའ་བཅའི་རིག་
ལ་བྱ། འབྲས། ཟན་ཤ། བྱ་ཁུར་བ་ལྔ། བཟའ་བ་དང། རྩ་བ། སྡོང་བུ། མེ་ཏོག། འབྲས་བུ། ཡལ་འདབ་ལྔ་བཅའ་བའོ། །ཐུན་ཆོད་དུ་རུང་བའི་སྨན་གྱི་རིགས། ཞག་བདུན་པའི་སྨན་གྱི་རིགས། འཚོ་བཅང་གི་སྨན་གྱི་
རིགས་དང་གསུམ་ནི་བྱིན་ལེན་བྱས་ན་དུས་ཀུན་ཏུ་ལོངས་སྤྱོད་རང་ཞིང་ཉིན་གྲང་འདའ་ནས་སྐྱ་རེངས་མ་ཤར་གྱི་བར་དུ་ལོངས་སྤྱོད་ན་བསྙེན་པར་མ་རྫོགས་པས་ཆུ་གྲང་མོས་རུང་ཆུ་ཡང་བཏབ་དགོས་པ་ཞིག་ལ་བྱ་

[031A]༄༅། །དེ་གསུམ་བྱིན་གྱིས་བརླབས་ཚུལ་ནི། །དང་པོ་ཐུན་ཚོད་དུ་རུང་བའི་སྨན་ལ། ལག་པ་བཀྲུས་བྱིན་ལེན་བྱས་ཏེ། ཡུལ་བསླབ་པ་རྒན་ན་ཕྱག་གསུམ་གཞོན་ན་ཐང་ཤད་ལན་གསུམ་བྱ་སྟེ་སྙན་གསན་ཞུས་ནས་
ཡུལ་རྟེན་གཉིས་ཀའི་ལག་པ་གཡོན་པའི་སྟེང་དུ་སྨན་བཞག་ གཡས་པས་ཁ་བཀབ་སྟེ། གནས་རྟེན་དགོངས་སུ་གསོལ། བདག་དགེ་སློང་མིང་འདི་ཞེས་བགྱིས་པའི་སྨན་ཐུན་ཆོད་དུ་རུང་བ་འདི་དག་བདག་དང་ཚངས་པར་མཚུངས་པ་
སྤྱོད་པ་རྣམས་ཀྱིས་བགྱི་བར་ཐུན་ཆོད་དུ་རུང་བར་བྱིན་གྱིས་བརླབ་པོ། །ཞེས་ལན་གསུམ་བཟླས། ཐབས་ལེགས་དང་བཏང་རག་བྱ། གཉིས་པ་ཞག་བདུན་སྨན་ལ། སྤྱོད་ལམ་སྔར་བཞིན་བྱས་ནས། གནས་བརྟན་དགོངས་སུ་གསོལ་
བདག་དགེ་སློང་མིང་འདི་ཞེས་བགྱི་བའི་སྨན་ཞག་བདུན་བར་རུང་བ་འདི་དག་བདག་དང་ཚངས་པ་མཚུངས་པར་སྤྱོད་པ་རྣམས་ཀྱིས་བགྱི་བར་ཞག་བདུན་བར་རུང་བར་བྱིན་གྱིས་བརླབས་བོ། །ཞེས་ལན་གསུམ་བཟླས། ཐབས་ལེག་
དང་གཏང་རག་བྱ། གསུམ་པ་འཚོ་བཅང་གི་སྨན་ལ། སྤྱོད་ལམ་སྔར་བཞིན་བྱས་ནས། གནས་བརྟན་དགོངས་སུ་གསོལ། །བདག་དགེ་སློང་མིང་འདི་ཞེས་བགྱི་བའི་སྨན་ཇི་སྲིད་འཚོའི་བར་དུ་རུང་བ་འདི་དག་བདག་དང་ཚངས་པ་
མཚུངས་པར་སྤྱོད་པ་རྣམས་ཀྱིས་བགྱི་པར་ཇི་སྲིད་འཚོའི་བར་དུ་རུང་བར་བྱིན་གྱིས་བརླབ་བོ། །ཞེས་ལན་གསུམ་བཟླས། ཐབས་ལེགས་དང་བཏང་རག་བྱ།    ༈    བྱིན་ལན་མ་བྱས་པ། ལག་ཉ།
འཇོག་སོགས་ཀྱིས་ཉེས་པ་ཁེགས་པས། དེའི་ཚུལ་ནི། བྱིན་ལན་མ་བྱས་ན་བཅས་པ་དང་འགལ་བས། དེ་བས་ཟས་བཅད་སྙམ་སྟེ་ཉིན་གཅིག་ཟས་བཅད། ད་ནི་ཟས་བཅད་ན་ཤིན་ཏུ་རྙེད་དགའ་བའི་དལ་འབྱོར་གྱི་རྟེན་འདི་ཆུད་ཟོས་

[031B] དེ་བས་ཅུང་ཟད་ཟ་སྙམ་སྟེ་ཉིན་དང་པོར་ཟས་སྤར་གང། ཉིན་གཉིས་པར་སྤར་དོ། གསུམ་པ་ནས་ཇི་ཙམ་དགོས་པ་ཟའོ།    ༈    ལྟག་པའི་ཡོ་བྱད། མཁོ་བའི་ཡོ་བྱད་དང་གསུམ། །
དང་པོ་འཚོ་བའི་ཡོ་བྱད་ནི། སྣམ་སྦྱར་སོགས་བཅུ་གསུམ་སྟེ་རང་གི་ཡིན་པའི་འདུ་ཤེས་ཀྱིས་བཅང། ལྷག་པའི་ཡོ་བྱད་ནི། དེ་རྣམས་ཀྱི་ལྷག་མ་རྣམས་ཏེ་གཞན་གྱི་ཡིན་པའི་འདུ་ཤེས་ཀྱིས་བཅང་ མཁོ་བའི་ཡོ་བྱད་ནི། དར་ཡུགས་
གོས་ཡུགས་རས་ཡུགས། སྣམ་བུ་སོགས་ཟོང་གོས་སུ་ངེས་པ་དང་མ་ངེས་པ་ཅི་རིགས་ཏེ་རང་གཞན་ཐུན་མོང་གི་ཡིན་པའི་འདུ་ཤེས་ཀྱི་བཅང་ངོ། །འཚོ་བའི་ཡོ་བྱད་ཕྲན་ཚོགས་ནི། ཞྭ་སྐ་རགས་གདན་སོགས་དང། ལྟག་
པའི་ཡོ་བྱད་ཕྲན་ཚོགས་ནི། ཞྭ་སྐ་རགས་གདན་སོགས་ལྷག་པོ་རྣམས་དང། མཁོ་བའི་ཡོ་བྱད་ཕྲན་ཚོགས་ནི། དར་གོས་རས་སྣམ་བུ་སོགས་ཁྲུག་གང་དུ་མ་ལོངས་པ་རྣམས་ལ་བྱའོ།།    ༈   
གསུམ་བྱིན་གྱིས་བརླབ་དགོས་པ་བྱུང་ཚེ། དེའི་ཚུལ་ནི། སྣམ་སྦྱར་ལྟ་བུ་ལ། མཚམས་ནང་དུ་སྣམ་སྦྱར་ལུས་ནས་གནས་གཞན་ལ་ཞག་དུ་བསྡོད་དགོས་པ་བྱུང་འཚེ་སྣམ་སྦྱར་དེའི་བྱིན་བརླབ་དབྱུང་ནས། བྱིན་གྱིས་མ་བརླབས་
པའི་གོས་གང་ཡང་རུང་བ་ཞིག་སྣམ་སྦྱར་དུ་བྱིན་གྱིས་བརླབས་དགོས་པས། དེའི་ཚུལ་ནི། ཡུལ་བསླབ་པ་རྒན་ན། ཕྱག་གསུམ། གཞོན་ན་ཐང་ཤད་ལ་ལན་གསུམ་བྱ་སྟེ། སྙན་གསན་ཞུས་ནས། གནས་བརྟན་དགོངས་སུ་གསོལ་
བདག་དགེ་སློང་མིང་འདི་ཞེས་བགྱི་བའི་གོས་འདི་སྣམ་སྦྱར་དུ་བྱིན་གྱིས་བརླབ་བོ། ཞེས་ལན་གསུམ། ཐབས་ལེགས་དང་གཏང་རག་བྱ། ཡུལ་མེད་ན་སྙན་གསན་དང་ཐབས་ལེགས་མི་དགོས། དགོངས་གསོལ་ལ། ལྷ་དགོང་

[032A]༄༅། །སུ་གསོལ། ཞེས་སྔར་བཞིན་རང་གི་བྱིན་གྱིས་བརླབ་དུ་རུང་ངོ། །འཚོ་བའི་ཡོ་བྱད་ལྷག་པའི་ཡོ་བྱད་མཁོ་བའི་ཡོ་བྱད་རྣམས་ཀྱི་གོས་དངོས་ཕྲན་ཚོགས་རིན་པོ་ཆེ་སོགས་ལས་གཞན་པའི་རྫས་སྤོང་ལྕོག་གདན་
ཁྲི་སྒམ་སོགས་ཤིང་ཆའི་རིགས་དང། རས་ཕད་སྒྱེ་མོ་ཙམ་པོར་ཁོག་མ་སོགས་སྣོད་ཀྱི་རིགས། ཡོལ་བ་གནམ་གདན་སྒོ་ཡོལ་བཤམ་བུ་སོགས་ཁ་གང་ལན་ཆང་གྱི་རིན་ཐང་ཚང་བ་རྣམས་ལ་བྱིན་བརླབ་བྱ་དགོས་པས། དེའི་
ཚུལ་ནི། ཡུལ་བསླབ་པ་རྒན་ན་ཕྱག་གསུམ། གཞོན་ན་ཐང་ཤད་ལན་གསུམ་བྱ་སྟེ། སྙན་གསན་ཞུས་ནས། གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བའི་རྫས་འདི་བདག་དང་ཚངས་པར་
མཚུངས་པ་སྤྱོད་པ་རྣམས་ལ་མཁོ་བའི་ཡོ་བྱད་གྱི་རྫས་སུ་བྱིན་གྱི་བརླབ་བོ། ཞེས་ལན་གསུམ། ཐབས་ལེགས་དང་གཏང་རག་བྱ། ཡུལ་མེད་ན་ཡང་ཡར་བཞིན་བྱིན་གྱིས་བརླབ། ཁ་གང་ཡན་ཆད་ཀྱི་རིན་ཐང་མཚོང་
བ་རྣམས་ཡིད་གྱིས་རྟགས་ཏེ་ཞེན་པ་མེད་པར་བཅང། དགེ་སློང་གི་འཆད་དུ་མེ་རུང་བ་མཚོན་ཆ། རྟ་ནོར། ཕར་གཏང་ཕྲ་བོ་སོགས་ཁྱིམ་པ་ཞི་ཞིག་ལ་ཡིད་གཏང་དེ་བཅང་ངོ།།    ༈   
ཁང་ཆུང་ཚང་སྤྱོད་ལམ་བཞི་ཤོང། ཆེ་ཚད་ཁང་པའི་ནང་གི་སྲིད་དུ་རྡུལ་ཁྲུ་བཅོ་བརྒྱད། ཞིང་དུ་རུལ་ཁྲུ་ཕྱེད་བཅུ་གཅིག་གདན་ལ་ཉལ་སྟན་དང༑ བསམ་གཏན་གྱི་གདན་གཉིས། ཉལ་སྟན་ནི་ཆུང་ཚད་སྲིད་དུ་ཁྲུ་ཕྱེད་
གསུམ། ཆེ་ཚད་སྲིད་དུ་ཁྲུ་ཕྱེད་ལྔ། འབྲིང་ཚད་དེ་གཉིས་ཀྱི་བར། ཞིང་དུ་ཁྲུ་དོ་སོར་དྲུག་བསམ་གཏན་གྱི་གདན་ནི་ཁྲུ་དོ་གྲུ་བཞི་པའོ། །    ༈    གསེར་དངུལ་པད་ངགས་གཡུ་བྱི་རུ་མུ་མན་མུ་ཏིག་

[032B] ཟངས་ལྕགས་འཁར་ང་ཞ་ཉེ་ཏིག་ཆ་སོགས་ཀྱི་རིགས་རྣམས་ལ་རིན་པོ་ཆེའི་བྱིན་བརླབ་བྱ་དགོས་པས། དེའི་ཚུལ་ནི། ཡུལ་བསླབ་པ་རྒན་ན་ཕྱག་གསུམ། གཞོན་ན་ཐང་ཤད་ལན་གསུམ་
པ་སྟེ༑ སྙན་གསན་ཞུས་ནས། གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བའི་དངོས་པོ་རུང་བ་མ་ལགས་པ་འདི་རྙེད་དེ། བདག་དགེ་སློང་མིང་འདི་ཞེས་བགྱི་བའི་དངོས་པོ་རུང་བ་མ་ལགས་པ་འདི་བྱིན་
གྱིས་བརླབ་བོ། དངོས་པོ་རུང་བ་མ་ལགས་པ་འདིས་དངོས་པོ་རུང་བ་སྒྲུབ་པར་བགྱིའོ། །ཞེས་ལན་གསུམ། ཐབས་ལེགས་དང་གཏང་རག་བྱ། ཡུལ་མེད་ན་སྡང་བཞིན་བྱའོ།།    ༈    །
ཕམ་པ་འཆབ་བཅས་བྱུང་བ་དེ་དགེ་འདུན་གྱི་གནས་ནས་བསྐྲད། བསྐྲད་ཡུལ་དེས་གཉེན་པོ་སྟོབས་བཞིའི་སྒོ་ནས་བཤགས་པ་བྱ། ཕམ་པ་འཆབ་མེད་ནི་སྔར་བཞིན་བྱ་བའམ་ཡང་ན་དགེ་འདུན་ལས་བསླབ་པ་ནོད་དེ་
ཇི་སྲིད་འཚོའི་བར་དུ་ཁྱད་པར་ཅན་གྱི་སྤྱོད་པ་ལྔ་སྤོང་ཞིང་དམན་སྤྱོད་ལྔ་དང་དུ་བླང་བའི་སྒོ་ནས་བཤགས་པ་བྱ། ལྷག་མ་འཆབ་བཅས་ནི་དགེ་འདུན་ལས་སྤོ་མགུ་དབྱུང་གསུམ་ནོད་སྤྱད་སོགས་ཀྱི་སྒོ་ནས་བཤགས། །
འཆབ་མེད་མགུ་བ་དང་དབྱུང་བ་གཉིས་ཀྱི་སྒོ་ནས་བཤགས་པ་བྱ། གང་ཟག་ཁྱད་པར་ཅན་གྱི་ལྷག་མ་སྦོམ་པོ་ལྟུང་བྱེད་སོར་བཤགས་ཉེས་བྱས་སོགས་ནི། ལྟུང་བ་མིང་རིགས་མཐུན་པའི་མ་གོས་པའི་དགེ་སློང་རྣམ་དག་
ཞིག་གི་མདུན་དུ་ཕྱིར་བཅོས་བྱེད་ཆོག་པར་གསུངས་པས། དེའི་ཚུལ་ནི། ཁུ་བ་འབྱིན་པའི་ལྷག་མ་ལྟ་བུ་ལ། ཡུལ་བསླབ་པ་རྒན་ན་ཕྱག་གསུམ། གཞོན་ན་ཐང་ཤད་ལན་གསུམ་བྱ་སྟེ། སྙན་གསན་ཞུས་ནས། བཅབ་ཉེས་

[033A]༄༅། །ཡོད་ན་ཐོག་མ་དེ་བཤགས་དགོས་པས། དེའི་ཚུལ་ནི། གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བ་ལ་ལྟུང་བ་ཉེས་བྱས་ཀྱི་སྡེ་ཚན་ལས། ཁུ་བ་འབྱིན་པའི་ལྷག་མ་བྱུང་བ་
དགུང་ཞག་དུ་མ་བཅབ་པའི་ཉེས་པ་བྱུང་སྟེ། བདག་དགེ་སློང་མིང་འདི་ཞེས་བགྱི་བའི་ཉེས་པ་དེ་གནས་བརྟན་གྱི་མདུན་དུ་མཐོལ་ལོ། །མི་འཆབ་བོ། །འཆགས་སོ། །མཐོལ་ཞིང་བཤགས་ན་བདག་བདེ་བ་ལ་རེག་པར་འགྱུར་གྱི་
མ་མཐོལ་མ་བཤགས་ན་ནི་མི་འགྱུར་རོ།། ཞེས་ལན་གསུམ། མཐོང་སྡོམ་འདྲི། ཐབས་ལེགས་དང་གཏང་རག་བྱ། ལྟུང་བ་དངོས་གཞི་ནི་ཕྱག་སོགས་སྤྱོད་ལམ་སྔར་བཞིན་ལ། གནས་བརྟན་དགོངས་སུ་གསོལ། བདག་
དགེ་སློང་མིང་འདི་ཞེས་བགྱི་བ་ལ་ལྟུང་བ་ལྷག་མའི་སྡེ་ཚན་ལས། ཁུ་བ་འབྱིན་པའི་ལྷག་མ་བྱུང་སྟེ། བདག་དགེ་སློང་མིང་འདི་ཞེས་བགྱི་བའི་ལྟུང་བ་དེ་གནས་བརྟན་གྱི་མདུན་དུ་མཐོལ་ལོ། །མི་འཆབ་བོ། །འཆགས་
སོ༑ མཐོལ་ཞིང་བཤགས་ན་བདག་བདེ་བ་ལ་རེག་པར་འགྱུར་གྱི། མ་མཐོལ་མ་བཤགས་ན་ནི་མི་འགྱུར་རོ། །ཞེས་ལན་གསུམ། མཐོང་སྡོམ་འདྲི། ཐབས་ལེགས་དང་གཏང་རག་བྱ། དེས་ལྷག་མ་གཞན་རྣམས་དང་སྦོམ་
པོ་ལྟུང་བྱེད་སོར་བཤགས་ཉེས་བྱས་རྣམས་ཀྱང་ཕྱིར་བཅོས་ཚུལ་ཤེས་པར་བྱ། གང་ཟག་ཁྱད་པར་ཅན་མ་ཡིན་པའི་སྤང་ལྟུང་ཕྱིར་བཅོས་བྱེད་ཚུལ་ལ། ཐོག་མར་སྤང་འབྲལ་སྔོན་དུ་བཏང་དགོས་པས། དེའི་ཚུལ་ནི། །
སྤང་ལྟུང་ཕོག་པའི་གཞིའི་རྫས་དེ་ཉིད་དང། སྤང་ལྟུང་དེའི་ཕྱིས་རྙེད་ཀྱི་རྫས་ཁྲུ་གང་ཡན་ཆད་དང། དེའི་རིན་ཐང་ཚང་བའི་རྫས། ཟས་ཁམ་དུ་ལོངས་པ། ད་ལྟ་སྤང་འོས་སུ་ཡོད་པ་རྣམས་ཞག་གཅིག་དགེ་སློང་ཞིག་

[033B] ཁྱད་པར་ལྷུང་བཟེད་འཚོལ་བའི་སྤང་ལྟུང་གི་གཞིའི་ལྷུང་བཟེད་དེ་དགེ་འདུན་ལ་ཕུལ་ཏེ། རྒན་རིམ་གྱི་ངན་པ་དང་བརྗེས་ནས་མཐར་ལྷག་པ་དེ་རྒྱུན་དུ་བཅང་དགོས་པའི་ཆད་ལེན་བྱུང། །
བྱིན་འཕྲོག་གི་སྤང་ལྟུང་ཕོག་པའི་གཞིའི་རྫས་དེ་ཕྱིར་གཏད་དེ་གཏན་དུ་སྤང་དགོས། དེ་ནས་ལྟུང་བ་མིང་རིགས་མཐུན་པའི་མ་གོས་པའི་དགེ་སློང་རྣམ་དག་ཞིག་ལ་བཤགས་ཡུལ་བཅོལ། དེས་ཁྱེད་སྤང་འབྲལ་སྔོན་དུ་སོང་
ངམ་ཞེས་འདྲི། རང་གི་སོང་ལགས་ཞེས་བརྗོད། དེ་ནས་ཞག་བཅུ་འཆང་སྤང་ལྟ་བུ་ལ། ཡུལ་བསླབ་པ་རྒན་ན་ཕྱག་གསུམ། གཞོན་ན་ཐང་ཤད་ལན་གསུམ་བྱ་སྟེ། སྙན་གསན་ཞུས་ནས། བཅབ་ཉེས་ཡོད་ན། ཐོག་མར་དེ་
བཤགས་དགོས་པས། དེའི་ཚུལ་ནི། གནས་བརྟན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བ་ལ། ལྟུང་བ་ཉེས་བྱས་ཀྱི་སྡེ་ཚན་ལས། གོས་ཞག་བཅུ་འཆང་སྤང་གི་ལྟུང་བ་བྱུང་བ་དགུང་ཞག་དུ་མ་བཅབ་
པའི་ཉེས་པ་བྱུང་སྟེ། བདག་དགེ་སློང་མིང་འདི་ཞེས་བགྱི་བའི་ཉེས་པ་དེ་གནས་བརྟན་གྱི་མདུན་དུ་མཐོལ་ལོ། །མི་འཆབ་བོ། །འཆགས་སོ། །མཐོལ་ཞིང་བཤགས་ན་བདག་བདེ་བ་ལ་རེག་པར་འགྱུར་གྱི། མ་མཐོལ་མ་
བཤགས་ན་ནི་མི་འགྱུར་རོ། །ཞེས་ལན་གསུམ། མཐོང་སྡོམ་འདྲི། ཐབས་ལེགས་དང་གཏང་རག་བྱ། ལྟུང་བ་དངོས་གཞི་ནི་ཕྱག་སོགས་སྤྱོད་ལམ་སྔར་བཞིན་ལ། གནས་བརྟན་དགོངས་སུ་གསོལ། བདག་དགེ་སློང་
མིང་འདི་ཞེས་བགྱི་བ་ལ་ལྟུང་བ་ལྟུང་བྱེད་ཀྱི་སྡེ་ཚན་ལས། གོས་ཞག་བཅུ་འཆང་སྤང་གི་ལྟུང་བ་བྱུང་སྟེ། བདག་དགེ་སློང་མིང་འདི་ཞེས་བགྱི་བའི་ལྟུང་བ་དེ་གནས་བརྟན་གྱི་མདུན་དུ་མཐོལ་ལོ། །མི་འཆབ་བོ། །

[034A]༄༅། །འཆགས་སོ། །འཐོལ་ཞིང་བཤགས་ན་བདག་བདེ་བ་ལ་རེག་པར་འགྱུར་གྱི། མ་མཐོལ་མ་བཤགས་ན་ནི་མི་འགྱུར་རོ། །ཞེས་ལན་གསུམ། མཐོང་སྡོམ་འདྲི། ཐབས་ལེགས་དང་གཏང་རག་བྱ། །
དེས་སྤང་ལྟུང་གཞན་དང། འབའ་ཞིག་སོར་བཤགས་ཉེས་བྱས་རྣམས་ཀྱང་ཕྱིར་བཅོས་ཚུལ་ཤེས་པར་བྱ་ཞིང། དམིགས་ལ་ལྟུང་བྱེད་འབའ་ཞིག་པ་སོར་བཤགས་ཉེས་བྱས་རྣམས་ལ་སྤང་འབྲལ་སྔོན་དུ་བཏང་མི་
དགོས། ཁབ་རལ་འཆོས་པའི་ལྟུང་བྱེད་ཀྱི་གཞི་ཁབ་རལ་དེ་བཅག་པ་སྔོན་དུ་འགྲོ་དགོས། སོར་བཤགས་ལ་བཅབ་ཉེས་མེད་ཀྱང་མཐོལ་བ་དང་བཤགས་པ་སོ་སོར་བྱ་དགོས། གཞན་སྔར་བཞིན་ཕྱིར་བཅོས་བྱ། སྡོམ་པའི་
བཤགས་ཚལ་ཡང་ཕམ་པའི་སྡེར་གཏོགས་ཀྱི་སྦོམ་པོ་ལྕི་བ་ཡུལ་དགེ་སློང་དྲུག་ཡན་ཆད་ཀྱི་མདུན་དུ་བཤགས། ཕམ་པའི་སྦོམ་པོ་ཡང་བ་ཡུལ་དགེ་སློང་བཞི་ཡན་ཆད་དང། ལྷག་མའི་སྦོམ་པོ་ལྕི་བ་དགེ་སློང་ལྔ་ཡན་ཆད་
ལྷག་མའི་སྒྲོམ་ དེའི་ཚུལ་ནི། སྦོམ་པོ་ཞེས་མིང་བརྗེ་བ་མ་གཏོགས་ཕྱིར་བཅོས་བྱེད་ཚུལ་གྱི་ཆོ་ག་གོང་བཞིན་དུ་ཤེས་པར་བྱའོ། །བཤགས་པ་འདི་རྣམས་ཀྱང་
གི་ཚེ་གཉེན་པོ་སྟོབས་བཞི་ངེས་པར་ཚང་དགོས་པ་ནི། མདོ་རྩ་བ་ལས། བསམ་པས་ལྟུང་བ་ལས་ལྡང་གིས། ཆད་པའི་ལས་ཀྱིས་ནི་མ་ཡིན་ནོ། །ཞེས་གསུངས།    ༈    གལ་ཏེ་གོས་
བཤགས་པ་ལ་རྒྱུན་དུ་འབད་པ་བྱ། དགེ་སློང་འདོད་ཆུང་ཆོག་ཤེས་ཅན་གྱི་ཟས་གོས་གནས་མ་ལ་སོགས་ལོངས་སྤྱོད་ཚུལ་ལ་བརྟེན་ནས་ཡང་སྦྱངས་པའི་ཡོན་ཏན་བཅུ་གཉིས་འཇོག་སྟེ། དེ་ཡང། བསོད་སྙོམས་པ་དང། སྟན་

[034B] །ཆོས་གོས་གསུམ་དང་ཕྱིང་པ་ཕྱག་དར་ཁྲོད། །དགོན་པ་ཤིང་དྲུང་པ་དང་བླ་གབ་མེད། །ཙོག་པུ་དུར་ཁྲོད་པ་དང་གཞི་ཇི་བཞིན། །ཞེས་གསུངས་པ་ལྟར། དང་པོ་བསོད་སྙོམས་པ་ལ། རྙེད་པའི་ཆོག་པའི་
བསོད་སྙོམས་པ་དང། མཐར་གྱིས་སློང་བ་གཉིས། དང་པོ་ནི། ཉིན་ཞག་གཅིག་ཏུ་འབྲེལ་བའི་ཁྱིམ་གཅིག་གཉིས་ཙམ་ལས་ཟས་བླང་སྟེ་ལོངས་སྤྱོད། དེ་ཕན་ཆོད་མི་སློང་སྙམ་པ་དང། གཉིས་པ་ནི། ཁྱིམ་བཟང་ངན་མི་འདོམ་
པ་མཐར་ཆགས་སུ་སློང་བའོ། །གཉིས་པ་སྟན་གཅིག་པ་ལ། སྟན་གྱི་མཐའ་ཅན་གྱིས་སྟན་གཅིག་པ། ཆུའི་མཐའ་ཅན་གྱིས་སྟན་གཅིག་པ། ཟས་ཀྱི་མཐའ་ཅན་གྱིས་སྟན་གཅིག་པ་དང་གསུམ། །དེ་གསུམ་ནི་ཉིན་
ཞག་གཅིག་དུ་ཟས་ལེན་གཅིག་ལས་མི་ཟ་བར་མཚུངས་ཀྱང། དང་པོས་ནི། ཟས་ཟ་བའི་སྟན་དེ་ལས་ལངས་ནས་མི་ཟ་སྙམ་པ་དང། གཉིས་པས་ནི་སྟན་དེ་ལས་མ་ལངས་ཡང་ཁ་བཤལ་བ་ས་ཆུ་བླངས་ནས་མི་ཟ་
སྙམ་པ་དང། གསུམ་པས་ནི། སྟན་དེ་ལས་མ་ལངས་ཤིང་ཁ་བཤལ་བའི་ཆུ་མ་བླངས་ཡང་ཟས་ཀྱི་ཁམ་ཐ་མ་མིང་ནས་མི་ཟ་སྙམ་པའོ། །གསུམ་པ་ཕྱིས་མི་ལེན་པ་ལ། དུས་གཅིག་པ་དང། གསོག་རུང་བ་གཉིས་
དང་པོ་ནི། ཉིན་ཞག་གཅིག་ཏུ་དུས་རུང་གི་ཟས་ཇི་ཙམ་དགོས་པ་བླངས་ནས་བྱིན་ལེན་དུས་གཅིག་ཏུ་བྱ་སྟེ། ཟ་བར་བརྩམས་པ་ནས་ཕྱིས་མི་ལེན་པ་དང། གཉིས་པ་ནི། ཉིན་ཞག་གཅིག་ཏུ་དུས་རུང་གི་ཟས་
ཇི་ཙམ་དགོས་པ་བླངས་ནས་བྱིན་ལེན་རིམ་བཞིན་བྱ་སྟེ། ཟ་བར་བརྩམས་པ་ནས་ཕྱིས་མི་ལེན་པའོ། །བཞི་པ་ཆོས་གོས་གསུམ་པ་ནི། ཆོས་གོས་གསུམ་གཙོ་བོར་འཆང་བ་ལ་བྱེད་ཅིང། འཚོ་བའི་ཡོ་བྱད་

[035A]༄༅། །གཞན་རྣམས་འཆང་མི་རུང་བ་མིན་ལ། ལྷག་པའི་ཡོ་བྱད་དང་མཁོ་བའི་ཡོ་བྱད་ཀྱི་གོས་མི་འཆང་བའོ། །ལྔ་པ་ཕྱིང་པ་བ་ནི། གོས་ཐམས་ཅད་ལུགས་གི་བལ་ལས་བྱེད་པ་འཆང་གི་
དེ་ལས་གཞན་པའི་གོས་མི་འཆང་བའོ། །དྲུག་པ་ཕྱག་དར་ཁྲོད་པ་ལ། དོར་བ་ཕྱག་དང་ཁྲོད་པ་དང། དུས་ཚིགས་སུ་བཅད་པའི་ཕྱག་དང་ཁྲོད་པ་གཉིས། དང་པོ་ནི། གཞན་གྱིས་དོར་བའི་གོས་ཀྱི་དུམ་བུ་རྣམས་བརྐུ་
བ་དྲུབ་པ་ཁ་བསྒྱུར་བ་སོགས་བྱེད་པའི་གོས་འཆང་གི་དེ་ལས་གཞན་པའི་གོས་མི་འཆང་བ་དང། གཉིས་པ་ནི་གཞན་གྱི་ཟླ་བ་བཞི་ཡན་ཆད་ལོངས་སྤྱད་ཟིན་པའི་གོས་འཆང་གི་དེ་ལས་གཞན་པའི་གོས་མི་འཆང་
བའོ། །བདུན་པ་དགོན་པ་བ་ནི་གྲོང་ལས་རྒྱང་གྲགས་གཅིག་ཡན་ཆད་ཀྱི་བར་དུ་ཆོད་པའི་དབེན་པར་གནས་འཆའ་ཞིང། དེ་ལས་གཞན་དུ་གནས་མི་འཆའ་བའོ། །བརྒྱང་པ་ཤིང་དྲུང་པ་ནི་ཤིང་དྲུང་དབེན་པའི་གནས་
སུ་གནས་འཆའ་ཞིང། དེ་ལས་གཞན་དུ་གནས་མི་འཆའ་བའོ། །དགུ་པ་བླ་གབ་མེད་པ་ནི། སྟེང་མ་གཡོག་པའི་ཕྱོགས་སུ་གནས་འཆའ་ཞིང། དེ་ལས་གཞན་དུ་གནས་མི་འཆའ་བའོ། །བཅུ་པ་ཙོག་པུ་བ་ལ་ཆེ་
འབྲིང་ཆུང་གསུམ། དང་པོ་ནི། ཉིན་མཚན་གང་ལ་ཡང་ཉལ་བ་མི་བྱེད་ཅིང་འདུག་པའི་ཚེ་གཡས་གཡོན་རྒྱབ་མདུན་གང་ཡང་རྩིགས་པ་སོགས་ལ་མི་བརྟེན་པ་ཙོག་པུར་འདུག་པ་དང། གཉིས་པ་ནི། རྒྱལ་རྩིགས་
པ་སོགས་ལ་བརྟེན་ཅིང་གཡས་གཡོན་མདུན་རྣམས་མི་བརྟེན་པ་ཙོག་པུར་འདུག་པ་དང། གསུམ་པ་ནི་གཡས་གཡོན་རྒྱབ་རྣམས་རྩིགས་པ་སོགས་ལ་བརྟེན་ཅིང། མགོ་སྔས་ལ་མི་འཇོག་པར་ཙོག་པུར་འདུག་

[035B] །བཅུ་གཅིག་པ་དུར་ཁྲོད་པ་ལ། ཕྱོགས་ཐམས་ཅད་དུར་ཁྲོད་པ་དང། ཕྱོགས་འགའ་དུར་ཁྲོད་པ་གཉིས། དང་པོ་ནི། ཟས་གོས་སྣོད་སྤྱད་གནས་མལ་ཐམས་ཅད་དུར་ཁྲོད་ཀྱི་རྫས་ལ་བརྟེན་ཅིང། དེ་ལས་གཞན་དུ་མི་བརྟེན་པ་
དང༑ གཉིས་པ་ནི། ཟས་གོས་སྣོད་སྤྱད་གནས་མལ་རྣམས་ལ་འགའ་ཞིག་དུར་ཁྲོད་ཀྱི་རྫས་ལ་བརྟེན་པའོ། །བཅུ་གཉིས་པ་གཞི་ཇི་བཞིན་པ་ནི། རྩའམ་ལོ་མ་བཏིང་བའི་སྟན་ལ་མལ་འཆལ་བར་བྱེད་ཅིང། དེ་ལས་གཞན་པའི་སྟན་ལ་
མལ་མི་འཆའ་བའོ། །བཅུ་གཉིས་པོ་འདི་རྣམས་ཡིད་ཀྱི་དམ་བཅའ་བྱེད་པའི་སྟེང་ནས་འཇོག་གོ། །ཚིག་བཅད་འདོན་པའི་གནས་སྐབས་ཡང་བཅུ་བདུན་ཡོད། ངལ་གསོ་བ། ཆུ་བཅུ་བ། ཆུའི་འབྱུང་ཁུངས་ཁྲོན་པ་བརྐོ་བ། །
ཆུ་ལ་ལོངས་སྤྱོད་པ། སྦྱིན་བདག་གི་ཟས་ལ་ལོངས་སྤྱོད་པའི་སྐབས་དང་ལྔ་ལ། མདོ་ནས་གསུངས་པའི་སྦྱིན་པའི་ཚིག་བཅད་གར་ཡང་རུང་བ་འདོན། སྦྱིན་བདག་གི་བསྔོ་བ་ལྡན་པ་ལྡོག་པ། མདོ་བསྐུལ་བ། ལྷུང་
བཟེད་གྱི་ཆུ་སྦྱིན་པ། དྲི་གཙང་ཁང་དུ་འཇུག་པ། མཆོད་རྟེན་སྐུ་འདྲ་འམ་དེ་དག་གི་གྲི། བ་མ་སོགས་ལ་འགོམ་དགོས་པ་བྱུང་བ། ཕྱི་རོལ་པའི་ལྷ་གནས་སུ་འགྲོ་བ། འཇིག་རྟེན་པའི་ལྷ་གནས་སུ་འགྲོ་བའི་སྐབས་
དང་བདུན་ལ། མདོ་ནས་གསུངས་པའི་མི་རྟག་པའི་ཚིག་བཅད་གང་ཡང་འདོན། གསོ་ཁང་བསྟན་པའི་འཇུག་དང། དགེ་འདུན་གྱི་དོན་དུ་ལྗོན་ཤིང་བཅོད་པ། སྤོང་བ་པ་རྣམས་བསམ་གཏན་ལས་ལངས་ཏེ་
ཅི་བདེར་བྱ་བ། ཁྱིམ་པའི་ཁྱིམ་དུ་མཚན་མོ་གནས་པ། རྐྱལ་བའི་བསྲེགས་པའི་སྐབས་དང་ལྔ་ལ་རྒྱུད་ཆགས་གསུམ་པ་འདོན་པར་བྱའོ།།    ༈   

[036A]༄༅། །སྤང་བླངས་ཚུལ་བཞིན་བྱ་དགོས་ཏེ། བསླབ་པ་ལ་གཅེས་སྤྲས་མེད་པར་ཉེས་ལྟུང་ལ་སྤྱོད་ན་སྐྲ་བྲེགས་ཤིང་གོས་དུར་སྨྲིག་གྱོན་པ་ནི། དགོས་པ་ཆུང་སྟེ། མདོ་ཏིང་ངེ་འཛིན་རྒྱལ་པོ་ལས། སངས་
རྒྱས་བསྟན་པ་འདི་ལ་རབ་བྱུང་ནས། །སྡིག་པའི་ལས་རྣམས་ཤིན་ཏུ་སྤྱད་པར་བྱེད། །ནོར་དང་འབྲུ་ལ་སྙིང་པོ་འདུ་ཤེས་ཤིང། །བཞོན་དང་བ་གླང་ཤིང་རྟ་རྣམས་ལ་ཆགས། །གང་ལ་བསླབ་པའི་ནན་ཏན་མེད་པ་རྣམས་
དེ་དག་གིས་ཀྱང་ཅི་ཕྱིར་མགོ་བོ་བྲེགས། །ཞེས་གསུངས་པ་ལྟར་རོ། །བསླབ་པའི་གཞི་རྣམས་ལ་སྤང་བླངས་ཚུལ་མཐུན་བྱས་ན་ཕན་ཡོན་ཚད་མེད་པ་འབྱུང་བ་ལྟ་ཅི་སྨོས། བསླབ་པའི་གཞི་ཕ་མོ་གཅིག་ལ་ཉིན་
ཞག་གཅིག་ཏུ་སྦྱོང་ན་ཡང་བསོད་ནམས་དཔག་ཏུ་མེད་པ་གསུངས་ཏེ། མདོ་ཏིང་ངེ་འཛིན་རྒྱལ་པོ་ལས། བསྐལ་པ་བྱེ་བ་གངྒའི་བྱེ་སྙེད་དུ། དྭངས་བའི་སེམས་ཀྱིས་ཟས་དང་སྐོམ་རྣམས་དང། །གདུག་དང་བ་དན་
མར་མེའི་ཕྲེང་བ་ཡིས། །སངས་རྒྱས་བྱེ་ཁྲག་ཁྲིག་རིམ་གྲོ་བྱས། །གང་གི་དམ་ཆོས་རབ་ཏུ་འཇིག་པ་དང། །བདེ་གཤེགས་བསྟན་པ་འགགས་པར་འགྱུར་བའི་ཚེ། །ཉིན་མཚན་དུ་ནི་བསླབ་པ་གཅིག་སྤྱོད་པ། །བསོད་ནམ་འདི་ནི་དེ་བས་ཁྱད་པར་འཕགས་
ཞེས་གསུངས།། །།    ༈    བི་མ་ན་ས་ར་མ་ཧཱ་ཛ་བ་ཧཱུཾ། ཨོཾ་སྨ་ར་སྨ་ར་བི་མ་ན་སྐ་ར་མ་ཧཱ་ཛ་བ་ཧཱུཾ། ལན་བདུན་བརྗོད་ན་དགེ་བ་འབུམ་འགྱུར་དུ་འགྲོ་བར་གསུངས། ཨོཾ་དྷ་རེ་དྷ་རེ་བྷ་མྡྷ་རེ་སཱ་ཧཱ། ལན་བདུན་བརྗོད་ན་དགེ་བ་གྲངས་
མེད་དུ་འགྱུར་བར་གསུངས།། ཨོཾ་རུ་ཙི་ར་མ་ཎི་པྲ་ཝཱ་རྟ་ཡ་ཧཱུཾ། ལན་བདུན་བརྗོད་ནས་འཕྲེང་བ་ལ་བཏབ་ན་འཕྲེང་བ་དེ་བགྲང་བའི་བཟླས་པ་འབུམ་འགྱུར་དུ་འགྲོ་བར་གསུངས། ཨོཾ་ན་མོ་མཉྫུ་ཤྲི་ཡེ། ན་མཿ་སུ་ཤྲི་ཡེ། ན་མཿ་

[036B] བརྗོད་ནས་བརྐྱང་ཕྱག་གསུམ་བྱས་ནས་བདེ་གཤེགས་བཀའ་རྣམས་ཀློག་པའི་བསོད་ནམས་ཐོབ་ཅིང། ཕྱག་སྟོང་འགྱུར་དུ་འགྲོ་བར་གསུངས། ན་མོ་རཏྣ་ཏྲ་ཡཱ་ཡ། ཨོཾ་ན་མོ་བྷ་ག་ཝ་ཏེ། བཛྲ་སཱ་ར་པྲ་མརྡ་
ནེ། ཏ་ཐཱ་ག་ཏཱ་ཡ། ཨ་རྷ་ཏེ་སམྱ་སྭཾ་བུ་དྡྷ་ཡ། ཏ་དྱ་ཐཱ། ཨོཾ་བཛེ་བཛྲེ། མ་ཧཱ་བཛྲེ། མ་ཧཱ་ཏེ་ཛ་བཛྲེ། མ་ཧཱ་བི་དྱ་བཛྲེ། མ་ཧཱ་བོ་དཧི་ཙི་ཏྟ་བཛྲེ། མ་ཧཱ་བོ་རྷི་མཎྜོ་བ་སཾ་པྲ་མ་ཎ་བཛྲེ། སརྦ་ཀ་རྨ་ཨཱ་ཝ་ར་ཎི་བི་ཤོ་དྷ་ན་བཛྲེ་སཱ་ཧཱ། མཆོད་པའི་
སྤྲིན་གྱི་གཟུངས་འདི་བརྗོད་ནས་མཆོད་པ་ཕུལ་ན་རྒྱལ་བ་སྲས་བཅས་ཐམས་ཅད་ཀྱི་སྤྱན་སྔར་མཆོད་པའི་ཆར་ཆེན་པོ་འབབ་པར་གསུངས། ཨོཾ་ཨཱ་བཻ་ར་ཧཱུཾ། ཁེ་ཙ་ར་སཱ་ཧཱ། ལན་བདུན་བརྗོད་ནས་ཤི་ལ་བཏབ་ན་ཤ་
དེ་གང་ལས་བྱུང་བའི་སེམས་ཅན་དེ་བདེ་འགྲོར་སྐྱེ་བར་གསུངས། ཨོཾ་ཁྲེ་ཙ་མག་ན་ཧཱུཾ་ཧྲི་སཱ་ཧཱ། ལན་བདུན་བརྗོད་ནས་རྐང་མཐིལ་ལ་བཏབ་ན་རྐང་འོག་ཏུ་ཤི་པའི་སེམས་ཅན་དེ་བདེ་འགྲོར་སྐྱེ་བར་གསུངས། ན་མོ་
བྷ་ག་ཝ་ཏེ། རཏྣ་ཀེ་ཏུ་རཱ་ཛཱ་ཡ། ཏ་ཐཱ་ག་ཏཱ་ཡ། ཨ་རྷ་ཧེ་སམྱ་ཀྶཾ་བུ་དྡྷ་ཡ། ཏ་དྱ་ཐཱ། ཨོཾ་ར་ཏྣེ་ར་ཏྣེ་མ་ཧཱ་ར་ཏྣེ་ར་ཏྣེ་བི་ཛ་ཡེ་སཱ་ཧཱ། འདི་བརྗོད་ནས་ཕྱག་དང་སྐོར་བ་བྱས་ན་ཕྱག་དང་སྐོར་བ་སྟོང་འགྱུར་དུ་འགྲོ་བར་གསུངས། །
གཟུངས་འདི་རྣམས་ཀྱང་ཁུངས་ཤིན་ཏུ་བཙུན་པས་རྒྱུ་ན་དུ་ཉམས་ལེན་མཛད་ན་ཚོགས་རླབས་པོ་ཆེ་རྫོགས་པར་འགྱུར་རོ།། སྡོམ་གསུམ་བསླབ་བྱ་ནོར་བུའི་འོད་ཕྲེད་འདི། །བསླབ་གསུམ་རྣམ་པར་དག་
པའི་རྒྱར་གྱུར་ནས། །སྒོ་གསུམ་ཉེས་སྤྱོད་བསྡམས་པའི་སྐྱེ་འགྲོ་རྣམས། །སྐུ་གསུམ་གོ་འཕང་མྱུར་དུ་ཐོབ་པར་ཤོག་དགེ་འདིས་མཚོན་ནས་དུས་གསུམ་དང་འབྲེལ་བའི། །བདག་གཞན་དགེ་བའི་རྩ་བ་ཇི་

[037A]༄༅། །སྙེད་པ། །དེ་དག་ཐམས་ཅད་སྐྱེ་ཞིང་སྐྱེ་བ་རུ། །བྱང་ཆུབ་མཆོག་གི་རྗེས་སུ་མི་མཐུན་པའི། །ཤེས་ཀྱི་ཁེ་འདོད་པ་དང་གྲགས་པ་དང། །འཁོར་དང་ལོངས་སྤྱོད་རྙེད་དང་བཀུར་སྟིའི་རྒྱུར། །སྐད་ཅིག་ཙམ་
ཡང་ནམ་ཡང་མི་སྨིན་པར། །བླ་མེད་བྱང་ཆུབ་ཁོ་ནའི་རྒྱུར་གྱུར་ཅིག།  ཅེས་སྡོམ་པ་གསུམ་གྱི་བསླབ་བྱ་ནོར་བུའི་འོད་འཕྲེང་ཞེས་བྱ་བ་འདི། དམ་པ་རྣམས་ཀྱི་གསུང་གི་ཆ་ཤས་བསྡུས་པ་ཡིན་པས་རང་བཟོའི་ཉེས་པ་མེད་ལ་རྒྱས་པ་ནི་སྡོམ་གསུམ་གྱི་བསླབ་བྱ་རྒྱས་
པ་རྣམས་ལས་ཤེས་པར་བྱ་དགོས་ཤིང། འདི་ནི་ཚིག་ཉུང་ལ་དོན་གོ་བདེ་བ་ཞིག་དགོས་ཞེས་བདེ་གསལ་དགེ་སློང་བྱང་ཆུབ་ཡོན་ཏན་དང། མོན་ཆོས་དགེ་སློང་ངག་དབང་བདེ་ལྡན། རྨེ་རུ་དགེ་སློང་ངག་དབང་བསྟན་དར་བཅས་ནས་བསྐུལ་བ་ལ་བརྟེན། ་གོངས་སྐྱབས་
མགོན་ཆེན་པོའི་མཚན་ཞབས་དགེ་མིང་པ་འབྲས་ཏྲེ་བོ་ཚེ་དབང་བསམ་འགྲུབ་ཀྱིས་བགྱིས་པ་འདིས་ཀྱང་བསྟན་པ་རིན་པོ་ཆེ་འཕེལ་ཞིང་རྒྱས་པའི་རྒྱུར་གྱུར་ཅིག། །།དགེ་བཤེས་ཚེ་དབང་བསམ་འགྲུབ་ཀྱིས་མཛད་པའི། །སྡོམ་གསུམ་བསླབ་བྱ་ནོར་བུའི་འོད་འཕྲེང་བ་
འདི༑ ༑དཀར་མཛེས་དགེ་སློང་བློ་བཟང་ཉི་མ་དང། །དགེ་བསྙེན་བློ་བཟང་ཕྲིན་ལས་ཐུན་མོང་གིས། །དཔར་དུ་བསྐྲུན་པའི་རྣམ་དཀར་དགེ་ཚོགས་མཐུས། །མ་རྒན་འགྲོ་རྣམས་སྐྱེ་ཞིང་སྐྱེ་བ་རུ། །ཚངས་སྤྱོད་བསླབ་གསུམ་ལྡན་པའི་རྟེན་ཐོབ་ཞིང། །ངུར་སྨྲིག་འཛིན་པའི་
མཆོག་ཏུ་འགྱུར་བར་ཤོག་བདག་ཀྱང་དེང་ནས་ཚེ་རབས་ཐམས་ཅད་དུ། །ཚད་ལྡན་བཤེས་གཉེན་དམ་པས་རྗེས་བཟུང་སྟེ། །བྱང་སེམས་ཡང་དག་ལྟ་དང་རིམ་གཉིས་ཀྱི། །ཚེ་གཅིག་སངས་རྒྱས་སྒྲུབ་ལ་བརྩོན་པར་ཤོག་



﻿༄༅། །སྡོམ་གསུམ་གྱི་བསླབ་བྱ་མདོ་ཙམ་བཤད་པ་བཞུགས་སོ། །

[001] །འགྲོ་ཀུན་འདྲེན་མཛད་ཐུབ་པའི་དབང་པོ་ལ། །གུས་པས་འདུད་ནས་སྡོམ་གསུམ་ཐུན་དྲུག་ཏུ། །བསྔོ་བགྲང་བྱེད་པའི་ཚིགས་བཅད་རྣམས་ཀྱི་དོན། །རང་བློ་གོམས་ཕྱིར་ཅུང་ཟད་
དབྱེ་བར་བྱ། །འདིར་སྡོམ་པ་གསུམ་གྱི་བསླབ་བྱ་མདོར་བསྡུས་ཏེ་འཆད་པ་ལ། ཐོག་མར་སྐྱབས་འགྲོའི་བསླབ་བྱ་བསྟན་པ་དང། སྡོམ་གསུམ་སོ་སོའི་བསླབ་བྱ་བསྟན་པ་གཉིས། དང་པོ་
ལ་གཉིས། བསྡུ་བ་ལས་འབྱུང་བ་དང། མན་ངག་ལས་འབྱུང་བའོ། །དང་པོ་ནི། དགེ་བའི་བཤེས་གཉེན་བསྟེན་པ་དང། དམ་པའི་ཆོས་ཉན་པ་དང། ཉོན་མོངས་པ་བཟློག་པའི་དམིགས་པ་
ཡིད་ལ་བྱེད་པ་དང།། མྱང་འདས་ཀྱི་རྗེས་སུ་མཐུན་པའི་རྒྱུ་བསྒྲུབ་པ་དང། དབང་པོའི་སྒོ་སྡོམ་པ་དང། བསླབ་པའི་གཞི་ཅི་ནུས་སུ་ལེན་པ་དང། སེམས་ཅན་ལ་སྙིང་བརྩེ་བར་བྱས་ཏེ་གནོད་

[002A]༄༅། །འཚེ་སྤོང་བ་དང། ཉིན་རེ་བཞིན་དཀོན་མཆོག་མཆོད་པ་ལ་བརྩོན་པ་སྟེ་བརྒྱད་དོ། །མན་ངག་ལས་འབྱུང་བ་ལ་གཉིས་ལས། དང་པོ་སོ་སོའི་བསླབ་བྱ་ནི། འཇིག་རྟེན་པའི་
ལྷ་ཀླུ་སོགས་ལ་ཕུགས་ཀྱི་སྐྱབས་སུ་མི་འཛིན་པ་དང། བསམ་པ་དང་སྦྱོར་བས་སེམས་ཅན་ལ་གནོད་འཚེ་སྤོང་བ་དང། སྐྱབས་གསུམ་ལ་ཡིད་མི་ཆེས་ཤིང་སྐུར་བར་བྱེད་པ་རྣམས་དང་མཐུན་
པར་མི་བྱེད་བ་སྟེ་དགག་པའི་བསླབ་བྱ་གསུམ་དང། སངས་རྒྱས་ཀྱི་སྐུ་གཟུགས་ཅི་འདྲ་ཞིག་ལའང་མ་གུས་པ་དང་བརྙས་ཐབས་སྤངས་ནས་སངས་རྒྱས་དཀོན་མཆོག་ལྟར་བཀུར་བའི་ཞིང་དུ་བཟུང་བ་
དང༑ ཆོས་ཀྱི་ཚིག་བཞི་པ་ཡན་ཆད་ལ་ཡང་མ་གུས་པ་སྤངས་ཏེ་ཆོས་དཀོན་མཆོག་ལྟར་གུས་པར་བྱེད་པ་དང། དགེ་འདུན་ན་མ་རབ་བྱུང་གི་རྟགས་ཙམ་འཛིན་པ་དང་དེ་དག་གི་རྟགས་ལ་ཡང་

[002B] གཉིས་པ་ཐུན་མོང་བའི་བསླབ་བྱ་ནི། དཀོན་མཆོག་གསུམ་
གྱི་ཁྱད་པར་དང་ཡོན་ཏན་ཡང་ཡང་སེམས་པ་དང། བཀའ་དྲིན་རྗེས་སུ་དྲན་པས་དུས་རྟག་ཏུ་མཆོད་པ་བཅུ་པོ་ཅི་རིགས་བྱ་ཞིང་བཟའ་བཏུང་གི་ཕུད་ཀྱིས་ཀྱང་མཆོད་པ་དང། སྙིང་བརྩེ་བས་འགྲོ་བ་གཞན་ཡང་ཚུལ་དེ་ལྟ་བུ་ལ་འགོད་པ་དང། བྱ་བ་གང་
བྱེད་པ་དང་དགོས་པ་ཅི་ཡོད་པ་ན་དཀོན་མཆོག་གསུམ་ལ་མཆོད་ནས་གསོལ་པ་འདེབས་ཤིང་འཇིག་རྟེན་པའི་ཐབས་གཞན་སྤོང་བ་དང། ཕན་ཡོན་བརྒྱད་ཚན་གཉིས་དྲན་པར་བྱས་ནས་ཉིན་མཚན་དུས་དྲུག་ཏུ་སྐྱབས་འགྲོ་བྱ་བ་དང། བཞད་གད་དམ་སྲོག་གི་
ཕྱིར་ཡང་དཀོན་མཆོག་མི་བཏང་ཞིང་གཏོང་པའི་ཚིག་མི་སྨྲ་བ་དང་དྲུག་སྟེ། སྤྱིར་ན་ཉི་ཤུའོ།། འཇིགས་པ་ཀུན་སྤངས་གཞན་གྲོལ་ཐབས་ལ་མཁས། །ཉེ་རིང་མི་མངའ་ཀུན་གྱི་སྐྱབས་མཛད་པ། །མཆོག་གསུམ་ཁོ་ནར་ཡིད་ཅེས་སྐྱབས་འགྲོ་ཞིང།།
དེ་ཡི་བསླབ་བྱ་ཉམས་པ་མེད་པར་བྱ། །དགེ་པའི་བཤེས་གཉེན་བསྟེན་ཅིང་དམ་ཆོས་ཉན། །ཚུལ་བཞིན་ཡིད་བྱེད་ཆོས་དང་མཐུན་པར་བསྒྲུབ། །དབང་པོའི་སྒོ་སྡོམ་པ་སླབ་གཞི་ཅི་ནུས་འཛིན། །འགྲོ་ལ་སྙིང་བརྩེ་དཀོན་མཆོག་མཆོད་ལ་བརྩོན། །ལྷ་
གཞན་མི་བསྟེན་སེམས་ཅན་གནོད་འཚེ་སྤོང། །མཆོག་ལ་མི་གུས་གྲོགས་དང་མི་འགྲོགས་ཤིང། །དཀོན་མཆོག་གསུམ་གྱི་གཟུགས་བརྙན་ཙམ་ལ་ཡང། །མཆོག་གསུམ་ལྟ་བུར་གུས་ཤིང་སྦྱི་བོར་འཛིན། །ཁྱད་པར་ཡོན་ཏན་དྲན་པས་སྐྱབས་

[003A]༄༅། །སུ་འགྲོ། བཀའ་དྲིན་དྲན་པས་མཆོད་པ་བཅུ་ལ་བརྩོན། །སྙིང་བརྩེས་འགྲོ་བ་གཞན་ཡང་སྐྱབས་འགྲོར་འགོད། །བྱ་དགོས་ཐབས་ཀུན་དཀོན་མཆོག་ཉིད་ལ་ཁེལ། །ཕན་ཡོན་ཤེས་ནས་དུས་དྲུག་སྐྱབས་སུ་འགྲོ། བཞད་གད་ཙམ་
དང་སྲོག་ཕྱིར་སྐྱབས་མི་གཏོང། །བཅུ་ཕྲག་གཉིས་ཀྱི་གྲངས་ལྡན་བསླབ་བྱ་ལ། །བརྩོན་ཞིང་རྟག་ཏུ་སྐྱབས་སུ་འགྲེ་བར་བྱ། །སྔོན་ཆད་མ་གུས་པ་དང་ཉོན་མོངས་མང། །མི་ཤེས་བག་མེད་དབང་གིས་བསླབ་བྱ་དང། །འགལ་བའི་ཉེས་པ་དཀོན་
མཆོག་སྤྱན་སྔར་བཤགས། །ཕྱིན་ཆད་སྲོག་བཞིན་གཅེས་པར་བསྲུང་བར་བྱ། །ཞེས་པ་ནི། སྔོམས་ཀྱི་ཚིགས་བཅད་དོ།།    ༈    །གཉིས་པ་སྔོམ་གསུམ་སོ་སོའི་བསླབ་བྱ་བསྟན་པ་ལ་གསུམ། སོ་ཐར་གྱི་བསླབ་བྱ་དང། བྱང་སྡོམ་གྱི་བསླབ་
བྱ་དང། སྔགས་སྡོམ་གྱི་བསླབ་བྱའོ། །དང་པོ་ལ། དེའི་མི་མཐུན་ཕྱོགས་ཀྱི་ལྟུང་བ་སྡེ་ལྔ་ལས། དང་པོ་ནི། བཅས་ལྡན་དགེ་སློང་གིས་རང་གི་ཕོའི་དབང་པོ་གཞན་གྱི་རྨའི་སྒོ་གསུམ་གང་རུང་དུ་བཅུག་པའི་རེག་པ་དང། གཞན་གྱི་ཕོའི་
དབང་པོ་རང་གི་རྨའི་སྒོ་གསུམ་གང་རུང་དུ་བཅུག་པའི་རེག་པ་གང་ཡང་རུང་བ་ཞིག་ལུས་ཤེས་ཀྱིས་ཉམས་སུ་མྱོང་བར་བྱས་པའི་ལྟུང་བ་དངོས་གཞི་དེ་སྤྱོད་ཕམ་དང། བཅས་ལྡན་དགེ་སློང་གིས་མི་གཞན་གྱིས་དབང་ཞིང་བདག་གིར་བཟུང་བའི་རིན་ཐང་
ཚང་བའི་རྫས་འདུ་ཤེས་མ་འཁྲུལ་བར་ཀུན་སློང་རང་དོན་དུ་བདག་གིར་བྱ་བར་འདོད་ཅིང་སྦྱོར་བ་རང་ངམ་བསྐོས་པས་བླངས་པའི་མཐར་ཐུག་གྲུབ་པའི་ལྷུང་བ་དངོས་གཞི་དེ་རྐུ་ཕམ་དང། བཅས་ལྡན་དགེ་སློང་གིས་མི་ཕ་རོལ་བོ་གསོད་སེམས་ཀྱིས་ཀུན་ནས་

[003B] བཅས་ལྡན་དགེ་སློང་གིས་རང་ཉིད་མིའི་ཆོས་བླ་མའི་ཡོན་ཏན་མ་ཐོབ་བཞིན་དུ་འདུ་ཤེས་བསྒྱུར་ནས་ཐོབ་པར་སྨྲས་ཏེ་
དོན་གོ་བ་ལས་གྱུར་བའི་ལྟུང་བ་དངོས་གཞི་དེ་རྫུན་ཕམ་དང་བཞིའོ། །གཉིས་པ་ནི། བཅས་ལྡན་དགེ་སློང་གིས་དབྱུང་འདོད་ཀྱིས་ཀུན་ནས་བསླངས་ཏེ་རང་གི་ཕོའི་དབང་པོ་ལ་འབྱིན་བྱེད་མཚན་ཉིད་དང་ལྡན་པས་རེག་ཅིང་བརྩལ་བ་ལ་བརྟེན་ནས་ཁུ་
བ་དང་པོའི་གནས་ནས་འཕོས་པའི་ལྟུང་བ་དངོས་གཞི་དེ་འབྱིན་པའི་ལྷག་མ་དང། དེས་ཆགས་སེམས་ཀྱིས་ཀུན་ནས་བསླངས་ཏེ་བུད་མེད་ཀྱི་མཚན་དོན་བྱེད་ནུས་པ་དང་ལྡན་པའི་མི་ལ་ལུས་ཀྱིས་རེག་པ་བདག་གིར་བྱས་པ་ལས་གྱུར་བའི་ལྟུང་བ་དངོས་གཞི་
དེ་རེག་པའི་ལྷག་མ་དང། དེས་ཆགས་སེམས་ཀྱིས་ཀུན་ནས་བསླངས་ཏེ་བུད་མེད་ཀྱི་མཚན་དོན་བྱེད་ནུས་པ་དང་ལྡན་པའི་མི་ལ་འཁྲིག་པའི་ཚིག་གསལ་བར་སྨྲས་ཏེ་དོན་གོ་བ་ལས་གྱུར་བའི་ལྟུང་བ་དངོས་གཞི་དེ་འཁྲིག་ཚིག་སྨྲ་བའི་ལྷག་མ་དང་
དེས་དེ་ལ་ཆགས་སེམས་ཀྱིས་བདག་ཉིད་ལ་འཁྲིག་པས་བསྙེན་བཀུར་བ་བསྔགས་ཏེ་དོན་གོ་བ་ལས་གྱུར་བའི་ལྟུང་བ་དངོས་གཞི་དེ་བསྙེན་བཀུར་བསྔགས་པའི་ལྷག་མ་དང། དེས་དང་པོ་ནས་མཐུན་པ་མ་ཐོབ་བ་མ་ཐོབ་པ་ལས་ཉམས་པའི་སྐྱེས་པ་དང་
བུད་མེད་ཀྱི་མཚན་དོན་དང་ལྡན་པའི་མིའི་འགྲོ་བ་གཉིས་འཕྲིན་གསུམ་ལྟ་བུའི་སྦྱོར་བས་མཐུན་པར་བྱས་ཏེ་གཉིས་ཀྱི་གཉིས་ཕྲད་པ་ལས་གྱུར་བའི་ལྟུང་བ་དངོས་གཞི་དེ་སྨྱན་བྱེད་པའི་ལྷག་མ་དང། དེས་ས་གཞི་མ་དག་པར་དཀོན་མཆོག་

[004A]༄༅། །མིན་པའི་མངོན་གྱུར་གྱི་བདག་པོ་གཅིག་གི་དོན་དུ་ས་གཞི་དང་ཡོ་བྱང་བཙལ་བས་ཁང་པ་ཚད་ལྷག་བརྩིགས་པ་ལས་གྱུར་བའི་ལྟུང་བ་དངོས་གཞི་དེ་ཁང་བའི་ལྟག་མ་དང། དེས་ས་གཞི་མ་དག་པར་མངོན་གྱུར་གྱི་བདག་པོ་བཞིར་ལོངས་
ཀྱི་དོན་དུ་སྤྱོད་ལམ་བཞི་ཤོང་བའི་གནས་བརྩིགས་པ་ལས་གྱུར་པའི་ལྟུང་བ་དངོས་གཞི་དེ་ཁང་ཆེན་གྱི་ལྷག་མ་དང། དེས་ལྟ་མཚན་མཐུན་པ་ཡིན་ན་སྔོམ་པ་གསོ་རུང་དང་ལྟ་མཚན་མི་མཐུན་ན་སྡོམ་པ་རྣམ་དག་དང་ལྡན་པའི་དགེ་སློང་ལ་བྱེད་བ་པོ་དང་བྱ་བ་སྦྱར་
ནས་ཕམ་པས་སྐུར་བ་བཏབ་སྟེ་དོན་གོ་བ་ལས་གྱུར་བའི་ལྟུང་བ་དངོས་གཞི་དེ་གཞི་མེད་ཀྱི་ལྷག་མ་དང། གཞན་རྣམས་སྔར་བཞིན་ལ་བྱེད་པ་པོ་དང་བྱ་བ་མ་སྦྱར་བར་ཕམ་པས་སྐུར་བ་བཏབ་སྟེ་དོན་གོ་བ་ལས་གྱུར་བའི་ལྟུང་བ་དངོས་གཞི་དེ་བག་ཙམ་གྱི་ལྷག་པ་དང་
དེས་དགེ་འདུན་ཆོས་ལས་ཆོས་མིན་པའི་ཕྱོགས་སུ་འབྱེད་པ་ལ་བཟློག་པ་ལྔས་བཟློག་ཀྱང་མི་གཏོང་བ་ལས་གྱུར་བའི་ལྟུང་བ་དངོས་གཞི་དེ་དབྱེན་གྱི་ལྷག་མ་དང། དེས་དགེ་འདུན་དབྱེན་གྱི་གྲོགས་བྱེད་པ་ལ་བཟློག་པ་ལྔས་བཟློག་ཀྱང་མི་གཏོང་བ་ལས་གྱུར་བའི་
ལྟུང་བ་དངོས་གཞི་དེ་རྗེས་སུ་ཕྱོགས་པའི་ལྷག་མ་དང། དེས་ཁྱིམ་པ་སུན་ཕྱུང་བ་ན་དགེ་འདུན་གྱིས་བསྐྲད་པ་ནན་ཏུར་བྱས་པའི་ཚེ་རང་སྐྲོད་པའི་དགེ་འདུན་ལ་འགྲོ་བ་བཞི་པོ་གང་རུང་གིས་སྐུར་བ་བཏབ་པ་ལ་བཟློག་པ་ལྔས་བཟློག་ཀྱང་མི་གཏོང་བ་ལས་གྱུར་བའི་
ལྟུང་བ་དངོས་གཞི་དེ་ཁྱིམ་པ་སུན་འབྱིན་པའི་ལྷག་མ་དང། དེས་རང་ཉིད་ཀྱི་ལྟུང་བ་གླེངས་པ་ན་དགེ་སློང་མཐའ་དག་གིས་བདག་གི་སོ་ཐར་གྱི་བསླབ་པའི་གཞི་མཐའ་དག་ལ་གླེང་བར་མ་བྱེད་ཅིག་ཅེས་འགོག་པ་ལ་བཟློག་པ་ལྔས་བཟློག་ཀྱང་མི་གཏོང་བ་ལས་གྱུར་

[004B]། གསུམ་པ་ལ་སྤང་ལྟུང་དང་ལྟུང་བྱེད་འབའ་ཞིག་པ་གཉིས་ལས། དང་པོ་ནི། དེས་རང་ཉིད་དབང་ཞིང་བདག་གིར་བཟུང་བའི་གོས་དེ་ཆོས་གོས་གསུམ་མཚང་བར་ཁ་བསྐང་བའི་གོས་
ལ་རེ་བ་དང་བཅས་པ་ཡིན་ན་འཁོར་གསུམ་ཁེབས་བའི་ཚད་དུ་ལོངས་པ་དང་དེ་མིན་ན་ཁོར་ཡུག་ཁྲུ་གང་ཡན་ཆད་ཀྱི་ཚད་དང་ལྡན་བ་རང་སྟོབས་ཤན་སྟོབས་གང་རུང་གིས་ཞག་བཅུར་འཆང་བའི་ལྟུང་བ་དངོས་གཞི་དེ་ཞག་བཅུ་འཆང་སྦང་དང། དགེ་སློང་མའི་དེ་ལ་ཆོས་གོས་
ལྔ་ཚང་མ་ཚང་གི་ཁྱད་པར་སྦྱོར་དགོས་སམ་སྙམ། རང་གི་འཚོ་བའི་ཡོ་བྱང་དུ་བྱིན་གྱིས་རླབས་བའི་ཆོས་གོས་གསུམ་གང་རུང་དང་ཞག་གཅིག་མཚམས་ཐང་ད་དུ་འབྲལ་བའི་ལྟུང་བ་དངོས་གཞི་དེ་འབྲལ་སྤང་དང། མའི་དེ་ལ་ཆོས་གོས་ལྔ་ཞེས་སྦྱོར་དགོས་སམ་དཔྱད་
ཆོས་གོས་གསུམ་མ་ཚང་བའི་དགེ་སློང་ཁྲུ་གང་གི་ཚད་དང་ལྡན་ཞིང་འཁོར་གསུམ་ཁེབས་པའི་ཚད་དུ་མ་ལོངས་པའི་ཁ་གསོག་གི་གོས་ཉིད་ཁ་བསྐང་བའི་གསོལ་རེ་བ་དང་བཅས་བར་རང་སྟོབས་ཤན་སྟོབས་གང་རུང་གིས་ཞག་སུམ་ཅུར་འཆང་བའི་ལྟུང་བ་དངོས་གཞི་དེ་ཟླ་
འཇོག་གི་སྦང་ལྟུང་དང། མའི་དེ་ལ་ཆོས་གོས་ལྔ་མ་ཚང་བ་སྦྱོར་དགོས་སམ་སྙམ། དགེ་སློང་མ་ཉེ་དུ་མ་ཡིན་པ་ལ་བྱིན་གྱིས་བརླབས་པའི་ཆོས་གོས་སམ་གདིང་བ་རྙིང་བ་དག་ལས་གང་ཡང་རུང་བ་ཞིག་འཁྲུ་འཚེད་འཆག་གསུམ་གང་རུང་བྱེད་དུ་བཅུག་པའི་ལྟུང་བ་
དངོས་གཞི་དེ་དགེ་སློང་བའི་འཁྲུར་འཇུག་གི་སྦང་ལྟུང་དང། མའི་དེ་ནི་གཞུང་དུ་བལྟ་བར་བྱའོ། །དགེ་སློང་མ་ཉེ་དུ་མ་ཡིན་པ་ལ་སོགས་བསླང་སྟེ་ཐོབ་པ་ལས་གྱུར་བའི་ལྟུང་བ་དངོས་གཞི་དེ་གོས་ལེན་བའི་སྦང་ལྟུང་དང། མའི་དེ་ནི་དགེ་སློང་ལས་ལེན་པའོ། །

[005A]༄༅། །རང་ལ་ཆོས་གོས་ཚང་བར་ཡོད་བཞིན་དུ་ཁྱིམ་པ་ཉེ་དུ་མ་ཡིན་པ་ལས་གོས་བསླད་སྟེ་ཐོབ་པ་ལས་གྱུར་བའི་ལྟུང་བ་དངོས་གཞི་ནི་གོས་སློང་བའི་དེ་དང། ཆོས་གོས་མཚང་བའི་རྒྱུ་མཚན་གྱིས་གོས་སློང་བར་རིགས་པའི་དགེ་སློང་གིས་ཁྱིམ་པ་ཉེ་དུ་མ་ཡིན་པ་
ལས་དུས་གཅིག་ཏུ་སྣམ་སྦྱར་ལྟ་བུ་ཆོས་གོས་དྲས་པ་བྱེད་པའི་བསམ་པས་རབ་བྱུང་གི་གོས་ཟུང་ཆེ་ཚད་ལས་ཁྲུ་གང་ཡན་ཆད་ཀྱིས་ལྟག་པ་བསླང་སྟེ་ཐོབ་པ་དང། རྡུལ་གཟན་ལྷ་བུ་གོས་མ་དྲས་པ་བྱེད་པའི་བསམ་པས་ཁྱིམ་པའི་གོས་ཟུང་ཆེ་ཚད་ལས་ཁྲུ་གང་ཡན་ཆད་ཀྱི་ལྷག་པ་
བསླང་སྟེ་ཐོབ་པ་དང། གོས་མ་དྲས་པ་བྱེད་པའི་བསམ་པས་བསླང་སྟེ་ཕྱི་མ་བའི་གོས་ཟུང་ཆུང་ཚང་ཐོབ་ནས་འབྲིང་ཚང་དམ་ཆེ་ཚད་དུ་ཁ་བསྐང་བའི་གོས་སློང་ཞིང་ཐོབ་པའམ། འབྲིང་ཚད་ཐོབ་ནས་ཆེ་ཚད་དུ་ཁ་བསྐང་བའི་གོས་སློང་ཞིང་ཐོབ་པ་དང། གོས་དྲས་པ་བྱེད་
པའི་བསམ་པས་བསླང་སྟེ་རབ་བྱུང་གི་གོས་ཟུང་ཆེ་ཚང་ལས་ཁྲུ་གང་ཡན་ཆད་ཀྱི་ལྷག་པ་ཐོབ་ནས་གོས་ལྷག་པ་ཕྱིར་མི་སྦྱིན་པ་དང། གོས་མ་དྲས་པ་བྱེད་པའི་བསམ་བས་བསླང་སྟེ་ཁྱིམ་པའི་གོས་ཟུང་ཆེ་ཚད་ལས་ཁྲུ་གང་ཡན་ཆད་ཀྱི་ལྷག་པ་ཐོབ་ནས་གོས་ལྷག་པ་
ཕྱིར་མི་སྦྱིན་པ་སྟེ་ལྔ་པོ་གང་རུང་གིས་བསྡུས་པའི་ལྟུང་བ་དངོས་གཞི་ནི་སློང་རིགས་པའི་སྤང་ལྟུང་དང། བཤད་ཚུལ་འདི་ནི་མཚོ་ཊཱིཀ་ལྟར་ཡིན་ལ། བསླབ་བྱ་ཆེན་མོ་སོགས་ལས་འདི་དང་ཅུང་མི་འདྲ་བར་བཤད་པ་ཤེས་དགོས་སོ། །དེ་ནི་སྟོད་གཡོགས་སྨད་
གཡོགས་བཅས་ཞེས་པས་བསྟན་ཏེ། གོས་ཟུང་ཐོབ་དགོས་པའི་ཕྱིར། རང་ལ་ཁྱིམ་པ་ཉེ་དུ་མ་ཡིན་པས་གོས་སྦྱིན་པར་བསམ་པས་སྤགས་བདེ་ཤེས་བཞིན་དུ་དེ་ལས་ལྷག་པའི་གོས་བསླང་སྟེ་ཐོབ་པའི་ལྟུང་བ་དངོས་གཞི་དེ་སྤགས་བ་སློང་བའི་སྤང་ལྟུང་དང་

[005B] སྤགས་པའི་གོས་ལས་རིན་ཐང་ལྷག་པའི་གོས་ཐོབ་པའི་ཕྱིར། རང་ལ་ཉེ་དུ་མ་ཡིན་པའི་ཁྱིམ་པ་ཕོ་མོས་གོས་རེ་རེ་སྦྱིན་པར་བསམ་པས་སྦགས་པ་དེ་ཤེས་བཞིན་དུ་དེ་ལས་ལྷག་པའི་གོས་ཟུང་བསླད་སྟེ་ཐོབ་པའི་ལྟུང་བ་དངོས་གཞི་
ནི་སོ་སོ་ནས་སྦགས་བ་སློང་བའི་སྤང་ལྟུང་དང། རང་ལ་སྦྱིན་བདག་གི་ཕོ་ཉས་གོས་ཀྱི་རིན་གསེར་སོགས་རུང་བ་མིན་བ་ཕུལ་བའི་ཚེ་སྤངས་པ་དང་ཕོ་ཉས་ཞལ་ཏ་བ་དྲི་ཞིང་དེ་ལ་བསྒོ་ནས་འབྱུང་བའི་མཐའ་རྗེས་སུ་བརྗོད་པ་སྔར་བྱས་པའི་ཞལ་ཏ་བ་ལ་བསྐུལ་བསྡད་དྲུག་ལས་
ལྷག་པ་བྱས་ཏེ་བླངས་པའམ། བསྐུལ་བསྡད་དྲུག་བྱས་ནས་སྦྱིན་བདག་ལ་སྤངས་ཟིན་པའི་འོག་ཏུ་གོས་འབུལ་བ་ན་ཞལ་ཏ་བས་སྦྱིན་བདག་གི་སེམས་བསྡུ་བར་ཁས་མི་ལེན་པ་ལས་བླངས་པའི་ལྟུང་བ་དངོས་གཞི་དེ་རིན་བསྐུར་བའི་སྦང་ལྟུང་སྟེ་བཅུ་ཚན་དང་པོ་དང་
རང་དབང་པའི་སྲིན་པ་ལ་གྱིས་སྟན་ནང་ཚངས་ཅན་ནམ་གླིངས་པའི་སྟན་བྱས་སམ་བྱེད་དུ་བཅུག་པའི་དེ་ནི་སྲིན་བལ་གྱི་དེ་དང། རང་དབང་པའི་ལུག་གི་བལ་ནག་བོ་དང་སྔོན་པོ་དང་འདམ་ཁ་དང་ཁམ་པ་གང་རུང་གིས་གླིངས་པའི་སྟན་བྱས་སམ་བྱེད་དུ་བཅུག་པའི་དེ་ནི་བལ་ནག་
འབའ་ཞིག་གི་དེ་དང། རང་དབང་བའི་ལུག་གི་བལ་དཀར་པོ་བཞི་ཆ་གཅིག་དང་ཁོབ་བལ་བཞི་ཆ་གཅིག་དང། ནག་བོ་བཞི་ཆ་གཉིས་བསྲེས་ནས་སྟན་བྱེད་དུ་རུང་བ་ལས་བལ་ནག་བོ་སྲང་ཕྱེད་ཡན་ཆད་ཀྱིས་ལྷག་བས་གླིངས་པའི་སྟན་བྱས་སམ་བྱེད་དུ་བཅུག་པའི་དེ་ནི་ཆ་
གཉིས་བསྲེས་བའི་དེ་དང། སྟན་སྔ་མ་བྱས་ནས་ལོ་དྲུག་མ་ལོན་བར་རང་ངམ་བསྒོས་བས་གླིངས་པའི་སྟན་བྱས་བའི་དེ་ནི་ལོ་དྲུག་གི་དེ་དང། གདིང་བརྙིང་བ་ལས་བདེ་གཤེགས་མཐོ་གང་གིས་མ་གླན་བའི་གདིང་བ་གསར་བ་བྱས་ནས་ལོངས་སྤྱོད་པའི་དེ་ནི་མཐོ་གང་གི་

[006A]༄༅། །དེ་དང། ཁྱེར་བར་བྱེད་པ་མེད་ན་དཔག་ཚད་གསུམ་རྒྱངས་གྲགས་གཅིག་དང། ཡོང་ན་རྒྱངས་གྲགས་གཅིག་འདས་པར་བལ་ཁུར་བ་ལས་གྱུར་བའི་དེ་ནི་བལ་ཁུར་བའི་དེ་དང། ལམ་ཞེས་པས་འདི་བསྟན་ཏ། ལམ་དུ་འགྲོ་བ་ཞིག་དགོས་
པའི་ཕྱིར། དགེ་སློང་མ་ཉེ་དུ་མ་ཡིན་པ་ལ་བལ་འཁྲུ་འཆད་རྨེལ་གསུམ་གང་རུང་བྱེད་དུ་བཅུག་པའི་དེ་ནི་བལ་རྨེལ་དུ་འཇུག་པའི་དེ་དང། རང་གི་རིན་པོ་ཆེ་རུང་བ་མ་བྱས་པ་ལ་རང་གིས་རེག་གམ་མངོན་སུམ་དུ་རེག་ཏུ་བཅུག་པ་ལས་གྱུར་བའི་དེ་ནི་རིན་པོ་ཆེལ་རེག་པའི་
དེ་དང། གསེར་དངུལ་ལ་སོགས་པའི་དངོས་པོ་ཁྱིམ་པ་ཉེ་དུ་མ་ཡིན་པ་ལ་བསྐྱེད་དུ་བཏང་སྟེ་སྐྱེད་ཐོབ་པ་ལས་གྱུར་བའི་དེ་ནི་མངོན་མཆན་ཅན་གྱི་དེ་དང། ནས་འབྲས་ལ་སོགས་པའི་དངོས་པོ་ཁྱིམ་པ་ཉེ་དུ་མ་ཡིན་པ་དང། ཉོ་ཚོང་བྱས་ཏེ་ཁེ་ཐོབ་པའི་
དེ་ནི་ཉོ་ཚོང་གི་སྤང་སྟུང་སྟེ་བཅུ་ཚན་བར་བ་དང། རང་དབང་ཞིང་བདག་གིར་བྱས་པའི་ལྷུང་བཟེད་རང་སྟོབས་ཤན་སྟོབས་གང་རུང་གིས་ཞག་བཅུར་འཆད་པའི་ལྟུང་བ་དངོས་གཞི་ནི་པའི་ལྷུང་བཟེད་འཆང་སྤང་དང། རང་ལ་ལྷུང་བཟེད་ཡོད་བཞིན་དུ་ཁྱིམ་
བ་ཉེ་དུ་མ་ཡིན་པ་ལས་ལྷུང་བཟེད་བསླངས་སྟེ་ཐོབ་བའི་དེ་ནི་ལྷུང་བཟེད་འཚོལ་སྤང་དང། ཐག་པ་ཁྱིམ་པ་ཉེ་དུ་མ་ཡིན་པ་ལ་རིན་མེད་པར་རང་ངམ་བསྒོས་པས་གོས་འཐག་ཏུ་བཅུག་པའི་དེ་ནི་འཐག་བཅུག་གི་སྤང་ལྟུང་དང། རང་ལ་བསྔོས་བའི་གོས་སྦྱིན་
བདག་གིས་འཐག་ཏུ་འཇུག་ཅིང་དཀྱུས་ཆེར་བསྐྱེད་བའམ་འཐགས་བཟང་དུ་བསྐྱེད་བའི་རྐྱེན་གྱིས་སྦྱིན་བདག་གི་དོག་པ་བསྔོས་ཚད་ལས་ལྷག་བཟང་བ་དང་ཐག་པ་ལ་འཐག་པ་བསྐྱེད་པའི་རྔན་པ་མ་བྱིན་པ་གང་རུང་ལས་གྱུར་བའི་ལྟུང་བ་དངོས་གཞི་ནི་འཐག་པ་

[006B] ལྟ་མཚན་མཐུན་པའི་དགེ་སློང་གཞན་གྱི་གོས་སམ་ལྷུང་བཟེད་རྒུ་སེམས་མེད་པར་རང་ངམ་མངོན་སུམ་དུ་བསྐོས་པས་འཕྲོག་བའི་དེ་ནི་བྱིན་འཕྲོག་གི་སྤང་ལྟུང་དང། དབྱར་གྱི་རྙེད་པ་དེ་དབྱར་གྱི་ནང་དུ་དགེ་འདུན་གྱི་སྤྱི་ཚོམས་སུ་བདག་གིར་བྱས་པ་དང་
དབྱར་གྱི་རྙེད་པ་དབྱར་གྱི་ནང་དུ་སོ་སོར་བགོས་པ་དང། དབྱར་གྱི་རྙེད་པ་སྤེད་བ་བོམ་བསྐོས་པར་དགག་དབྱེའི་ཕྱི་དེ་ཉིན་མ་བགོས་པ་སྟེ་གསུམ་པོ་གང་རུང་གིས་བསྡུས་པའི་ལྟུང་བ་དངོས་གཞི་དེ་བརྟད་པ་ལས་བྱུང་བའི་དེ་དང། དགེ་སློང་དགོན་བ་བས་འཇིགས་པའི་
དབང་གིས་ཆོས་གོས་གསུམ་ལས་གང་ཡང་རུང་བ་གཅིག་སྤྱོད་ཡུལ་གྱི་གྲོང་དུ་བཞག་པ་ལས་བར་ཆད་ཀྱི་དབང་མ་གཏོགས་པ་དགོན་པ་པའི་གནས་དང་ཆོས་གོས་བཞག་པའི་གནས་ཉེ་འཁོར་དང་བཅས་པ་ལས་ཕྱི་རོལ་ཏུ་ཞག་དྲུག་འདས་བར་འབྲལ་བ་ལས་གྱུར་བའི་དེ་ནི་
དགོན་པ་པའི་འབྲལ་སྤང་དང། དབྱར་ཁས་ལེན་རན་པའི་དུས་ལས་ཟླ་བ་གཅིག་གི་སྔ་རོལ་ཏུ་དབྱར་གྱི་རས་ཆེན་བསླང་སྟེ་ཐོབ་པ་དང། དགག་དབྱེ་དུས་ལས་ཟླ་ཕྱེད་འདས་བར་དབྱར་གྱི་རས་ཆེན་འཆང་བ་གང་རུང་གིས་བསྡུས་པའི་དེ་ནི་རས་ཆེན་གྱི་སྤང་ལྟུང་དང། སྦྱིན་བདག་གིས་
དགེ་སློང་གཞན་ལ་བསྔོས་པའི་གོས་སམ་ལྷུང་བཟེད་རང་ལ་བསྒྱུར་ཏེ་ཐོབ་པའི་དེ་ནི་བསྔོས་བསྒྱུར་གྱི་དེ་དང། སྨན་བཞི་བོ་གང་རུང་བཟའ་བའི་ཆེད་དུ་བྱིན་ལེན་བྱས་པ་མ་བཤིག་པར་སྤྱི་དུས་སམ་རང་དུས་ལས་འདས་པར་འཆང་བའི་ལྟུང་བ་དངོས་གཞི་ནི་གསོག་འཇོག་གི་སྦང་ལྟུང་སྟེ་
བཅུ་ཚན་གསུམ་པའོ།། གཉིས་པ་ལྟུང་བྱེད་འབའ་ཞིག་ནི། བཅས་ལྡན་དགེ་སློང་གིས་ཕམ་ལྷག་སྤོམ་པོ་ཉེས་བྱས་ཀྱི་རྫུན་བཞི་ལས་གཞན་པའི་བརྫུན་ངག་ཏུ་སྨྲས་ཏེ་དོན་གོ་བ་ལས་གྱུར་བའི་ལྟུང་བ་དངོས་གཞི་ནི་ཤེས་བཞིན་གྱི་བརྫུན་སྨྲ་བའི་ལྟུང་བྱེད་དང། དགེ་སློང་

[007A]༄༅། །གཞན་ལ་ཡུལ་དུས་དེར་སྐྱོན་དུ་གྲགས་པ་གང་ཡང་རུང་བ་ངག་ཏུ་སྨྲས་ཏེ་དོན་གོ་བ་ལས་གྱུར་བའི་དེ་ནི་སྐྱོན་ནས་སྨྲ་བའི་དེ་དང། དགེ་སློང་གཞན་གཉིས་ཡན་ཆད་དབྱེ་བའི་བསམ་པས་ཕྲ་མའི་ཚིག་དག་ཏུ་སྨྲས་ཏེ་དོན་གོ་པ་ལས་གྱུར་བའི་དེ་ནི་ཕྲ་མ་བྱེད་པའི་དེ་དང་
དགེ་སློང་གཉིས་ཡན་ཆད་ཀྱི་རྩོད་པ་དགེ་འདུན་གྱིས་ཆོས་བཞིན་དུ་ཞི་བར་བྱེད་པ་ལ་ངག་གིས་སྐྱོ་སྔོགས་བྱས་ཏེ་དོན་གོ་བ་ལས་གྱུར་བའི་དེ་ནི་སྐྱོ་སྔོགས་བྱེད་པའི་དེ་དང། ཁྲིམས་གྲོགས་སྐྱེས་པ་མེད་པར་ཁྱིམ་པ་མོ་ལ་ཆོས་ཚིག་ལྔའམ་དྲུག་ལས་ལྷག་པར་བསྟན་ཏེ་
དོན་གོ་བ་ལས་གྱུར་བའི་དེ་ནི་ཁྱིམ་པ་མོ་ལ་ཆོས་སྟོན་པའི་དེ་དང། ངོ་བོའམ་རྣམ་གྲངས་ཀྱིས་བསྙེན་པར་མ་རྫོགས་པ་དང་དུས་མཉམ་མས་འཇུག་ཐོགས་སུ་སྟོན་བྱེད་དུ་གྱུར་བའི་ཆོས་ཚིག་བཞིར་ལོངས་བའམ་ཡི་གེ་འདིན་བ་ལས་གྱུར་བའི་དེ་ནི་བསྙེན་པར་མ་
རྫོགས་པ་དང་ལྷན་ཅིག་ཏུ་འདོན་པའི་དེ་དང། བསྙེན་པར་མ་རྫོགས་པ་བདེན་པ་མ་མཐོང་བ་ལ་དགེ་སློང་གཞན་གྱི་ཕམ་ལྷག་བརྗོད་ཅིང་དོན་གོ་བ་ལས་གྱུར་བའི་དེ་ནི་གནས་ངན་ལེན་བརྗོད་པའི་དེ་དང། རང་ཉིད་མིའི་ཆོས་བླ་མ་ཐོབ་པ་དེ་བསྙེན་པར་མ་
རྫོགས་པ་བདེན་པ་མ་མཐོང་བ་ལ་བརྗོད་པའི་དེ་ནི་མིའི་ཆོས་བླ་མ་བདེན་སྨྲའི་དེ་དང། ཆོས་ཞེས་པས་འདི་བསྟན་ཏེ། མིའི་ཆོས་བླ་མ་ཐོབ་པ་བརྗོད་དགོས་པའི་ཕྱིར། དགེ་འདུན་དབང་བའི་རྙེད་པ་ཟས་ལས་གཞན་པ་དེ་དགེ་སློང་གཞན་གྱིས་གང་ཟག་ལ་ཡང་
དག་པར་བསྔོས་པ་ལ་ལོག་པར་བསྔོས་སོ་ཞེས་སྐུར་བ་བཏབ་པའི་དེ་ནི་བཤེས་ངོར་བྱས་ཞེས་སྐུར་བ་འདེབས་པའི་དེ་དང། འདུལ་བའི་སྡེ་སྣོད་ཀྱི་ཚིག་ལ་ཁྱད་དུ་གསོད་པའི་ངག་དགེ་སློང་གཞན་ལ་སྨྲས་པའི་དེ་ནི་ཁྱད་དུ་གསོད་པའི་ལྟུང་བྱེད་དེ་བཅུ་ཚན་དང་པོ་དང། རུང་བའི་ཆོས་དང་མ་འབྲེལ་

[007B] དམན་པའི་གྲངས་སུ་བགྲངས་པའི་དགེ་སློང་གིས་དགེ་འདུན་གྱི་ཞལ་ཏབ་ཚུལ་བཞིན་དུ་བྱེད་པའི་དགེ་སློང་གཞན་ལ་བདག་དང་འབྲེལ་
བའི་དོན་གྱིས་མངོན་སུམ་དུ་འཕྱ་བའམ་གཞོགས་འཕྱས་བྱས་ཏེ་དོན་གོ་བ་ལས་གྱུར་བའི་དེ་ནི་འཕྱ་བའི་དེ་དང། རང་ལ་དགེ་སློང་གཞན་གྱིས་ཆོས་དང་ལྡན་པར་བསྒོ་བའམ་དོན་གང་ཡང་རུང་བ་དྲིས་པ་ལ་ལན་ལོག་པར་སྨྲ་བ་ལས་གྱུར་བའི་དེ་ནི་བསྒོ་བ་རྣལ་གཟོན་པའི་དེ་
དང། དགེ་འདུན་གྱི་གནས་མལ་དེ་མ་བསྡུས་པར་ཕན་ཕུན་འགྱུར་བའི་ཉེན་ཅན་གྱི་ཕྱོགས་སུ་བཞག་སྟེ། ཕན་ཕུན་དུ་གྱུར་བའམ་མ་གྱུར་ཡང་འདོམ་ཞེ་དགུ་འདས་པ་ལས་གྱུར་བའི་དེ་ནི་གནས་མལ་མ་བསྡུས་པའི་དེ་དང། དགེ་འདུན་དབང་བའི་གནས་སུ་རྩྭ་འམ་ལོ་མ་
རང་ངམ་བསྐོས་པས་གཏིང་བ་དེ་མ་བསྡུས་པར་ཞེས་སོགས་སྔར་ལྟར་སྦྱོར་བའི་དེ་ནི་གདིང་བ་མ་བསྡུས་པའི་དེ་དང། ཕན་པའི་རྐྱེན་དང་མི་ལྡན་པར་དགེ་སློང་གཞན་རང་མ་བསྐོས་པས་དགེ་འདུན་དབང་བའི་གནས་ནས་བསྐྲད་དེ་ཉེ་འཁོར་འདས་པ་ལས་གྱུར་བའི་དེ་ནི་སྐྲོད་
པའི་དེ་དང། དགེ་འདུན་གྱི་གནས་སུ་སྔར་ཞུགས་པའི་དགེ་སློང་ལ་མཐོ་མཚན་མ་བའི་བསམ་པས་ལུས་ངག་གང་རུང་གིས་མཐོ་མཚམས་པར་བྱས་པའི་དེ་ནི་ཕྱིས་གནོན་བྱེད་པའི་དེ་དང། ལུས་ཀྱིས་ཕྱིས་གནོན་བྱེད་པ་ནི་གླེང་གཞིའི་དབང་གིས་མཚོན་ཙམ་དུ་གསུངས། དགེ་འདུན་
གྱི་གཙུག་ལག་ཁང་གི་སྟེང་གི་ཐོག་རྩ་བ་འབྱུང་བའི་གནས་སྐབས་དང་བཅས་པ་ལ། མནན་པར་འོས་པའི་རྩ་བ་ཕུར་བུ་ལྟ་བུ་རྣོ་བ་བཞག་པའི་སྟེང་དུ་འདུག་གམ་ཉལ་བ་ལས་གྱུར་བའི་དེ་ནི་རྩ་བ་འབྱུང་བ་ལ་འདུག་པའི་དེ་དང། ཐ་མལ་བའི་མིག་ལ་སྣང་དུ་རུང་བའི་དུད་འགྲོ་རྩྭ་ཆུ་

[008A]༄༅། །ལ་སོགས་པའི་གཞི་དང་བཅས་པ་ཀུན་སློང་གཞན་གྱི་ཆེད་དུ་ལོངས་སྦྱོད་ད་དུད་འགྲོ་ཤི་བ་ལས་གྱུར་བའི་དེ་ནི་དུད་འགྲོ་འདེབས་པའི་དེ་དང། ཉིན་ཞག་གཅིག་ལ་གཙུག་ལག་ཁང་གི་ཕ་གུ་རིམ་པ་གསུམ་ལས་ལྷག་བར་བརྩིགས་པའམ། ཉིན་ཞག་ཐ་དང་ན་ཡང་འཛིམ་པ་
ཡོད་པ་དང། ཆུ་ཁུང་གཏོང་བ་དང་ས་བརྐོས་ཏེ་རྨང་གི་རྩ་བའི་བཙུགས་པ་དང་སྒོ་ཆ་གོང་མ་བཅུག་པ་བཞི་ལས་གང་ཡང་རུང་བ་གཅིག་མ་ཚང་བར་རིམ་པ་གསུམ་ལས་ལྷག་པར་བརྩིགས་པའི་དེ་ནི་རིམ་པ་ལྷག་པར་བརྩིགས་པའི་ལྷུང་བྱེད་དེ་བཅུ་ཙན་གཉིས་པ་དང། འདི་ལ་སྡོམ་ལས། རིམ་
བ་གཉིས་སུ་རྩིགས་པའོ། །ཞེས་བཤད་པ་ནི་གནང་བའི་རིམ་པ་དང་དགག་པའི་རིམ་པ་གཉིས་བརྩིགས་བའི་རྒྱུ་མཚན་གྱིས་དེ་ལྟར་གསུངས་ཞེས་ཁ་ཅིག་བཤད་དོ།། དགེ་སློང་མའི་སྟོན་པར་ཚུལ་བཞིན་དུ་མ་བསྐོས་པར་དགེ་སློང་མ་ལ་ཆོས་བསྟན་པ་ལས་གྱུར་བའི་དེ་ནི་མ་བསྐོས་པར་ཆོས་སྟོན་
པའི་དེ་དང། ཉི་མ་ནུབ་པའི་དུས་སུ་དགེ་སློང་མ་ལ་ཆོས་བསྟན་པ་ལས་གྱུར་བའི་དེ་ནི་ཉི་མ་ནུབ་པའི་བར་དུ་ཆོས་སྟོན་པའི་དེ་དང། དགེ་སློང་གཞན་ཟས་ཅུང་ཟད་ཙམ་གྱི་ཕྱིར་དུ་དགེ་སློང་མ་ལ་ཆོས་སྟོན་པ་མ་ཡིན་པ་ལ་དེ་ལྟར་བསྟན་ཏོ་ཞེས་སྐུར་བ་བཏབ་པའི་དེ་ནི་ཟས་ཅུང་ཟད་ཙམ་གྱི་ཕྱིར་ཆོས་
སྟོན་ཞེས་སྐུར་བ་འདེབས་པའི་དེ་དང། ཉེ་དུ་མ་ཡིན་པའི་དགེ་སློང་མའི་གོས་བཟོ་བྱས་པའི་དེ་ནི་གོས་བྱེད་པའི་དེ་དང། དགེ་སློང་མ་ཉེ་དུ་མ་ཡིན་པ་ལ་གོས་སྦྱིན་པ་ལས་གྱུར་བའི་དེ་ནི་གོས་སྦྱིན་པའི་དེ་དང། དགེ་སློང་མ་དང་ལྷན་ཅིག་མའི་ལམ་དུ་རྒྱང་གྲགས་ལས་འདས་པར་ཕྱིན་པའི་དེ་ནི་
དགེ་སློང་མ་དང་ལྷན་ཅིག་ལམ་དུ་འགྲོ་བའི་དེ་དང། དགེ་སློང་མ་དང་ལྷན་ཅིག་གྲུར་ཞུགས་ཏེ་ཆུའི་རྒྱུན་ཕྱོགས་སམ་བཟློག་ཕྱོགས་སུ་རྒྱད་གྲགས་འདས་པར་ཕྱིན་པའི་དེ་ནི་དགེ་སློང་མ་དང་ལྷན་ཅིག་གྲུར་ཞུགས་པའི་དེ་དང། ཁྲིམས་གྲོགས་མེད་པར་བུད་མེད་གཅིག་བུ་དང་ལྷན་ཅིག་དབེན་

[008B] ཁྲིམས་གྲོགས་མེད་པར་དགེ་སློང་མ་གཅིག་པུ་དང་ལྷན་ཅིག་དཔེན་པ་སྐྱབས་ཡོད་པར་འགྲེང་བའི་དེ་ནི་དབེན་པར་འགྲེང་བའི་དེ་དང། བདག་ཉིད་ཀྱི་ཡང་དག་པ་མ་ཡིན་པའི་ཆོས་ཀྱི་ཡོན་ཏན་དགེ་སློང་མས་
ཁྱིམ་བ་ལ་བརྗོད་པའི་སྒོ་ནས་སྦྱོར་དུ་བཅུག་པའི་ཟས་ཟོས་པའི་དེ་ནི་དགེ་སློང་མས་སྦྱོར་དུ་བ་ཅུག་པའི་ལྟུང་བྱེད་དེ་བཅུ་ཚན་གསུམ་པ་དང། ཉིན་མོ་གཅིག་ལ་མགྲོན་དུ་བོས་བ་གཉིས་བྱུང་བ་ན་སྔ་མ་ཟོས་ནས་ཕྱི་མ་ལ་གོས་སམ་གོས་ཀྱི་རིན་གྱི་རྙེད་པ་མེད་པར་ཟོས་བ་ལས་
གྱུར་བའི་དེ་ནི་ཡང་ཡང་ཟ་བའི་དེ་དང། མུ་སྟེགས་ཅན་གྱི་འདུག་གནས་སུ་ཞག་གཅིག་གནས་ཏེ་མུ་སྟེགས་པའི་སྦྱིན་བདག་ཁྱིམ་པ་ལས་ཟས་གཉིས་པ་བླང་སྟེ་ཟོས་པ་ལས་གྱུར་བའི་དེ་ནི་འདུག་གནས་སུ་ཟ་བའི་དེ་དང། ཚད་ཡོངས་སུ་མ་སྦགས་པ་དང་ཅི་བདེར་
མ་བྱས་པའི་ཁྱིམ་པ་ལས་དུས་རུང་གི་ཟས་མ་གདྷའི་བྲེའུ་ཆུང་གང་ཕྱེད་དང་བཅུ་བྮིའམ་དྲུག་ཕུལ་ཉི་ཤུ་རྩ་བདུན་ལས་ལྷག་པ་བླངས་ཤིང་གནས་གཞན་དུ་ཁྱེར་ཏེ་ཟོས་པ་ལས་གྱུར་བའི་དེ་ནི་ལྟུང་བཟེད་དོ་གསུམ་ལྷག་ལེན་པའི་དེ་དང། ཕྱེ་ཞེས་པས་འདི་བསྟན་ཏེ་
ཚོད་མ་མ་གཏོགས་པའི་བསོད་སྙོམས་འདིའི་བྱེད་པ་པོར་ཤེས་ཆེད་དུ་དུས་རུང་གི་ཟས་ཀྱི་ཕྱོགས་གཅིག་གི་མིང་གིས་བསྟན་པའི་ཕྱིར། དོའམ་གསུམ་ཞེས་པ་ནི་ལྷུང་བཟེད་ཆེན་པོ་གང་བ་གཅིག་དང་ཆུང་དུ་གང་བ་གཅིག་སྟེ་དོའམ་དྲུག་ཕུལ་ཕྱེད་དང་བཅུ་བཞི་ཤོང་བའི་
འབྲིང་བོ་གང་བ་དོ་དང། ལྷུང་བཟེད་ཆུང་གང་གསུམ་ལྷག་པར་ལེན་ན་དངོས་གཞིར་གྱུར་བས་ན་དོའམ་གསུམ་ཞེས་གསུངས་སོ། །ཟས་སྦངས་པ་རྫོགས་པས་དུས་རུང་གི་བཟའ་བ་དང་བཅའ་བ་གང་རུང་ལྷག་པོར་མ་བྱས་བར་ཟོས་པ་ལས་གྱུར་བའི་དེ་ནི་སྤངས་བ་ཟ་བའི་དེ་

[009A]༄༅། །དང༑ བཅའ་ཞེས་གང་སྤངས་པའི་དངོས་པའི་ཕྱོགས་གཅིག་གི་མིང་གིས་འདི་བསྟན་པའི་རྒྱུ་མཚན་ནི། སྐབས་འདིར་ལུང་ལས་བཟའ་བ་སྤངས་པས་བཅའ་བ་སྤངས་བར་འགྱུར་ལ་བཅའ་བ་སྦངས་པས་བཟའ་བ་སྤངས་པར་མི་འགྱུར་བའི་ཁྱད་པར་
བཤད་བའི་ཕྱིར་བཅའ་ཞེས་བཏགས་པ་ཡིན་ནོ།། ཟས་སྤངས་པའི་དགེ་སློང་གཞན་ལ་དུས་རུང་གི་བཟའ་བཅའ་གང་རུང་ཞིག་ངག་གི་རྣམ་པར་རིག་བྱེད་ཀྱིས་སྟོབས་ཏེ་དོན་གོ་བ་ལས་གྱུར་བའི་དེ་ནི་སྤངས་བ་སྟོབས་པའི་དེ་དང། རང་བཞིན་གྱི་མཚམས་གཅིག་གི་ནང་
དུ་དགེ་འདུན་ཟས་ཟ་བའི་གནས་ལས་ལོགས་སུ་དགེ་སློང་བཞིར་ལོངས་འདུས་ཤིང་ཟས་ཟོས་པ་ལས་གྱུར་པའི་དེ་ནི་འདུས་ཤིང་ཟ་བའི་དེ་དང། རང་གླིང་གི་ཉིན་བྱེད་ཡོལ་ནས་སྐྱ་རེངས་མ་ཤར་བའི་བར་སྐབས་སུ་དུས་རུང་གི་བས་ཟོས་པ་ལས་ཀྱུང་བའི་དེ་ནི་དུས་མིན་པར་
ཟ་བའི་དེ་དང། རང་གི་གླིང་ཞེས་པ་སྦྱིར་བཏང་ལ་རང་གང་དུ་གནས་པའི་གླིང་དང། དམིགས་གསལ་ལྷ་གནས་ལ་སྐྱེས་པའི་གླིང་གིས་འཇོག་པར་མཚོ་ཊཱིཀ་ལས་བཤད་ལ། རིན་ཕྲེང་ལས་སྦྱིར་བཏང་ལའང་སྐྱེས་པའི་གླིང་གིས་འཇོག་དགོས་པར་བཤད་དེ་
ལུང་དུ་ཡང་འདོན་པ་ཐ་དད་པ་གཉིས་ཡོད་པར་སྣང་ངོ། །རང་དམ་ཆོག་གཅིག་པས་སྨན་བཞི་གང་རུང་རང་རང་གི་དུས་འདས་ཀྱི་བར་གསོག་འཇོག་བྱས་པ་དེ་ཟོས་པ་ལས་གྱུར་བའི་དེ་ནི་གསོག་འཇོག་པ་བའི་དེ་དང། འདིར་ལག་ཉལ་སོགས་པའི་ཉེས་བྱས་བརྒྱད་
ཀྱང་ཤེས་དགོས་སོ། །རང་དམ་ཆོ་ག་གཅིག་པས་བྱིན་ལེན་མ་བྱས་པའི་ཟས་ཟོས་པ་ལས་གྱུར་བའི་དེ་ནི་བྱིན་ལེན་མ་བྱས་པར་ཟ་བའི་དེ་དང། ཁ་ནས་མེད་ཅེས་མཐར་ཐུག་གི་ཡན་ལག་བསྟན་པའི་ཚིག་གིས་འདི་བཤད་དོ། །ཁྱིམ་པ་ཉེ་དུ་མ་ཡིན་པ་ལས་ཆུ་ལ་

[009B] ཐ་མལ་བའི་མིག་ལ་སྣང་དུ་རུང་བའི་དུད་འགྲོ་རྩྭ་ཆུ་ལ་སོགས་པའི་གཞི་དང་བཅས་པ་ཀུན་སློང་རང་ཁོ་ནའི་དོན་དུ་ལོངས་
སྦྱད་དེ་དུད་འགྲོའི་ཤི་བ་ལས་གྱུར་བའི་དེ་ནི་དུད་འགྲོ་སྤྱོད་པའི་དེ་དང། གནས་གཞན་དུ་ཁྱིམ་པ་ཕོ་མོ་ཉལ་པོ་བྱེད་པར་ཞུགས་པའམ་ཕྱོགས་པ་ལ་མངོན་སུམ་དུ་བརྣགས་པས་འདུག་པ་རྫོགས་ཏེ་ཚོར་བྱ་ཚོར་བྱེད་ཀྱིས་ཚོར་བ་ལས་གྱུར་བའི་དེ་ནི་ཉལ་ཤོམ་འདུག་པའི་དེ་དང་
གནས་གཞན་དུ་ཁྱིམ་པ་ཕོ་མོ་ཉལ་པོ་བྱེད་པར་ཞུགས་པའམ་ཕྱོགས་པ་ལ་དཔེན་པར་བརྣགས་པས་འགྲེང་བ་རྫོགས་ཏེ་ཚོར་བྱ་ཚོར་བྱེད་ཀྱིས་ཚོར་བ་ལས་གྱུར་བའི་དེ་ནི་ཉལ་ཤོམ་འགྲེང་བའི་དེ་དང། ཕྱི་རོལ་བའི་རབ་བྱུང་ཉེ་དུ་མ་ཡིན་པ་ལ་དགོས་པ་ཁྱད་པར་ཅན་མེད་པར་
ངག་གི་རྣམ་པར་རིག་བྱེད་ཀྱིས་ཟས་བྱིན་ཞིང་དེས་བླངས་པ་ལས་གྱུར་བའི་དེ་ཅིག་གཅེར་བུ་བ་ལ་ཟས་སྦྱིན་པའི་དེ་དང། དམག་མཚན་ཉིད་པ་དངོས་སུ་འཐབ་པའམ་དེར་ཕྱོགས་པ་ལ་རྒྱལ་པོ་སོགས་ཀྱིས་པོས་བ་མེད་པར་རང་གནས་པའི་ཉེ་འཁོར་ལས་འདས་ཏེ་བལྟས་པ་
ལས་གྱུར་བའི་དེ་ནི་དམག་ལ་ལྟས་པའི་དེ་དང། དམག་མཚན་ཉིད་པའི་ནང་དུ་གནས་ཏེ་དགོས་པ་ཁྱད་པར་ཅན་མེད་པར་ཞག་གཅིག་འདས་པ་ལས་གྱུར་བའི་དེ་ནི་དམག་ནང་གནས་པའི་དེ་དང། ཞག་གཉིས་ཞེས་པ་ནི་གླེང་གཞིའི་དབང་གིས་མཚོན་ཙམ་ཡིན་པར་
བཤད་དོ། །དམག་གི་དཔུང་གི་ཡན་ལག་ལ་རེག་པ་དང་བཤམས་པ་བཀྲུགས་པ་དང་རྒྱལ་པོ་སོགས་ཀྱིས་བོས་ཚོན་འཕགས་ཤིང་ཉེ་འཁོར་ལས་འདས་ཏེ་དམག་ལ་ལྟ་བ་གང་རུང་ལས་གྱུར་བའི་དེ་ནི་དཔུང་གི་ཡན་ལག་ཉམས་སུ་མྱོང་བའི་དེ་དང། དགེ་སློང་

[010A]༄༅། །གཞན་ལ་གསོད་སེམས་ལས་གཞན་པའི་རྙོག་པ་ཅན་ཞེ་སྡང་གི་སེམས་ཀྱིས་བརྡེགས་པ་ལས་གྱུར་བའི་དེ་ནི་བརྡེག་པའི་དེ་དང། གཞན་རྣམས་སྔར་བཞིན་ལས་བརྡེག་པར་གཟས་པ་ལས་གྱུར་བའི་དེ་ནི་གཟས་པའི་དེ་དང། མཐོལ་ཡུལ་
མཚན་ཉིད་པ་ཡོད་པའི་གནས་སུ་དགེ་སློང་གཞན་གྱི་ཕམ་ལྷག་གང་རུང་བཅབས་ཏེ་ཞག་འདས་པ་ལས་གྱུར་བའི་དེ་ནི་གནས་ངན་ལེན་འཆབ་པའི་ལྟུང་བྱེད་དེ་བཅུ་ཚན་ལྡན་བ་དང། དགེ་སློང་གཞན་ལ་སྦྱིན་བདག་ཁྱིམ་པས་དུས་རུང་གི་ཟས་འབུལ་བ་ངག་གི་རྣམ་པར་རིག་བྱེད་
ཀྱིས་གཅོད་དུ་བཅུག་སྟེ་སྦྱིན་བདག་གིས་དོན་གོ་བ་ལས་གྱུར་བའི་དེ་ནི་ཟན་གཅོད་དུ་བཅུག་པའི་དེ་དང། བདེ་ཞེས་པས་འདི་བསྟན་ཏེ། འདིའི་གླིང་གཞིར་དགའ་བོ་དང་ཉེ་དགས། དགེ་སློང་ཆོས་ཞེས་བྱ་བའི་ཟན་བཅད་པའི་རྗེས་སུ། ཉེ་དགས་ཆོས་ལ་ཁོ་བོས་ཁྱོད་
དང་ལྷན་ཅིག་སྨྲ་བའམ་འདུག་པ་བདེ་བ་མིན་གྱི། ཁོ་བོ་གཅིག་པུ་ཁོ་ན་སྐྲའམ་འདུག་ན་བདེ་ཡིས་ཁྱོད་སོང་ཞིག་ཅེས་སྨྲས་པར་གསུངས་པས། བདེ་ཞེས་བཏགས་པ་ཡིན་ནམ་སྙམ་མོ། །རྒྱས་པར་གླིང་འབུམ་ཆེན་མོ་བཀྲས་ལྷུན་དབང་མའི་ཤོག་པུ་ཉིས་བརྒྱ་ཞེ་
གཅིག་པ་ལས་ཤེས་པར་བྱའོ།། བུད་ཤིང་མཚན་ཉིད་པ་བསྲེགས་པའི་མེ་ལོངས་སུ་རྫོགས་པ་ལ་དུས་དྲན་མ་བྱས་པར་རེག་གམ་རེག་དུ་བཅུག་པ་ལས་གྱུར་བའི་དེ་ནི་མེ་ལ་རེག་པའི་དེ་དང། དགེ་འདུན་མཚན་ཉིད་དང་ལྡན་པས་དགེ་སློང་གི་ཆེད་དུ་ལས་བྱས་ཤིང་
ཆགས་པ་ལ་རང་ཉིད་སྔར་འདུན་པ་ཕུལ་བ་ཕྱིར་བསྒྱུར་བའི་ཚིག་སྨྲས་ཏེ་དོན་གོ་བ་ལས་གྱུར་བའི་དེ་ནི་འདུན་པ་ཕྱིར་བསྒྱུར་བའི་དེ་དང། ངོ་བོའམ་རྣམ་གྲངས་ཀྱིས་བསྙེན་པར་མ་རྫོགས་པ་དང་ལྷན་ཅིག་གནས་གཅིག་ཏུ་ཡུལ་རྟེན་གཉིས་གཉལ་བའི་སྤྱོད་ལམ་གྱིས་

[010B] ཕམ་སོགས་བར་དུ་གཅོད་པའི་ཆོས་འགའ་ཞིག་རྟེན་ཀྱང་བར་དུ་གཅོད་པར་མི་འགྱུར་བར་ལྟ་བའི་སྡིག་ལྟ་སྐྱེས་པ་ལས་དགེ་འདུན་གྱིས་བཟློག་པ་ལྔས་བཟློག་ཀྱང་མི་གཏོང་
བ་ལས་གྱུར་བའི་དེ་ནི་སྡིག་ལྟ་མི་གཏོང་བའི་དེ་དང། ཆོས་ཞེས་པས་འདི་བསྟན་ཏེ། བར་དུ་གཅོད་པའི་ཆོས་ལ་ཕྱིན་ཅི་ལོག་ཏུ་བ་ལྟ་བ་ལས་ཀྱུར་བས་དེ་ལྟར་བཤད་དོ།། དགེ་སློང་གནས་ནས་ཕྱུང་བ་དང་ལྷན་ཅིག་ཆོས་དང་ཟང་ཟིང་ལོངས་སྤྱོད་པའམ་ཞག་གཅིག་གནས་གཅིག་
ཏུ་ཉལ་ནས་མཚན་མཐའ་འདས་པ་གང་རུང་ལས་གྱུར་བའི་དེ་ནི་སྤངས་པ་རྗེས་ཕྱོགས་ཀྱི་དེ་དང། སྨྲ་ཞེས་སྦྱོར་བའི་ཕྱོགས་གཅིག་གིས་འདི་བསྟན་ཏོ། །དགེ་ཚུལ་བསྙིལ་བ་དང་ལྷན་ཅིག་ཆོས་དང་ཞེས་སོགས་སྔར་ལྟར་གྱི་དེ་ནི་བསྙིལ་བ་བསྡུད་པའི་དེ་དང། རུང་
བའི་ཚོན་གསུམ་གང་རུང་གིས་ཁམ་བསྒྱུར་བའི་རང་གི་གོས་དཀར་པོ་ལོངས་སྤྱོད་པ་ལས་གྱུར་བའི་དེ་ནི་ཁ་མ་བསྒྱུར་བའི་གོས་གྱོན་པའི་དེ་དང། རིན་པོ་ཆེ་རང་གི་མ་ཡིན་པ་དང་རིན་པོ་ཆེར་སྨོས་པ་མཚོན་ཆ་དང་རོལ་མོའི་ཆ་བྱད་ལ་རེག་གམ་རེག་ཏུ་བཅུག་པ་ལས་
གྱུར་བའི་དེ་ནི་ལོངས་པ་གཞིར་གཏོགས་པའི་དེ་དང། ཚ་བའི་དུས་ཀྱི་ཟླ་བ་ཕྱེད་དང་གསུམ་དང་ཟླ་ཕྱེད་ཀྱི་དུས་མ་ཡིན་པར་འཇིག་རྟེན་ན་གྲགས་པའི་ཆུས་ཁྲུས་བྱས་ཏེ་ལུས་ཕྱེད་ཡན་ཆད་ཁྱབ་པ་ལས་གྱུར་བའི་དེ་ནི་ཁྲུས་བྱེད་པའི་ལྟུང་བྱེད་དེ་བཅུ་ཚན་དྲུག་པ་དང་
ཐ་མལ་པའི་མིག་ལ་སྣང་དུ་རུང་བའི་དུད་འགྲོ་དེ་ཙཱ་ཆུ་ལ་སོགས་པའི་གཞི་མའི་ཞར་ལེ་མ་ཡིན་པར་གསོད་སེམས་ཀྱིས་རང་ངམ་བསྐོས་པས་བསད་དེ་ཕ་རོལ་པོ་ཤི་བ་ལས་གྱུར་བའི་དེ་ནི་དུད་འགྲོ་གསོང་བའི་དེ་དང། དགེ་སློང་གཞན་ལ་རྣམ་དག་གི་དགེ་སློང་མ་

[011A]༄༅། །ཡིན་པའི་དོན་གོ་བར་བྱེད་བའི་ཚིག་གིས་འགྱོད་པ་བསྐྱེད་པ་ལས་གྱུར་བའི་དེ་ནི་འགྱོད་པ་བསྐྱེད་པའི་དེ་དང། རང་གི་ལུས་དངོས་མ་ཉམས་པས་དགེ་སློང་གཞན་གྱི་ལུས་དངོས་མ་ཉམས་པ་ལ་སྐྱི་གཡའ་བར་བྱ་བའི་སེམས་ཀྱིས་རེག་པ་
ལས་གྱུར་བའི་དེ་ནི་གག་ཚིལ་བྱེད་པའི་དེ་དང། འཇིག་རྟེན་ན་གྲགས་པའི་ཆུ་ལུས་ཕྱེད་ནུབ་པའི་ཚད་དུ་ལོངས་པ་ལ་བྲྩེའམ་བརྩེར་འཇུག་པ་ལས་གྱུར་བའི་དེ་ནི་ཆུ་ལ་བརྩེ་བའི་དེ་དང། བུད་མེད་དང་གནས་གཅིག་ཏུ་གཉིས་ཀ་ཉལ་བའི་སྤྱོད་ལམ་གྱིས་མཆེན་མོ་འདས་པ་ལས་གྱུར་
བའི་དེ་ནི་བུད་མེད་དང་ལྷན་ཅིག་ཉལ་བའི་དེ་དང། དགེ་སློང་གཞན་ལ་འཇིགས་པའི་རྒྱུ་ཡིད་དུ་མི་འོང་བ་ཉེ་བར་བསྒྲུབ་པའི་ཆོག་རང་དམ་བསྐོས་པས་སྨྲས་ཏེ་དོན་གོ་བ་ལས་གྱུར་བའི་དེ་ནི་དངངས་བྱེད་པའི་དེ་དང། ཆོས་འདི་བའི་དགེ་སྦྱོང་གཞན་གྱིས་དབང་པའི་འཚོ་
བའི་ཡོ་བྱད་སྦེད་དམ་སྦེད་དུ་བཅུག་པ་ལས་བྱུང་བའི་དེ་ནི་སྦེད་བའི་དེ་དང། རང་གིས་དགེ་སློང་གཞན་ལ་ཕྱིར་བླང་བ་མེད་པར་བྱིན་པའི་གོས་དེས་གནང་པའི་གདེངས་མེད་པར་ལོངས་སྤྱོད་པ་ལས་གྱུར་བའི་དེ་ནི་གདེངས་མེད་དུ་སྤྱོད་པའི་དེ་དང། འདི་ལྷུང་བཟེད་ཀྱིས་བསྐྱེད་མི་
བསྐྱེད་ཀྱི་བཤད་པ་གཉིས་ཡོད་དོ། དགེ་སློང་གཞན་ལ་དགེ་འདུན་ལྷག་མས་སྐུར་བ་བཏབ་པ་ལས་གྱུར་བའི་དེ་ནི་གཞི་མེད་ཀྱི་དེ་དང། སྐྱེས་པ་མེད་པར་བུད་མེད་དང་ལྷན་ཅིག་ལམ་དུ་འགྲོ་ཞིང་རྒྱང་གྲགས་འདས་པ་ལས་གྱུར་བའི་དེ་ནི་བུད་མེད་དང་ལྷན་ཅིག་ལམ་དུ་
འགྲོ་བའི་ལྟུང་བྱེད་དེ་བཅུ་ཚན་བདུན་པ་དང། ཆོམ་རྐུན་པའམ་ཤོག་མ་བརྡལ་བའི་ཚོང་པ་དང་ལྷན་ཅིག་ལམ་དུ་འགྲོ་ཞིང་རྒྱང་གྲགས་འདས་པ་ལས་གྱུར་བའི་དེ་ནི་རྐུན་མ་དང་ལྷན་རིག་ལམ་དུ་འགྲོ་བའི་དེ་དང། རང་ཉིད་མཁན་པོ་བྱས་ནས་སྒྲུབ་བྱ་ལོ་ཉི་ཤུ་མ་ལོན་

[011B] འཇིག་རྟེན་ན་གྲགས་པའི་ས་འཐས་པར་གནས་པ་སོར་བཞི་ཡན་ཆད་རྒོ་འམ་རྐོར་བཅུག་པ་ལས་གྱུར་བའི་དེ་ནི་ས་རྐོ་པའི་དེ་དང། རང་མགྲོན་དུ་འབོད་པའི་ཁྱིམ་པ་
ལས་དུས་ངེས་པར་བྱས་པའི་ཚིགས་རྣམ་པར་བཞག་པ་ཡོད་ན་དེ་ལས་ལྷག་པའི་ཟས་ཟོས་པ་དང་ཚིགས་རྣམ་པར་བཞག་པ་མེད་ན་ཟླ་བ་བཞི་ལས་ལྷག་པར་ཟས་ཟོས་པ་ལས་གྱུར་བའི་དེ་ནི་མགྲོན་གཉེར་རིང་འདུག་གི་དེ་དང། རང་ལ་འདུལ་པའི་དོན་ཤེས་པའི་
དགེ་སློང་གིས་འདུལ་བར་གཏོགས་པའི་བསླབ་པ་གང་ཡང་རུང་བ་གཅིག་ལ་བསླབ་པར་བྱའོ་ཞེས་བསྒོ་བ་ལ་ཤེས་བཞིན་དུ་སྡེ་སྣོད་འཛིན་པ་ལ་དྲི་བའི་བར་དུ་མི་མཁས་པ་ཁྱོད་ཀྱི་ཚིག་གིས་མི་སློབ་པོ་ཞེས་པ་ལྟ་བུའི་ཚིག་སྨྲས་ཏེ་དོན་གོ་བ་ལས་གྱུར་བའི་དེ་ནི་བསླབ་པ་ལ་ཉེ་བར་
འཇོག་པ་སྤོང་བའི་དེ་དང། རང་ལས་རྩོད་པ་གཞན་ཕྱོགས་ཀྱི་དགེ་སློང་དེ་དགེ་སློང་གཞན་དང་རྩོད་པའི་གྲོས་བྱེད་པ་ལ་རྩོད་པ་སྤར་པའི་ཆེད་དུ་རྣ་གཏོད་ཅིང་དོན་གོ་བ་ལས་གྱུར་བའི་དེ་ནི་ཉན་རྣ་བྱེད་པའི་དེ་དང། དགེ་འདུན་གྱི་ཆོས་ལྡན་གྱི་ལས་ལ་འདུས་ནས་དགེ་སློང་ལ་མ་
སྨྲས་པར་གསོལ་བ་མ་ཟིན་པའི་སྐབས་སུ་ཐོས་པའི་ཉེ་འཁོར་ལས་འདས་པར་ཕྱིན་པ་ལས་གྱུར་བའི་དེ་ནི་ལས་ཀྱི་གནས་ནས་མི་སྨྲ་བར་འགྲོ་བའི་དེ་དང། སངས་རྒྱས་དངོས་སམ་དགེ་སློང་གི་དགེ་འདུན་ནམ་དགེ་འདུན་གྱི་གནས་བརྟན་ནམ་དགེ་འདུན་གྱི་ཐ་སྙད་པ་གང་
ཡང་རུང་བས་བསྒོ་བའི་དོན་ཆོས་དང་ལྡན་པ་ལ་བཤད་སྦྱང་མེད་པར་འགལ་བར་བྱས་པ་ལས་གྱུར་བའི་དེ་ནི་མ་གུས་པའི་ཚུལ་གྱི་དེ་དང། དགེ་འདུན་གྱི་ཐ་སྙད་པ་ཞེས་པ་དགེ་འདུན་གྱིས་བསྒོས་པའི་ལས་བྱེད་བཅུ་གཉིས་སོགས་ལ་བཤད་དོ། །ཆང་མཚན་ཉིད་དང་

[012A]༄༅། །ལྡན་པ་མགུལ་དུ་མིད་པ་ལས་གྱུར་བའི་དེ་ནི་ཆང་འཐུང་བའི་དེ་དང། རང་གླིང་གི་ཉི་མ་ཕྱེད་ཡོལ་ནས་སྐྱ་རེངས་མ་ཤར་བའི་བར་དེར་དགེ་སློང་སོགས་སྨྲ་ཡུལ་མཚན་ཉིད་པ་ཡོད་པ་ལ་མ་སྨྲས་པར་ཁྱིམ་པའི་གནས་སུ་ཕྱིན་པ་ལས་གྱུར་བའི་དེ་ནི་དུས་
མིན་པར་གྲོང་དུ་འགྲོ་བའི་ལྷུང་བྱེད་དེ་བཅུ་ཚུན་བརྒྱད་པ་དང། སྔ་དྲོའི་དུས་སུ་རང་གི་ཚིག་གིས་དགེ་འདུན་པ་ས་ལ་སྤྱན་འདྲེན་པའི་ཚེ་སྦྱིན་བདག་ལ་ཁོ་བོ་མ་འོངས་པའི་དབང་གིས་དགེ་འདུན་གྱི་གདུགས་ཚོད་བྲིམ་བ་ཡོལ་བར་མ་བྱེད་ཅིག་ཅེས་མ་བསྒོ་བར་ཁྱིམ་གསུམ་ཕན་ཆད་དུ་རྒྱུ་བ་དང་
རང་གླིང་གི་ཉི་མ་ཕྱེད་ཡོལ་ནས་སྐྱ་རེངས་མ་ཤར་བའི་བར་དེར་ཁྱིམ་བཞི་བ་ཕན་ཆད་དུ་རྒྱུ་བ་གང་རུང་ལས་གྱུར་བའི་དེ་ནི་གྲོང་དུ་རྒྱུ་བའི་དེ་དང། ཟས་བཅས་ཞེས་པ་ནི་སྔ་དྲོ་གྲོང་དུ་རྒྱུ་བའི་དེ་ལ་ཟས་ལ་སྤྱན་འདྲེན་བ་ཞིག་དགོས་པས་ཕྱོགས་གཅིག་གིས་འདི་བསྟན་ཏོ། །ནུབ་ཕྱོགས་ཀྱི་
འོད་དམར་པོ་འདས་ནས་སྐྱ་རེངས་ཐ་མམ་ཤར་བའི་བར་དེར་བཙུན་མོའི་འཁོར་རམ་རྒྱལ་པོའི་ཕོ་བྲང་གི་གནས་སུ་ཕྱིན་པའམ་དེར་གནས་པ་གང་རུང་ལས་གྱུར་བའི་དེ་ནི་རྒྱལ་པོའི་ཕོ་བྲང་དུ་ནུབ་མོ་འགྲོ་བའི་དེ་དང། སྐྱ་རེངས་ཞེས་པས་འདི་བསྟན་ཏེ། སྐྱ་རེངས་ཐ་མ་མ་ཤར་བ་ཡན་
ལག་ཡིན་པའི་ཕྱིར་རོ། །གསོ་སྦྱོང་ལ་སོ་ཐར་གྱི་མདོ་འདོན་པའི་ཚེ་བདག་ཉིད་གསོ་སྦྱོང་ལན་གཉིས་ཉམས་སུ་མྱོང་ཞིང་ཡིད་རྨོངས་པ་མིན་པས་འདི་ལ་ཆོས་དེ་ཡོད་པར་བདག་གིས་གཟོད་ཤེས་སོ་ཞེས་རང་གི་བསླབ་པའི་གཞིའི་དངོས་པོ་ཁྱད་དུ་གསོད་པའི་ཚིག་སྨྲས་ཏེ་དོན་གོ་བ་ལས་
གྱུར་བའི་དེ་ནི་བསླབ་པ་ནི་ཁྱད་གསོད་པའི་དེ་དང། དག་དོད་ཅེས་ཁྱད་གསོད་གྱི་ཚིག་གི་ཕྱོགས་གཅིག་གིས་འདི་བསྟན་ཏོ། །རང་དབང་བའི་རྫས་མཚན་ཉིད་དང་ལྡན་པ་ལ་རང་དོན་དུ་ཁ་བ་རལ་བྱེད་དམ་བྱེད་དུ་བཅུག་པ་ལས་གྱུར་བའི་དེ་ནི་ཁབ་རལ་ཆོས་པའི་དེ་དང། དགེ་འདུན་དབང་བའི་

[012B] དགེ་འདུན་གྱི་གནས་མལ་རང་དམ་བསྐོས་པས་ཤིང་བལ་གྱིས་གོས་པར་བྱས་པ་ལས་གྱུར་བའི་དེ་ནི་ཤིང་བལ་གྱིས་གོས་པར་བྱས་པའི་དེ་དང། རང་དོན་དུ་གདིང་བ་ཚད་
ལས་ལྷག་པ་བྱེད་དམ་བྱེད་དུ་བཅུག་པ་ལས་གྱུར་བའི་དེ་ནི་གདིང་བ་ལས་གྱུར་བའི་དེ་དང། རང་དོན་དུ་གཡན་པ་དགབ་པ་ཞེས་སོགས་སྔར་ལྟར་གྱི་དེ་ནི་གཡན་པ་དགབ་པ་ལས་གྱུར་བའི་དེ་དང། རང་དོན་དུ་དབྱར་གྱི་རས་ཆེན་ཞེས་སོགས་སྔར་ལྟར་གྱི་དེ་ནི་རས་ཆེན་ལས་གྱུར་བའི་དེ་
དང། རང་ལ་ལུས་ཚད་དེ་ལྟ་བུ་མེད་པར་བདེ་གཤེགས་ཆོས་གོས་དང་ཚད་མཉམ་པའམ་ལྷག་པའི་ཆོས་གོས་གསུམ་གང་རུང་བྱེད་དམ་བྱེད་དུ་བཅུག་པ་ལས་གྱུར་བའི་དེ་ནི་བདེ་གཤེགས་ཆོས་གོས་ཀྱི་ཚད་ལས་གྱུར་བའི་ལྟུང་བྱེད་དེ་བཅུ་ཚན་དགུ་པའོ།།    ༈    །།
བཞི་བ་སོར་བཤགས་ནི། རང་ཉིད་གྲོང་ངམ་གྲོང་གི་ཉེ་འཁོར་རམ་ལམ་པོ་ཆེ་གང་རུང་ན་འདུག་པས་དགེ་སློང་མ་གནས་དེ་གསུམ་གང་རུང་ན་འདུག་པ་ལས་དུས་རུང་གི་ཟས་བླངས་ཏེ་ཟོས་པ་ལས་གྱུར་བའི་དེ་ནི་དགེ་སློང་མ་ལས་ཟས་ལེན་པའི་སོར་བཤགས་དང། དགེ་སློང་
གསུམ་ཡན་ཆད་ཁྱིམ་པས་མགྲོན་དུ་བོས་བ་ན་དགེ་སློང་མས་བསྐོག་མ་ཕྱིན་ཅི་ལོག་ཏུ་བྱེད་པ་མ་བཟློག་པར་ཟོས་པ་ལས་གྱུར་པའི་དེ་ནི་མ་བཟློག་པར་ཟ་བའི་དེ་དང། ཁྱིམ་གྱི་བསླབ་སྔོམ་བྱིན་པའི་ཁྱིམ་པ་ལས་དག་གི་རྣམ་པར་རིག་བྱེད་ཀྱིས་ཟས་བླངས་ཏེ་ཟོས་པ་ལས་གྱུར་བའི་དེ་ནི་
བསླབ་པ་དྲལ་ཏེ་ཁྱིམ་དུ་འཇུག་པའི་དེ་དང། ནགས་ཉུལ་བསྒོས་པའི་དགེ་སློང་གིས་ནགས་མ་ཉུལ་བར་འཇིགས་པ་དང་བཅས་པའི་དགོན་པར་ཁྱིམ་པ་ལས་ཟས་བླངས་ཏེ་ཟོས་བ་ལས་གྱུར་བའི་དེ་ནི་ནགས་བརྟག་པ་ལས་གྱུར་བའི་སོར་བཤགས་ཏེ་བཞིའོ།།    ༈    །།ལྔ་པ་ཉེས་བྱས་

[013A]༄༅། །ཀྱི་སྡེ་ནི། ཤམ་ཐབས་དང་མཐང་གོས་མ་མཐའི་ཁ་མཉམ་པའི་ཟླུམ་པོར་མ་བགོས་པ་དང། ཧ་ཅང་བརྩེངས་པ་བུས་གོང་དུ་ཐལ་བ་དང། ཧ་ཅང་འཇོལ་བ་ལོང་བུ་ལ་རེག་པ་དང། གྲ་ཟུར་དག་གླང་པོ་ཆེའི་སྣ་ལྟར་ནར་ཞིང་འཕྱང་བ་དང། ལྟེ་བའི་གོང་དུ་ཏ་ལའི་ལོ་
མ་ལྟར་ལྟེབས་པ་དང། གློ་ནས་ཕྱི་རོལ་གྱི་རིམ་པའི་གྲ་འབྲུའི་ཐུམ་བུ་ལྟར་འདུག་པ་དང། ལྟེ་བའི་འོག་ཏུ་ཤམ་ཐབས་ཀྱི་ནང་དང་འབྲེལ་བའི་རིམ་པ་སྦྲུལ་མགོའི་གདེངས་ག་ལྟར་ཕྱིར་བྱུང་བ་དང། བླ་གོས་སྣམ་སྦྱར་ཟླུམ་པོར་མ་བགོས་པ་དང། ཧ་ཅང་བརྩེངས་པ་དང། ཧ་ཅང་འཇོལ་
བ་སྟེ་གོས་བགོ་བའི་སྡེ་ཚན་བཅུའོ།། དྲན་ཤེས་ཀྱིས་མ་བསྔམས་པར་ཁྱིམ་གཞན་དུ་འགྲོ་བ་དང། དེ་བཞིན་དུ་གོས་ལེགས་པར་མ་བགོས་པར་དང། ཅ་ཅོའི་སྒྲ་མ་སྐྱུད་བར་དང། མིག་གཡེང་བར་དང། མིག་གཉའ་ཤིང་གང་ཙམ་སྟེ་འདོམ་གང་ཙམ་དུ་མི་བལྟ་བར་དང། རས་
སོགས་ཀྱིས་མགོ་བོ་གཡོག་པར་དང། ཤམ་ཐབས་བརྫེས་ཏེ་འདོམས་སྣང་བར་དང། ཆོས་གོས་ཕྲག་པ་གཡས་གཡོན་གཉིས་ཀར་གཟར་ཞིང་དང། ལག་པ་གཉིས་གཉའ་གོང་དུ་བསྣོལ་བར་དང། ལྷག་པར་བསྣོལ་བར་དང། སྤྲེའུ་ལྟར་མཆོང་ཞིང་དང། སྒྱིད་པ་
བརྐྱང་བསྐུམ་བྱེད་ཅིང་དང། ཙོག་བུས་དང། རྟིང་པ་བཏེག་སྟེ་བྲང་ཟས་དང། ལག་པ་གཉིས་དཀུར་རྟེན་ཞིང་དང། ལུས་བསྒྱུར་ཞིང་དང། ལག་པ་སྐྱོག་ཅིང་དང། མགོ་བསྒྱུར་ཞིང་དང། གཞན་དང་ཕྲག་པ་གཉིས་སྦྲད་ཅིང་དང། གཞན་དང་ལག་པ་སྤྲེལ་ཏེ་འགྲོ་
བ་སྟེ་ཁྱིམ་དུ་འགྲོ་བའི་སྡེ་ཚན་ཉི་ཤུའོ།། ཁྱིམ་གཞན་དུ་མ་བསྒོས་པར་སྟན་ལ་འདུག་པ་དང། སྲོག་ཆགས་སོགས་མ་བརྟགས་པར་འདུག་པ་དང། ལུས་ཐམས་ཅད་ཀྱི་ལྕིད་ཀྱིས་ཕ་བ་སྟེ་འདུག་པ་དང། རྐང་པ་བསྣོལ་ཏེ་དང། བརླ་བསྣོལ་ཏེ་དང། ལོང་བུའི་སྟེང་དུ་

[013B] རྐང་བ་གཉིས་ནང་དུ་དགུག་སྟེ་དང། རྐང་པ་གཉིས་ཕྱིར་བགྲང་དེ་དང། འདོམས་སྣང་བར་འདུག་པ་སྟེ་སྟན་ལ་འདུག་པའི་སྡེ་ཚན་དགུའོ། །ལག་པ་ལ་འགྲམ་པ་བརྟེན་ཏེ་འདུག་པ་དང། གང་ལ་འདུག་པའི་སྟན་ཐབས་རྒྱབ་ཀྱིས་ཁྱེར་ཞིང་བསྐུར་བ་
གཉིས་ནི་སྡོམས་བསྡུས་མ་ཡིན་ནོ། །དྲན་ཤེས་བརྟེན་ཏེ་ཟས་ལེགས་པར་མ་བླངས་པ་དང། སྣོད་ཀྱི་མུ་དང་ཁ་ད་ཆད་གང་སྟེ་བླངས་པ་དང། ཟས་དང་ཚོད་མ་མཉམ་པར་དང། གྲལ་མཐར་ཆགས་སུ་མིན་པར་དང། ལྷུང་བཟེད་ལ་མི་བལྟ་བར་དང། ཟས་མངོན་སུམ་དུ་མ་འོངས་
བར་ལྷུང་བཟེད་བཟེད་པར་དང། ཡང་ཐོབ་འདོད་ཀྱིས་འབྲས་ཆན་དང་ཚོད་མ་ཕན་ཚུན་དགབ་པར་དང། ཟས་ཀྱི་སྟེང་དུ་ལྷུང་བཟེད་བཟུང་སྟེ་བླངས་པ་སྟེ་ཟས་བླངས་པའི་སྡེ་ཚན་བརྒྱད་དོ། །དྲན་ཤེས་བརྟེན་ཏེ་ཟས་ལེགས་པར་མ་ཟོས་པ་དང། ཁམ་ཧ་ཅང་ཆུང་པར་ཟོས་པ་དང་
ཁམ་ཧ་ཅང་ཆེ་བར་དང། འཇིག་རྟེན་དང་མཐུན་པའི་ཁམ་རན་པ་མིན་པར་དང། ཁའི་སྒོར་ཁམ་མ་གཟས་བར་ཁ་གདངས་པ་དང། ཁའི་ནང་ཟས་ཀྱིས་གང་སྟེ་སྨྲ་ཞིང་དང། ཙུག་ཙུག་ཟེར་ཞིང་དང། ཅག་ཅག་ཟེར་ཞིང་དང། ཧུ་ཧུ་ཟེར་ཞིང་དང། ཕུ་ཕུ་ཟེར་ཞིང་དང་
ལྕི་ཕྱིར་ཕྱུང་སྟེ་དང། འབྲུ་རེ་རེ་ནས་ཐ་དད་དུ་བྱས་ཤིང་དང། སྦྱིན་བདག་གི་ཟས་ལ་འཕྱ་སྨོད་བྱེད་ཅིང་དང། མ་ཁུར་བ་ཕན་ཚུན་སྤོ་བཞིན་དང། ལྕེས་རྐན་གཏོག་ཅིང་དང། སོས་ཁམ་གྱི་འཕྲོར་བཅད་ཅིང་དང། ལག་བ་ལྕེས་བལྡག་པ་དང། ལྷུང་བཟེད་སོར་མོས་འབྱོག་
བ་དང། ལག་པ་ལ་ཟས་ཆགས་བ་སྦྲུག་བ་དང། ལྷུང་བཟེད་ཀྱི་ནང་དུ་ཟས་བླུག་སྟེ་བསྐྱམ་པ་དང། ཟས་མཆོད་རྟེན་གྱི་དབྱིབས་དང་འདྲ་བར་བྱས་ནས་གཞོམ་པ་དང། དྲུང་ན་འདུག་པའི་དགེ་སློང་གི་ལྷུང་བཟེད་ལ་འཕྱས་གདགས་པའི་ཕྱིར་བལྟ་བ་དང། ལག་པ་ཟས་

[014A]༄༅། །དང་འབགས་པས་ཆུ་སྣོད་བཟུང་བ་དང། དྲུང་ན་འདུག་པའི་དགེ་སློང་ལ་ཟས་དང་འབགས་པའི་ཆུས་གཏོར་བ་དང། ཁྱིམ་པ་འདུག་པ་ལམ་དྲིས་པར་ཟས་དང་འབགས་པའི་ཆུ་ཁྱིམ་དུ་དབོ་བ་སྟེ་ཟས་བཟའ་བའི་སྡེ་ཚན་ཉེར་ལྔའོ། །འཕྱ་བ་
སོགས་བཞི་ནི་མཚོ་ཊཱིཀ་སོགས་ལས་ལྷུང་བཟེད་སྤྱད་པའི་སྡེ་ཚན་དང། རིན་ཕྲེང་སོགས་ལས་ཟས་བཟའ་བའི་སྡེ་ཚན་དུ་བྱས་སོ། །ལྷུང་བཟེད་ཀྱི་ནང་དུ་ཟས་ཀྱི་ལྷག་མ་བླུགས་ཏེ་དོར་བ་དང། ལོ་མས་གཡོགས་པ་སོགས་ཀྱི་འོག་གཞི་མེད་པའི་སར་ལྷུང་བཟེད་
བཞག་པ་དང། གང་ཁ་དང། གཡང་ས་དང། དཀན་གཟར་པོ་ལ་ལྷུང་བ་ཟེད་བཞག་པ་དང། འགྲེང་སྟེ་ལྷུང་བཟེད་བཀྲུ་བ་དང། གང་ཁ་དང། གཡང་ས་དང། དཀན་གཟར་པོ་ལ་ལྷུང་བཟེད་བཀྲུ་བ་དང། ལྷུང་བཟེད་ཀྱིས་འབབ་ཆུ་དྲག་པོའི་རྒྱུན་ལས་
བཟློག་སྟེ་ཆུ་བཅུ་བ་སྟེ་ལྷུང་བཟེད་སྤྱད་པའི་སྡེ་ཚན་བཅུའོ། །ལྷུང་བཟེད་ཀྱི་ཆུ་སློང་བ་ལ་ལྷུང་བཟེད་ལན་གསུམ་བཀྲུས་ཏེ་གཙུག་ལག་གི་ཚིགས་བཅད་བཟླས་པའི་ཆུ་སྦྱིན་པ་དང། ལམ་གྱི་བཞི་མདོར་ལྷུང་བཟེད་མི་བཞག་མི་བཀྲུ་བའི་བསླབ་བྱ་གཉིས་ནི་སྔོམ་བསྡུས་མིན་
ནོ༑ །ཉན་པ་པོ་འདུག་པ་ལ་འགྲེང་སྟེ་ཆོས་བཤད་པ་དང། ཉལ་བ་ལ་འདུག་སྟེ་དང། སྟན་མཐོན་པོའམ་བཟང་པོ་ལ་འདུག་པ་ལ་དམའ་བའམ་ངན་པ་ལ་འདུག་སྟེ་དང། མདུན་དུ་འགྲོ་བ་ལ་ཕྱི་ནས་འགྲོ་ཞིང་དང། ལམ་ནས་འགྲོ་བ་ལ་ལམ་འགྲམ་ནས་
འགྲོ་ཞིང་དང། མགོ་གཡོགས་བ་དང། རྗེས་པ་དང། གཟར་བ་དང། གཉའ་གོང་དུ་བསྣོལ་པ་དང། ལྟག་པར་བསྣོལ་བ་ལ་བཤད་པ་དང། སྐྲ་གཙུག་ཏོར་ལྟར་བཅིངས་པའི་མགོ་དོ་ཀེར་ཅན་དང། ཞྭ་གྱོན་པ་དང། ཅོད་པཎ་ཅན་དང། ཕྲེང་བ་

[014B] དཀྲིས་པ་ཐོད་བཅིངས་པ་ལ་བཤད་པ་དང། གླང་པོ་ཆེ་དང། རྟ་ཞོན་པ་དང། ཁྱོགས་དང། ཤིང་རྟ་ལ་སོགས་པའི་བཞོན་པའི་སྟེང་ན་འདུག་པ་དང། མཆི་ལ་ལྷ་མགྱོན་བ་ལ་བཤད་པ་དང། ལག་ན་མཁར་བ་དང། གདུགས་དང། མཚོན་ཆ་དང་
རལ་གྲི་དང། དགྲ་ཆ་མདའ་གཞུ་ཐོགས་པ་དང། གོ་ཆ་གྱོན་པ་ལ་བཤད་པ་སྟེ་ཆོས་བསྟན་པའི་སྡེ་ཚན་ཉེར་དྲུག་གོ་འགྲེང་སྟེ་བཤང་གཅི་བྱེད་པ་དང། ཆུའི་ནད་དུ་བཤང་གཅི་བྱེད་པ་དང། རྩྭ་སྔོན་པོ་ཡོད་པའི་ཕྱོགས་སུ་བཤང་གཅི་བྱེད་པ་དང་
གཤང་གཅི་དང་མཆིལ་མ་དང་སྣབས་དང་སྐྱུགས་པ་དང། རླུགས་པ་རྣམས་ཆུ་དང་རྩྭ་སྔོན་པོ་ཡོད་པའི་ཕྱོགས་སུ་འདོར་བ་སྟེ་བསྒྲུབ་པའི་སྡེ་ཚན་བཞིའོ། །བསྒྲུབ་བའི་སྡེ་ཚན་ནི་རྟེན་མིན་པ་དང། ཆོས་བསྟན་པའི་སྡེ་ཚན་ནི། ཡུལ་མིན་པའི་དབང་དུ་བྱས་
སོ། །གནོད་པ་བྱུང་བ་མ་གཏོགས་པར་ཤིང་ལ་མི་གང་ཙམ་ལས་མཐོ་བར་འཛེག་པ་སྟེ་རྒྱུ་བ་དགག་པའི་སྡེ་ཚན་གཅིག་གོ་འདི་ནི་ཉེས་བྱས་བརྒྱ་དང་བཅུ་གཉིས་སུ་མ་གཏོགས་སོ། །གཞན་ཡང། གཉིས་བརྒྱ་ལྔ་བཅུ་རྩ་གསུམ་གྱི་སྡོམས་ཀྱིས་དངོས་
སུ་མ་བསྡུས་པའི་ལྷུང་བ་ལུང་གཞི་དང་རྣམ་འབྱེད་དང་ཕྲན་ཚེགས་དང་གཞུང་བླ་མ་ནས་བཤད་པ་རྣམས་ལུང་དེ་དག་དང་མདོ་རྩ་འགྲེལ་དང་བསླབ་བྱ་ཆེན་མོ་སོགས་ལས་ཤེས་བར་བྱ་སྟེ་འབད་པས་བསྲུང་བར་བྱ་ཞིང། གལ་ཏེ་ལྟུང་བ་དེ་དག་གིས་གོས་ནའང་ཆོས་
བཞིན་དུ་ཕྱིར་བཅོས་པའི་སྒོ་ནས་རང་གིས་ཁས་བླངས་པའི་ཚུལ་ཁྲིམས་རྣམ་པར་དག་པར་བྱ་བ་ནི་ཉམས་ལེན་གྱི་མཐིལ་དུ་ཤེས་པར་བྱས་ཏེ་བཀའ་གདམས་གསར་རྙིང་གི་རྣམ་ཐར་གཙང་མའི་རྗེས་སུ་བསླབ་པར་བྱའོ།།    ༈    །།སྟོན་པ་ཐུགས་རྗེ་ཅན་

[015A]༄༅། །ཉིད་ཀྱིས། ལེགས་ཚོགས་ཀུན་གྱི་གཞིར་བསྔགས་པའི། །བསྙེན་རྫོགས་སྔོམ་པའི་མི་མཐུན་ཕྱོགས། །སྔོམ་གྱིས་བསྡུས་པ་སྡེ་ཚན་ལྔ། །མི་ཚངས་སྤྱོད་དང་རྐུ་བ་དང། །མིའམ་མིར་ཆགས་གསོད་པ་དང། །མིའི་ཆོས་བླ་མའི་རྫུན་སྨྲ་
སྟེ༑ ༑ཕམ་པ་བཞི་རུ་རྒྱལ་བས་གསུངས། །ཁུ་བ་འཛིན་དང་འཁྲིག་ཚིག་བསྙེན་བཀུར་སྨྱན། །ཁང་པ་ཁང་ཆེན་དང་ནི་གཞི་མེད་དང། །བག་ཙམ་དགེ་འདུན་དབྱེ་ན་དང་དེའི་རྗེས་ཕྱོགས། །ཁྱིམ་སུན་འབྱིན་དང་བཀའ་བློ་མི་བདེ་བའོ། །འཆད་པ་འབྲལ་བ་
འཇོག་པ་དང། །འཁྲུར་འཇུག་པ་དང་ལེན་པ་དང། །སློང་དང་སྟོད་གཡོགས་སྨད་གཡོགས་བཅད། །རིན་ཐང་སོ་སོར་བསྐུར་བའོ། །སྲིན་བལ་འབའ་ཞིག་ཆ་གཉིས་དང། །དྲུག་དང་མཐོ་གང་ལམ་དང་ནི། །འཁྲུ་བ་དང་ནི་གསེར་དངུལ་ལེན། །མངོན་ཚན་ཅན་
དང་ཉོ་ཚོང་ངོ། །ལྷུང་བཟེད་གཉིས་དང་ཐ་ག་གཉིས། །བྱིན་འཕྲོག་སྟོན་ཟླ་ཐ་ཆུང་དང། །དགོན་བ་པ་དང་རས་ཆེན་དང། །བསྔོས་པ་དང་ནི་གསོག་འཇོག་གོ་རྫུན་སྐྱོང་དགེ་སློང་ཕྲ་མ་དང། །སྐྱོ་སྔོགས་བྱེད་དང་སྟོན་པ་དང། །འདོན་དང་གནས་ངན་ལེན་དང་ཆོས། །
བཤེས་ངོར་བྱེད་དང་ཁྱད་དུ་གསོད། །ས་བོན་འཕྱ་བ་བསྒོ་བ་དང། །ཁྲི་དང་གདིང་དང་སྐྲོད་པ་དང། །ཕྱིས་གནོན་བྱུང་བ་འདེབས་པ་དང། །རིམ་པ་གཉིས་སུ་བརྩིགས་པའོ། །མ་བསྐོས་ཉི་མ་ནུབ་པ་དང། །ཟས་དང་ཆོས་གོས་གཉིས་དག་དང། །དོན་མཐུན་
གྲུ་དང་དབེན་པ་གཉིས། །དགེ་སློང་མ་ཡིས་སྦྱོར་བཅུག་པའོ། །ཡང་ཡང་ཟ་དང་འདུག་གནས་གཅིག་ཕྱེ་དང་བཅའ་དང་སྟོབས་པ་དང། །འདུས་དང་དུས་མིན་གསོག་འཇོག་དང། །ཁ་ནས་མིད་དང་བསོད་པ་ཉིད། །སྲོག་ཆགས་བཅས་དང་ཉལ་སར་

[015B]འགྲེང་དང་གཅེར་བུ་དམག་དང་ནི། །ཞག་གཉིས་བཤམས་དཀྲུགས་འགྲོ་བ་དང། །བརྡེག་དང་གཟས་དང་གནས་ངན་ལེན། །བདེ་དང་མེ་དང་འདུན་པ་དང། །བསྙེན་བར་མ་རྫོགས་ཆོས་དང་སྨྲ། །དགེ་ཚུལ་ཁ་དོག་བསྒྱུར་བ་དང། །རིན་པོ་ཆེ་དང་ཚོ་བའི་
དུས། དུད་འགྲོ་འགྱོད་པ་སོར་མོ་དང། རྩེ་དང་ལྷན་ཅིག་སྡངས་བྱེད་དང། །སྦེད་དང་གདེང་མེད་གཞི་མེད་དང། །སྐྱེས་པ་མེད་པར་ལམ་འགྲོ་བའོ། །རྐུ་དང་ཉི་ཤུ་མ་ལོན་དང། །རྐོ་དང་མགྲོན་དང་བསླབ་པ་དང། །ཉན་དང་མི་སྒྲ་འགྲོ་བ་དང། །མ་གུས་ཆང་འཐུང་
དུས་མིན་པའོ། །ཟས་བཅས་སྐྱ་རེངས་དག་དོད་དང། །ཁབ་རལ་དང་ནི་ཁྲི་རྐང་དང། །གདལ་དང་གདིང་དང་གཡན་པ་དང། །རས་ཆེན་བདེ་གཤེགས་ཆོས་གོས་སོ། །གྲོང་དང་ཁྱིམ་གཞན་ཉིད་དང་ནི། །བསླབ་པ་རྣམས་དང་དགོན་པ་ནི། །སངས་རྒྱས་ཕན་
བར་མཛད་པ་ཡིས། །སོ་སོར་བཤགས་བར་བྱ་བར་གསུངས། །ཤམ་ཐབས་ལ་ནི་རྣམ་བདུན་དང། །སྟོད་གཡོགས་ལ་ཡང་རྣམ་གསུམ་དང། །ཤིན་ཏུ་བསྔམས་ལ་སོགས་པ་ལྔ། །མགོ་གཡོགས་པ་སོགས་རྣམ་པ་ལྔ། །མཆོད་ལ་སོགས་པ་རྣམ་
པ་ལྔ༑ ༑ལུས་ལ་སོགས་པ་རྣམ་པ་ལྔ། །འདུག་པར་བྱ་བ་དགུ་དག་དང། །བྱིན་ལེན་བྱ་བ་རྣམ་བརྒྱད་དོ། །ཟས་ལ་ལེགས་པར་བྱ་བ་དྲུག་ཙུག་ཙུག་ལ་སོགས་རྣམ་པ་ལྔ། །འབྲུ་ནས་ཐ་དད་བྱེད་པ་ལྔ། །ལག་པ་ལྡག་པ་ལ་སོགས་ལྔ། །འཕྱ་བ་ལ་སོགས་
རྣམ་པ་བཞི། །ལྷུང་བཟེད་ལ་ཡང་རྣམ་པ་བཅུ། །འགྲེང་པར་བྱེད་ལ་སོགས་པ་ལྔ། །མགོ་གཡོགས་ལ་སོགས་རྣམ་པ་ལྔ། །དོ་ཀེར་ཅན་ལ་སོགས་པ་ལྔ། །གླང་ཆེན་ལ་སོགས་ཞོན་པ་ལྔ། །ལག་ན་དབྱུག་པ་ལ་སོགས་དྲུག་ན་བ་རྣམ་པ་

[016A]༄༅། །བཞི་རྣམས་སོ། །གཞན་ཡང་གཞིས་བསྡུས་ལྟུང་བ་སོགས། །ཐམས་ཅད་ལེགས་པར་ཤེས་བྱས་ནས། །སྔར་བྱས་འགྱོང་སེམས་དྲག་པོས་བཤགས། །ཕྱིན་ཆད་མི་བྱེད་སྡོམ་སེམས་བྱ། །ཞེས་པ་ནི་སྡོམས་ཀྱི་ཚིགས་
བཅད་དོ།།    ༈    །གཉིས་པ་བྱང་སྡོམ་གྱི་བསླབ་བྱ་བཤད་པ་ལ། །དེའི་མི་མཐུན་ཕྱོགས་གཉིས་ལས། དང་པོ་ཕམ་པའི་སྡེ་ཚན་ནི། བྱང་སེམས་ཀྱི་སྡོམ་ལྡན་གྱིས་རང་དོན་དུ་རྙེད་བཀུར་གང་རུང་ལ་ལྷག་པར་ཆགས་པའི་སྒོ་ནས་བདག་ལ་
བསྟོད་པ་དང་གཞན་ཡོན་ཏན་ཅན་འགྲོ་བ་རྣམས་ཀྱིས་བཀུར་བའི་གནས་ལ་སྨོད་པའི་ཚིག་གང་རུང་རང་དང་རིགས་མཐུན་པའི་འགྲོ་བ་སྨྲ་ཤེས་ཤིང་དོན་གོ་བ་ཞིག་ལ་སྨྲས་ཏེ་ཕ་རོལ་པོས་དོན་གོ་པ་ལས་གྱུར་བའི་ཀུན་དཀྲིས་ཆེན་པོ་ཚང་བའི་དངོས་གཞིའི་
ལྟུང་བ་དེ། བདག་བསྟོད་གཞན་སྨོད་གང་རུང་གི་རྩ་ལྟུང་དང། ཆོས་ནོར་གང་རུང་གིས་འཕོངས་ཤིང་དེ་སེལ་བ་ཡང་བྱང་སེམས་རང་ལས་གཞན་ད་ལྟ་མེད་པའི་སློང་པ་པོས་དེ་གཉིས་གང་རུང་དོན་དུ་གཉེར་ཏེ་རང་གི་དྲུང་དུ་ལེགས་པར་འོངས་པ་ལ་
རང་ལ་ཡོད་བཞིན་དུ་སེར་སྣས་ཟིལ་གྱིས་ནོན་ནས་ཆོས་ནོར་གང་རུང་མི་སྟེར་བར་ཐག་བཅད་པ་ལས་གྱུར་བའི་ཀུན་དཀྲིས་ཆེན་པོ་ཚང་བའི་དངོས་གཞིའི་ལྟུང་བ་དེ། སེར་སྣས་ཆོས་ནོར་གང་རུང་མི་སྟེར་བའི་རྩ་ལྟུང་དང། རང་དང་རིགས་མཐུན་པའི་འགྲོ་
བ་དོན་གོ་བཞིག་ལ་ཁྲོས་ནས་ཚིག་རྩུབ་སྨྲ་ཞིང་དེ་ཙམ་གྱིས་ཀྱང་ཁྲོ་བ་མི་གཏོང་བར་འཕེལ་བར་བྱེད་ཅིང་དེས་ཟིལ་གྱིས་ནོན་པའི་དབང་གིས་རྡེག་པ་དང་གོ་རར་འཇུག་པ་སོགས་ཀྱིས་རྣམ་པར་འཚེ་བ་དང་ལྕག་གིས་བཞུ་བ་དང་འཆིང་བ་སོགས་ཀྱིས་འཐོ་

[016B] སྔར་རང་ལ་གནོད་པ་བྱས་པ་ད་ལྟ་བསམ་པ་ཐག་པ་ནས་ཤད་སྦྱང་བྱེད་འདོད་པས་དུས་དང་མཐུན་པ་དང་ཆོས་དང་མཐུན་པར་བཟོད་གསོལ་གྱི་བརྡ་སྤྲོད་པ་ལ་སྔར་གྱི་གནོད་པ་ལ་ཁྲོས་པའི་བསམ་བ་བདོ་བ་ཞེལ་བཟུང་བའི་
འཁོན་འཛིན་གྱི་དབང་གིས་ངག་མི་ཉན་ཞིང་བཟོད་པ་ཁས་མི་ལེན་ལ་བསམ་པས་ཁྲོ་བ་མི་གཏོང་བ་ལས་གྱུར་བ་གང་རུང་གིས་བསྡུས་པའི་ཀུན་དཀྲིས་ཆེན་པོ་ཚང་བའི་དངོས་གཞིའི་ལྟུང་བ་དེ། གཞན་གྱི་ཤད་སྦྱང་མི་ལེན་པ་དང་ཁྲོས་ནས་གཞན་ལ་འཆོག་པ་གང་རུང་
གི་རྩ་ལྟུང་དང། ཟབ་རྒྱས་གཉིས་ཚོགས་སྟོན་པའི་བྱང་སེམས་ཀྱི་སྡེ་སྣོད་ལ་དོན་དང་ལྡན་པ་མ་ཡིན། ཆོས་དང་ལྡན་པ་མ་ཡིན་ཞེས་སོགས་ཀྱིས་སྐུར་བ་འདེབས་པ་དང། ནག་པོ་བསྟན་པ་དང་རྗེས་སུ་མཐུན་པའི་བསྟན་བཅོས་ལྟར་སྣང་ལ་རང་ཉིད་དགའ་བཞིན་དུ་
གཞན་ལ་སྟོན་ཞིང་དེའི་ལྟ་བ་ལ་གཞན་འཇུད་པ་གང་རུང་ལས་གྱུར་བའི་ཀུན་དཀྲིས་ཆེན་པོ་ཚང་བའི་དངོས་གཞིའི་ལྟུང་བ་དེ། ཐེག་པ་ཆེན་པོ་སྦོང་བ་དང་དམ་ཆོས་ལྟར་སྣང་སྟོན་པ་གང་རུང་གི་རྩ་ལྟུང་དང་བཞིའོ། །དེ་དག་བསམ་པའི་ངོས་ངས་བཞིར་བསྡུས་ཀྱང་
སྦྱོར་བའི་ངོས་ནས་བརྒྱད་དུ་བཤད་དོ། །ཀུན་རྫོབ་བམ་དོན་དམ་པའི་དཀོན་མཆོག་གསུམ་གང་རུང་དབང་བའི་རྫས་ཀུན་སློང་རང་དོན་དུའམ་ཉོན་མོངས་ཅན་གྱིས་སྦྱོར་བ་རྐུ་འམ་རྐུར་བཅུག་པའི་སྒོ་ནས་ཐོབ་བློ་སྐྱེས་པ་ལས་གྱུར་བའི་ཀུན་དཀྲིས་ཆེན་པོ་ཚང་བའི་དངོས་
གཞིའི་ལྟུང་བ་དེ། དཀོན་མཆོག་གི་དཀོར་མ་བྱིན་པར་ལེན་པའི་རྩ་ལྟུང་དང། དེ་བཞིན་དུ་གཞན་རྣམས་འདྲ་བ་ལ། ཉན་རང་ཐེག་ཆེན་གྱི་ངེས་པར་འབྱུང་བ་གང་རུང་རྫོགས་པར་བཤད་པའི་མདོ་སྡེ་ལ་སངས་རྒྱས་ཀྱིས་གསུངས་པ་མ་ཡིན་ནོ་ཞེས་སྐུར་བ་འདེབས་པ་

[017A]༄༅། །ལས་བྱུང་བའི་དེ་དམ་ཆོས་སྤོང་བ་དང། སངས་རྒྱས་ཀྱི་རྗེས་སུ་རབ་ཏུ་བྱུང་བ་བྱས་པའི་གང་ཟག་གི་གོས་དུར་སྨྲིག་འཕྲོག་པ་དང་རབ་བྱུང་ལས་ཕབ་སྟེ་ཁྱིམ་ན་གནས་པ་བྱེད་དུ་འཇུག་པ་གང་རུང་བྱས་པ་རི་དེ་རབ་འབྱུང་ལ་འཚེ་བ་དང། དེའི་རྡེག་པ་
སོགས་ནི་བྱང་སའི་ཕམ་པ་ལྔ་པས་བསྡུས་པར་གསུངས་སོ། །མཚམས་མེད་ལྔ་པོ་གང་རུང་བྱེད་པ་ལས་གྱུར་བའི་དེ་མཚམས་མེད་བྱེད་པའི་དེ་དང། འདི་ལ་ཡང་དབྱེན་མ་གཏོགས་པ་བཞི་ནི་བྱང་སའི་ཕམ་པ་ལྔ་བས་བསྡུས་པར་གསུངས་སོ། །རྩ་ལྟུང་འདི་གཉིས་
ལ་ཡུལ་རྟེན་གཉིས་ཀ་འགྲོ་བ་རིགས་མཐུན་པ་དགོས་མི་དགོས་དཔྱད་དགོས་སོ། །དཀར་ནག་གི་ལས་འབྲས་དང་སྐྱེ་བ་སྔ་ཕྱི་མེད་དོ་ཞེས་སྐུར་བ་འདེབས་པའི་དེ་ལོག་ལྟ་འཛིན་པའི་དེ་དང། བསམ་པ་ཉོན་མོངས་ཅན་གྱིས་གྲོང་དང་གྲོང་ཁྱེར་དང་ལྗོངས་དང་ཡུལ་འཁོར་
གང་རུང་བཤིག་པའི་དེ་གནས་འཇིག་པའི་དེ་དང། སྟོང་ཉིད་བསྟན་ན་སྐྲག་པར་འགྱུར་བ་དང་རྫོགས་བྱང་དུ་སེམས་བསྐྱེད་པ་དང་ལྡན་པའི་གང་ཟག་ལ་སྣོད་མ་བརྟགས་པར་སྤྲོས་པ་ཐམས་ཅད་དང་བྲལ་བའི་སྟོང་ཉིད་བསྟན་པ་ལས་དེས་སྐྲག་ནས་རྫོགས་བྱང་གི་སེམས་
ལས་ཕྱིར་ལོག་སྟེ་ཐེག་དམན་གྱི་བྱང་ཆུབ་ཏུ་སེམས་བསྐྱེད་པ་ལས་གྱུར་བའི་དེ་སྣོད་མིན་ལ་ཟབ་མོ་བཤད་པའི་དེ་དང། རྫོགས་བྱང་དུ་སེམས་པ་སྐྱེད་ནས་ཐེག་ཆེན་ལ་ཞུགས་པའི་གང་ཟག་གཞན་ལ་ཁྱོད་ཀྱིས་ཕྱིན་དྲུག་ལ་སྦྱད་པར་མི་ནུས་ཚང་རྒྱ་བར་མི་
ནུས་ཀྱི་ཉན་རང་གི་ཐེག་པར་སེམས་བསྐྱེད་དང་འཁོར་བ་ལས་ཐར་བར་འགྱུར་རོ་ཞེས་རྫོགས་བྱང་ལས་བཟློག་སྟེ་ཐེག་དམན་ལ་སེམས་བསྐྱེད་པར་བྱེད་པ་ལས་བྱུང་བའི་དེ་ཐེག་ཆེན་ལས་བཟློག་པའི་དེ་དང། སོ་སོར་ཐར་བ་དང་འདུལ་བའི་ཚུལ་

[017B]
སྡོམ་འདོར་དུ་བཅུག་པའི་དེ་སོ་ཐར་སྤོད་པའི་དེ་དང། ཐེག་པ་དམན་པ་ལ་ཇི་ཙམ་བསླབས་ཀྱང་ཉོན་མོངས་པ་མ་ལུས་པར་སྤོད་མི་ནུས་ཞེས་བསམ་པ་ཐག་པ་ནས་སྐུར་བ་འདེབས་པའི་དེ་ཐེག་དམན་གྱི་རྟོགས་པའི་ཆོས་སྤོང་བའི་དེ་དང། རང་ཉིད་རྙེད་བཀུར་གང་རུང་
ལ་ཆགས་ཤིང་གཞན་གྱི་རྙེད་བཀུར་ལ་ཕྲག་དོག་གི་དབང་གིས་རང་ལ་མེད་པའི་ཡོན་ཏན་དང་གཞན་ལ་མེད་པའི་སྐྱོན་གང་རུང་བརྗོད་པའི་རྫུན་ཚིག་སྨད་ས་ལ་འདུན་པའི་གང་ཟག་མ་སྨད་པའི་གང་ཟག་གང་རུང་ལ་སྨྲས་ཏེ་དོན་གོ་བ་ལས་གྱུར་བའི་དེ་བདག་བསྟོད་
གཞན་སྨོད་ཀྱི་དེ་དང། སྐབས་འདིའི་བྱང་ཆུབ་གཞུང་ལམ་ལས། སློབ་དཔོན་ཞིབ་ལྷས་བྱང་པར་བཤད་པའི་ཕམ་པ་རྣམས་དྲངས་པའི་སྐབས་སུ་ཕམ་པ་དང་པོ་མ་དྲངས་པ་ནི་འདིར་བསྟན་པའི་ཕམ་པ་དང་དོན་གཅིག་པར་བཞེད་པས་ན་བྱང་སར་གསུངས་པའི་དོན་
འདིར་བཤད་པ་ལྟར་བྱ་དགོས། བྱང་པའི་སྒྲས་ཟིན་ལྟར་བྱེད་ན་འདིར་དེ་མ་འདུས་པས་བྱད་སའི་དེ་དྲང་དགོས་སམ་སྙམ་མོ། །ཞེས་གསུངས་སོ། །དོན་གོ་བའི་གང་ཟག་ལ་སྟོད་པ་ཉིད་ཀྱི་ཆོས་བསྟན་ནས་འདི་ནི་ཁོ་བོས་མངོན་སུམ་དུ་བྱས་ནས་ཁྱོད་ལ་
སྙིང་བརྩེ་བས་བསྟན་གྱི་ཁྱོད་ཀྱིས་ཀྱང་འདི་མངོན་སུམ་དུ་འགྱུར་བ་དེ་ལྟར་སྒོམས་ཤིག་དང་ཁོ་བོ་དང་འདྲ་བར་འགྱུར་རོ་ཞེས་རང་ལ་དེ་ལྟ་བུའི་རྟོགས་པ་མེད་བཞིན་དུ་ཕྲག་དོག་མ་གཏོགས་པའི་ཉོན་མོངས་པ་ཅན་གྱི་བསམ་པས་རྫུན་སྨྲས་ཏེ་ཕ་རོལ་པོས་

[018A]༄༅། །དོན་གོ་བ་ལས་གྱུར་བའི་དེ་མི་ཆོས་བླ་མ་རྫུན་སྨྲའི་དེ་དང། དགེ་སྦྱོང་ལ་ནོར་གྱི་ཆད་པས་བཅད་པ་ན་དེས་སྔར་བཤད་པ་ལྟ་བུའི་དཀོན་མཆོག་གསུམ་གང་རུང་གི་དཀོན་རམ་དགེ་སློང་གསུམ་མན་ཆད་ཀྱི་གང་ཟག་གི་དཀོར་གང་ཡང་
རུང་བ་ཞིག་བརྐུས་པའམ་རྐུར་བཅུག་ནས་བྱིན་པའི་རྫས་དེ་ལེན་པ་ལས་གྱུར་པའི་དེ་དཀོན་མཆོག་གི་དཀོར་ལེན་པའི་དེ་དང། ཆོས་སྤྱོད་པའི་དགེ་སློང་རྣམས་ལ་འཚེ་བའི་བསམ་པས་ཞི་ལྷག་དང་མཐུན་པའི་ཡིད་བྱེད་འདོར་བ་དང་ཉོན་མོངས་པ་མང་དུ་འགྱུར་
བའི་ཁྲིམས་བཅས་པ་དང། སྤོང་བ་པ་ལ་སྡང་བའི་བསམ་པས་སྤོང་བ་ལ་བརྩོན་པའི་དགེ་སློང་འཕགས་པ་མིན་ཞིང་བཞིར་མ་ལོངས་པའི་རྫས་མ་བྱིན་པར་བླངས་ནས་ཁ་ཏོན་པ་ལ་སྦྱིན་པ་གང་རུང་ལས་གྱུར་བའི་དེ་ཁྲིམས་ངན་འཆའ་བ་སོགས་ཀྱི་དེ་དང་
བདག་གིས་སེམས་ཅན་མཐའ་ཡས་པའི་དོན་དུ་བླ་མེད་བྱང་ཆུབ་བསྒྲུབ་པར་མི་ནུས་སྙམ་ནས་སྨོན་སེམས་འདོར་བའི་རྩ་ལྟུང་སྟེ་བཅུད་གུ་ལས། དང་པོ་བཞི་ནི་བྱངས་དང། དེ་ནས་བཅུ་བཞི་ནི་ནམ་མཁའི་སྙིང་པོའི་མདོ་དང། ཐ་མ་ནི་ཐབས་ལ་མཁས་
པའི་མདོ་ལས་གསུངས་སོ། །དེ་ལྟར་བཅུ་དགུ་ཡོད་ཀྱང་བྱང་སར་བཤད་པའི་དང་པོ་དང་ནམ་སྙིང་གི་མདོར་བཤད་པའི་བཅུ་གཅིག་པ་ནི་དོན་གཅིག་ཏུ་བཞེད་པས་རྩ་ལྟུང་བཅོ་བརྒྱད་དུ་གྲགས་སོ། །དེ་དག་ལས་སྨོན་སེམས་འདོར་བ་དང་ལོག་ལྟ་སྐྱེས་པའི་
དེ་གཉིས་ནི་བྱུང་བ་ཙམ་གྱིས་རྩ་ལྟུང་དུ་འགྱུར་བས་ཀུན་དཀྲིས་ཆེན་པོ་ཚང་མི་དགོས་ཤིང། གཞན་རྣམས་ཀུན་དཀྲིས་ཆེན་པོ་ཚང་ན་རྩ་ལྟུང་དང། ཀུན་དཀྲིས་ཆུང་འབྲིང་གིས་བྱས་པ་ནི་ཟག་པ་ཆུང་འབྲིང་གི་ལྟུང་བ་སྟེ། ཕམ་པའི་སྡེ་ཚན་དུ་གཏོགས་པའི་

[018B] །ཀུན་དཀྲིས་གསུམ་གྱི་ཁྱད་པར་ནི། ཀུན་སློང་བྱུང་བ་ནས་དངོས་གཞི་རྫོགས་པའི་དེ་མ་ཐག་ཡན་ཆད་དུ་ཉེས་སྤྱོད་དེ་ལ་རང་རྒྱུ་མཚན་དུ་བྱས་ཏེ་འཛེམ་པའི་དོ་ཚ་ཤེས་པ་དང་གཞན་རྒྱུ་མཚན་དུ་བྱས་ཏེ་འཛེམ་པའི་ཁྲེལ་ཡོད་གང་རུང་ཆུང་
དུ་ཙམ་ཡང་མི་སྐྱེད་པ་དང། སླར་ཡང་སྦྱོད་འདོད་མ་ལོག་པ་དང། ཉེས་སྤྱོད་དེ་ལ་དགའ་བའི་མགུ་བ་དང་ཉེས་སྤྱོད་དེ་སྒྲུབ་པའི་སྦྱོར་བ་ལ་དགའ་བའི་དགའ་བ་གཉིས་ལས་ཡིད་མ་ལོག་པ་དང། ཉེས་སྤྱོད་དེ་ལ་ཕན་ཡོན་དུ་ལྟ་ཞིང་ཉེས་དམིགས་སུ་མི་ལྟ་བ་
སྟེ་ཆོས་བཞི་ཚང་ན་ཀུན་དཀྲིས་ཆེན་པོ་དང། ཉེས་དམིགས་སུ་ལྟ་བ་འདུག་ན་གཞན་ཐམས་ཅད་ཚང་ཡང་ཀུན་དཀྲིས་ཆུང་དུ་དང། ཉེས་དམིགས་སུ་ལྟ་བ་མི་འདུག་ན་གཞན་ཐམས་ཅད་མེད་ཀྱང་ཀུན་དཀྲིས་འབྲིང་དུ་གསུངས་སོ། །གཉིས་པ་ཉེས་བྱས་ཀྱི་སྡེ་
ནི༑ སངས་རྒྱས་དངོས་སམ་དེའི་གཟུགས་བརྙན་དང། ཐེག་པ་ཆེན་པོའི་ལུང་རྟོགས་ཀྱི་ཆོས་དང། ས་ཐོབ་པའི་བྱང་སེམས་གང་རུང་ལ་སྒོ་གསུམ་ཀའི་མཆོད་པ་མ་བྱས་པར་ཉིན་ཞག་འདས་པ་དང། འདོད་པ་ཆེ་བ་དང་ཆོག་མི་ཤེས་པ་དང་རྙེད་བཀུར་ལ་ཆགས་
པ་གསུམ་མམ་བཞི་གང་རུང་བྱུང་བ་དང་དུ་ལེན་ཅིང་འགོག་པར་མི་བྱེད་པ་དང། བྱང་སེམས་རང་ལས་སྡོམ་པའི་སྒོ་ནས་ཆེས་རྒན་ཞིང་ཡིད་ཆེས་བར་བྱ་བའི་ཡོན་ཏན་དང་ལྡན་པའི་སྒོ་ནས་བཀུར་སྟི་བྱ་བར་འོས་པ་རང་དང་ཆོས་མཐུན་པ་མཐོང་བ་ན་ལངས་ཤིང་སྟན་
མི་སྟོབ་པ་དང། ཕ་རོལ་པོས་དགའ་བར་བྱ་བའི་ཕྱིར་རང་ལ་གསོང་བོར་སྨྲ་ཞིང་ནད་འདྲི་བ་ལ་སོགས་པའི་ཚིག་ཀུན་ཏུ་སྨྲ་ལ་ཡང་དག་པར་དགའ་བར་བྱེད་ཅིང་སྔ་མ་ལས་དོན་གཞན་པའི་བྱེ་བྲག་འདྲི་བ་ལ་རྗེས་སུ་མཐུན་པའི་ལན་མི་བརྗོད་པ་དང། གཞན་

[019A]༄༅། །དག་རབ་བྱུང་གི་གང་ཟག་གི་ཁྱེམ་མམ་དགེ་འདུན་གྱི་གཙུག་ལག་ཁང་ངམ་ཁྱིམ་པའི་ཁྱིམ་དུ་ཟས་སྐོམ་དང་གོས་ལ་སོགས་པའི་ཡོ་བྱད་ལ་མགྲོན་དུ་བོས་པ་བདག་གིར་མི་བྱེད་ཅིང་མི་འགྲོ་བ་དང། སྦྱིན་བདག་གཞན་གང་ཡང་རུང་བ་
ལས་གསེར་དངུལ་མུ་ཏིག་བཻཌཱུརྱ་ལ་སོགས་པ་ནོར་གྱི་རྣམ་གྲངས་སྣ་ཚོགས་པ་རྣམས་འཐོབ་ཅིང་ནན་གྱིས་སྦྱིན་པའི་དུས་ཀྱིས་བསྟབས་པ་ལས་མི་ལེན་ཞིང་སྦོང་བ་དང། གཞན་ཆོས་འདོད་པ་རྣམས་ལ་ཆོས་མི་སྦྱིན་པ་སྟེ་དགེ་བའི་ཆོས་སྡུད་ཀྱི་སྦྱིན་པའི་མི་མཐུན་ཕྱོགས་
ཀྱི་ཉེས་བྱས་བདུན་ནོ། །སེམས་ཅན་མ་རུངས་པ་དང་ཚུལ་ཁྲིམས་འཆལ་བ་རྣམས་དེ་གཉིས་ཡིན་པ་རྒྱུ་མཚན་དུ་བྱས་ནས་ཡལ་བར་དོར་རམ་ཁྱད་དུ་གསོད་པ་དང། ཆང་མི་འཐུང་བ་དང་དུས་མིན་པའི་ཁ་ཟས་སྤོང་བ་སོགས་གཞན་གྱི་སེམས་སྲུང་བའི་དབང་
དུ་བྱས་པའི་སོ་ཐར་གྱི་བཅས་རྐྱང་རྣམས་ལ་བྱང་སེམས་རབ་བྱུང་གིས་ཉན་ཐོས་དང་མཚུངས་པར་མི་སློབ་པ་དང། གོས་འཆང་འཇོག་སོགས་དོན་དང་བྱ་བ་ཉུང་བའི་དབང་དུ་བྱས་པའི་སོ་ཐར་གྱི་བཅས་རྐྱང་རྣམས་ལ་ཉན་ཐོས་དང་མཚུངས་པར་སློབ་པ་དང་
སྙིང་བརྩེར་བཅས་ན་མི་དགེ་མེད། །ཅེས་པས་བྱང་སྡོམ་བཟུང་ནས་དེའི་བསླབ་པ་ལ་ཚུལ་བཞིན་དུ་སློབ་པ་བདག་པས་གཞན་གཅེས་པའི་བྱང་ཆུབ་ཀྱི་སེམས་དང་ལྡན་པ་ཞིག་གིས་སོ་ཐར་ལ་རང་བཞིན་གྱིས་ཁ་ན་མཐོ་བའི་བཅས་པར་བསྟན་པ་སྲོག་གཅོད་
བ་སོགས་ལུས་ངག་གི་བདུན་ལྟ་བུ་གཞན་དོན་དུ་ཐབས་ལ་མཁས་པས་སྦྱད་ན་ཉེས་པ་མེད་ལ་བསོད་ནམས་ཀྱང་མང་དུ་འཕེལ་བར་བསྟན་ཏེ། དེ་ལ་རྟེན་ནི་བསྐལ་བ་དུ་མར་ལམ་ལ་གོམས་པ་ཐབས་ལ་མཁས་པ་དང་སྙིང་རྗེ་ཆེན་པོ་དང་ལྡན་པའི་བྱང་

[019B] དེ་ཡང་སོ་ཐར་གྱི་སྡོམ་པ་དང་མི་ལྡན་པའམ་དེ་དང་ལྷན་ཡང་བྱ་བ་དེ་ལ་འཇུག་ཚེ་བསླབ་བ་དབུལ་དགོས་པ་དང། ཉོན་མོངས་སོགས་ཡེ་མི་འདྲ་བ་དགོས་པ་སོགས་ཁྱད་པར་མང་པོ་ཚང་དགོས་པ་རྣམས་ཞིབ་ཏུ་བྱང་
ཆུབ་གཞུང་ལམ་ལས་ཤེས་པར་བྱ་ཞིང། དེ་ལས་འདས་ན་ཉེས་བྱས་སུ་འགྱུར་མི་འགྱུར་ཡང་དབྱད་དགོས་སོ། །ཚུལ་འཆོས་ལ་སོགས་པའི་ལོག་འཚོ་ལྔ་པོ་གང་རུང་བྱུང་བ་རྣམས་དང་དུ་ལེན་ཞིང་གཉེན་པོས་སེལ་བར་མི་བྱེད་པ་དང། རྒོད་པས་ཡོངས་སུ་ཟིན་པ་
མ་ཞི་ཞིང་དེ་ལ་དགའ་བ་དང་རྟ་བགོད་དུ་གོད་པ་དང་རྩེ་ཞིང་ཅ་ཅོ་འདོན་ལ་གཡེང་བ་དང་གཞན་ལ་ཡང་རྒོད་དུ་གཞུགས་པར་འདོད་པ་དང། བྱང་སེམས་ཀྱིས་ནི་མྱང་འདས་ལ་དགའ་བར་མི་བྱ་ཞིང་རྒྱབ་ཀྱིས་ཕྱོགས་པར་བྱའོ། །ཉོན་མོངས་དང་ཉེ་ཉེན་ལ་ཡང་འཇིགས་
པར་མི་བྱའོ། །དེ་དག་ལས་སེམས་ཀྱང་ཤིན་ཏུ་དབེན་པར་མི་བྱའོ་ཞེས་དེ་ལྟར་ལྟ་ཞིང་དེ་སྐད་སྨྲ་བ་དང། རང་གི་ཚིག་མི་བཙན་པའམ་མི་བཙུན་པར་གྱུར་བའི་བྲིངས་དང་མི་སྙན་པ་དང་གཏམ་ངན་འབྱུང་བའི་གཞི་བདེན་པའམ་མི་བདེན་པ་མི་སྲུང་ཞིང་མི་སེལ་བ་དང། ཕ་
རོལ་མི་དགའ་བའི་གནོད་པའི་ཐབས་དང་ལུས་ངག་གི་སྤྱོད་པ་མི་སྡུག་པའི་ཆད་པས་འདུལ་བའི་ཐབས་དྲག་པོ་གང་གིས་སེམས་ཅན་གྱི་དོན་འགྱུར་བ་མཐོང་བཞིན་དུ་གཞན་མི་དགའ་བ་བསྲུང་བ་ཙམ་གྱི་ཕྱིར་ཐབས་དེ་མི་བྱེད་པ་སྟེ་ཚུལ་ཁྲིམས་ཀྱི་མི་མཐུན་ཕྱོགས་ཀྱི་ཉེས་
བྱས་བརྒྱད་དམ་དགུའོ། །གཤེ་བ་ནི་ཁྲོས་ནས་སྦྱོ་བའི་ཚིག་དང། ཁྲོ་བ་ལ་ཕྱིར་ཁྲོ་བ་ནི་ཁྲོར་གཞུག་པའི་བསམ་པ་ཅན་གྱི་ངག་མི་སྡུག་པ་དང། རྡེག་པ་ལ་ཕྱིར་རྡེག་པ་ནི་སྡུག་བསྔལ་སྐྱེད་པའི་བསམ་པས་བསྣུན་པ་དང། མཚང་འདྲུ་བ་ལ་ཕྱིར་མཚང་འདྲུ་བ་ནི་གཅིག་

[020A]༄༅། །ལ་གཅིག་ཉེས་པ་གླེང་པ་སྟེ་དགེ་སྦྱོང་གི་ཆོས་བཞི་དང་བྲལ་བ་དང། རང་གིས་གཞན་ལ་ཉེས་པར་བྱས་པའམ་མ་བྱས་ཀྱང་གཞན་གྱིས་བྱས་པར་དོགས་པ་གཉིས་གང་རུང་ལ་ཚུལ་དང་མཐུན་པར་ཤང་སྦྱང་མི་བྱེད་པ་དང། རྩོད་པ་གང་ལ་གཞན་ལ་ཉེས་པ་བྱུང་བ་
དག་ཆོས་བཞིན་དུ་མཐུན་པར་ཤད་སྦྱང་བྱེད་ཀྱང་དང་དུ་མི་ལེན་པ་དང། གཞན་ལ་ཁྲོ་བའི་བསམ་པ་དང་པོར་བྱུང་ཞིང་རྒྱུན་མི་གཏོང་བས་འཛིན་ལ་ཉེས་པར་མི་ལྟ་ཞིང་གཉེན་པོ་མི་བསྟེན་པས་བྱུང་བ་དང་དུ་ལེན་པ་སྟེ་བཟོད་པའི་མི་མཐུན་ཕྱོགས་ཀྱི་ཉེས་བྱས་བཞིའོ། །
ཁྲུས་ལ་སོགས་པའི་རིམ་གྲོ་དང་སྟན་འདིངས་པ་དང་ལས་སུ་མི་བསྐོ་བ་སོགས་ཀྱི་རྙེད་བཀུར་ལ་ཞེན་ཏེ་རྫས་འབུལ་དུ་རེ་བ་ལ་སོགས་པའི་ཟང་ཟིང་དང་བཅས་པའི་སེམས་ཀྱིས་འཁོར་སྡུད་པ་དང། སྙོམ་ལས་དང་ལེ་ལོ་སྐྱེས་ཏེ་གཉིད་ཀྱི་བདེ་བ་དང་མལ་དུ་ཉལ་
བའི་བདེ་བ་དང་བློས་འབེབས་པ་སྟེ་སྙེམ་པའི་བདེ་བ་དུས་མིན་པ་ཉིན་མོ་དང་ཚོད་མ་ཟིན་པ་ནམ་གྱི་གུང་ཐུན་མ་གཏོགས་པ་ཆ་སྟོད་སྨད་ལ་བདག་གིར་བྱེད་ཅིང་སེལ་བར་མི་བྱེད་པ་དང། རྒྱལ་བློན་ཆོམ་རྐུན་བུད་མེད་དང་འདོད་པ་ལ་སོགས་པའི་འདུ་འཛིའི་གཏམ་
གྱིས་དུས་སོལ་བར་བྱེད་པ་སྟེ་བརྩོན་འགྲུས་ཀྱི་མི་མཐུན་ཕྱོགས་ཀྱི་ཉེས་བྱས་གསུམ་མོ། །སེམས་མཉམ་པར་འཇོག་པར་འདོད་ལ་སེམས་གནས་པ་ལས་བརྩམས་པའི་གདམས་དག་གཞན་ལ་ནོད་དུ་མི་འགྲོ་བ་དང། བསམ་གཏན་ལ་གེགས་བྱེད་པའི་སྒྲིབ་པ་ལྔ་པོ་
གང་རུང་བྱུང་བ་དང་དུ་ལེན་ཞིང་སེལ་བར་མི་བྱེད་པ་དང། བསམ་གཏན་རྒྱུད་ལ་སྐྱེས་པའི་ཚེ་དེའི་རོ་མྱོང་བ་སྟེ་དགའ་བདེ་ལ་སྲེད་ཅིང་རོ་མྱོང་བ་ལ་ཡོན་ཏན་དུ་ལྟ་བ་སྟེ་བསམ་གཏན་གྱི་མི་མཐུན་ཕྱོགས་ཀྱི་ཉེས་བྱས་གསུམ་མོ། །བྱང་སེམས་ཀྱིས་ཉན་ཐོས་

[020B] བྱང་སེམས་ཀྱི་སྡེ་སྣོད་ལ་བརྩོན་པར་བྱར་ཡོད་བཞིན་དུ་དེ་ཐམས་ཅད་
ཀྱི་ཐམས་ཅད་དུ་ཡལ་བར་བོར་ནས་ཉན་ཐོས་ཀྱི་སྡེ་སྣོད་ལ་བརྩོན་པར་བྱེད་པ་དང། སངས་རྒྱས་ཀྱི་གསུང་རབ་ལ་བརྩོན་པར་བྱར་ཡོད་ན་དེ་མ་བྱས་པར་མུ་སྟེགས་ཀྱི་བསྟན་བཅོས་ཕྱི་རོལ་གྱི་བསྟན་བཅོས་ལ་བརྩོན་པར་བྱ་བ་མིན་པ་ལ་རང་གི་གཞུང་ལ་བརྩོན་པར་
མ་བྱས་པར་དེ་ལ་བརྩོན་པར་བྱེད་པ་དང། སྔར་བཤད་པ་ལྟ་བུའི་ཚུལ་དང་མི་འགལ་བར་མུ་སྟེགས་ཀྱི་བསྟན་བཅོས་ཕྱི་རོལ་གྱི་བསྟན་བཅོས་ལ་མཁས་པར་བྱེད་ཀྱང་མི་འདོད་བཞིན་དུ་དགོས་པའི་དབང་གིས་འཇུག་པ་མིན་པར་དང་པོར་མངོན་པར་དགའ་བའི་ཚུལ་
གྱིས་བྱེད་ཅིང་བར་དུ་དེས་དགའ་བར་འཛིན་ལ་ཐ་མར་རངས་པར་བྱེད་པ་དང། བྱང་སེམས་ཀྱི་སྡེ་སྣོད་ལས་ཟབ་པ་དེ་ཁོ་ནའི་དོན་ནམ་རྒྱ་ཆེ་བ་སངས་རྒྱས་བྱང་སེམས་ཀྱིས་རྨད་དུ་བྱུང་བའི་མཐུ་ཆེན་པོ་ལས་བརྩམས་ཏེ་ཟླ་བ་མཆོག་ཏུ་ཟབ་བ་བསྟན་པ་
དག་ཐོས་ནས་དེ་ལ་ཡིད་མ་ཆེས་ཤིང་མ་མོས་ནས་བརྗོད་བྱ་དམན་པའམ་ཡེ་ཤེས་ཀྱི་རྟེན་མིན་པས་དོན་དང་ལྡན་པ་མ་ཡིན་རྗོད་བྱེད་དམན་པའམ་བསོད་ནམས་ཀྱི་རྟེན་མིན་པས་ཆོས་དང་ལྡན་པ་མ་ཡིན། བྱེད་པ་བོ་དམན་པས་དེ་བཞིན་གཤེགས་པས་གསུངས་
པ་མ་ཡིན། དེ་ཉིད་ཀྱི་ཕྱིར་སེམས་ཅན་ལ་ཕན་པ་དེར་འགྱུར་བ་མ་ཡིན་ནོ་ཞེས་ཐམས་ཅད་དམ་རེ་རེས་སྨྲ་བ་དང། ང་རྒྱལ་དང་ཁོང་ཁྲོ་བའི་སེམས་ཀྱིས་གཞན་དག་ལ་བདག་བསྟོད་ཅིང་གཞན་སྨོད་པ་དང། གཞན་ལ་ཆོས་སྒྲོགས་ཤིང་འཆད་

[021A]༄༅། །པ་དང་ཆོས་ཀྱི་འབིལ་གཏམ་གཏན་ལ་འབེབས་པ་ན་མི་འགྲོ་བ་དང། ཆོས་སྨྲ་བའི་གང་ཟག་ལ་བསམ་བཞིན་དུ་ཁྱད་དུ་གསོད་པ་སྟེ་སྙིང་ནས་དགེ་བའི་བཤེས་གཉེན་དང་སྟོན་པའི་འདུ་ཤེས་མི་སྐྱེད་པ་དང་ལུས་ཀྱིས་བཀུར་སྟི་མི་
བྱེད་ལ་སྨ་འབེབས་པས་འཕྱ་ཞིང་ཚིག་རྩུབ་བོ་སྨྲ་བས་བསྟིང་བར་བྱེད་པ་དང། ཚིག་འབྲུ་ལེགས་པ་ལ་ཆེད་ཆེར་བྱེད་པས་དེ་ལ་རྟོན་གྱི་དོན་ལ་ཆེད་ཆེད་མི་བྱེད་པས་དེ་ལ་མི་རྟོན་པ་སྟེ་ཤེས་རབ་ཀྱི་མི་མཐུན་ཕྱོགས་ཀྱི་ཉེས་བྱས་བརྒྱད་དོ། །བྱ་བ་གཏན་
ལ་འབེབས་པ་དང། ལམ་དུ་འགྲོ་ཞིང་འོང་བ་དང། ཡང་དག་པའི་ཐ་སྙད་དང། ལས་ཀྱི་མཐའ་ལ་སྦྱོར་བ་དང། ལོངས་སྤྱོད་བསྲུང་བ་དང། བྱེ་བ་བསྡུམས་པ་དང། ཉི་མ་ངེས་པའི་དགའ་སྟོན་དང། དུས་ངེས་པ་མེད་པའི་བསོད་ནམས་བྱེད་པ་སྟེ་
བརྒྱད་པོ་གང་རུང་ལ་གྲོགས་སུ་མི་འགྲོ་བ་དང། ནད་ཀྱིས་ཐེབས་པ་དང་འཕྲད་པ་ན་དེ་ལ་ནད་གཡོག་ལ་སོགས་པའི་རིམ་གྲོ་དང་བསྙེན་བཀུར་མི་བྱེད་པ་དང། བྱང་སར་སྡུག་བསྔལ་བའི་ཐོགས་བྱེད་པའི་སྐབས་སུ་བཤད་པ་ལྟར་གཞན་གྱི་སྡུག་བསྔལ་སེལ་བར་
མི་བྱེད་པ་དང། ཚེ་འདི་དང་ཕྱི་མའི་དོན་ལ་ཚུལ་བཞིན་མ་ཡིན་པར་ཞུགས་པའི་སེམས་ཅན་མཐོང་བ་ན་སྐྱོན་མེད་པའི་རིགས་བ་དང་ཇི་ལྟར་འཚམ་པའི་ཚུལ་བཞིན་མི་སྟོན་པ་དང། སེམས་ཅན་ཕན་འདོགས་པ་རྣམས་ལ་ཕན་ལན་བྱེད་མི་འདོད་པས་བྱས་
པ་མིག་ཟོ་ཞིང་ཕན་བཏགས་པ་མི་དྲན་པའམ་མི་སེམས་པས་བྱས་པ་མི་ཚོར་ཏེ་དེ་བས་ཆེ་བའམ་མི་ནུས་ན་མཉམ་པའམ་ཐ་ན་ཆུང་དུའི་མཐུན་པའི་ཕན་ལན་མི་བྱེད་པ་དང། གཞན་ཉེ་དུ་དང་ལོངས་སྤྱོད་དང་བྲལ་བ་ལས་གྱུར་བའི་མྱ་ངན་

[021B] ཟས་སྐོམ་སོགས་འདོད་པ་རིགས་པ་དང་ལྡན་པའི་སློང་པ་པོས་སློང་བ་ལ་ཡོ་བྱད་དེ་དག་མ་བྱིན་པ་དང། འཁོར་བསྡུས་པ་ལ་གདམས་ངག་མི་འདོམས་ཤིང་རྗེས་སུ་མི་སྟོན་པ་དང་ཕོངས་པ་དེ་དག་གི་ཕྱིར་དུ་བྲམ་ཟེ་
དང་ཁྱིམ་བདག་དད་པ་རྣམས་ལས་གོས་ཟས་དང་མལ་ཆ་དང་སྟན་དང་ན་བའི་གསོས་སྨན་དང་དེ་ལས་གཞན་པའི་ཡོ་བྱད་རྣམས་ཆོས་བཞིན་དུ་མི་འཚོལ་བ་དང། བྱང་སར་སེམས་མཐུན་པ་འདོད་པའི་དོན་བྱེད་པའི་སྐབས་སུ་བཤད་པ་ལྟར་གཞན་གྱི་སེམས་དང་
མཐུན་པར་མི་བྱེད་པ་དང། བྱང་སར་ཡང་དག་པར་ཞུགས་པའི་དོན་བྱེད་པའི་སྐབས་སུ་བཤད་པ་ལྟར་གཞན་དག་གི་ཡང་དག་བའི་ཡོན་ཏན་དད་པ་ལ་སོགས་པའི་བསྔགས་པ་མི་བརྗོད་པ་དང་ལེགས་པར་སྨྲས་པ་ལ་ལེགས་སོ་མི་སྟེར་བ་དང། སེམས་ཅན་སྨད་བབ་
པ་དང་ཚད་པས་བཅད་པ་དང་བསྐྲད་པར་རིགས་པ་རྣམས་སྨ་མི་འབེབས་སམ་འབེབས་ཀྱང་ཆད་པས་མི་གཅོད་པ་དང་གཅོད་ཀྱང་མི་སྐྲོད་པ་དང། རྫུ་འཕྲུལ་དང་མཐུ་སྣ་ཚོགས་དང་ལྡན་ན་སྐྲག་པར་བྱ་རིགས་པ་སྐྲག་པ་དང། འདུན་པར་བྱ་རིགས་
པ་རྣམས་འདུན་པར་བྱ་བ་དང་བསྟན་པ་ལ་གནས་ཀྱང་སྔོམ་པ་དང་མི་ལྡན་ན་དད་པས་བྱིན་པ་མི་འཇུ་བས་དད་པས་བྱིན་པ་སྤོང་དུ་གཞུག་པའི་ཕྱིར་རྫུ་འཕྲུལ་གྱིས་སྐྲག་བ་དང་འདུན་པར་མི་བྱེད་པ་སྟེ་སེམས་ཅན་གྱི་དོན་བྱེད་པའི་མི་མཐུན་ཕྱོགས་ཀྱི་
ཉེས་བྱས་བཅུ་གཉིས་སོ། །དེ་ལྟར་ཉེས་བྱས་ཞེ་ལྔའམ་ཞེ་དྲུག་ལས་ཉེས་བྱས་གཉིས་པ་ལྟ་བུ་ཉོན་མོངས་ཅན་ཁོ་ན་ཡང་ཡོད་ལ། ཉེས་བྱས་དང་པོ་ལྟ་བུ་སྙོམ་ལས་དང་ལེ་ལོས་བྱས་ཀྱང་ཉོན་མོངས་ཅན་དུ་འགྱུར་བ་ཡང་ཡོད་དོ། །

[022A]༄༅། །དེ་ལྟ་བུ་ལས་གཞན་དམིགས་བསལ་མེད་པའི་སྐབས་སུ་ཀུན་ནས་མནར་སེམས་དང་ཁོང་ཁྲོ་སོགས་ལྕི་བ་ལས་ཉོན་མོངས་ཅན་དང་སྙོམ་ལས་དང་ལེ་ལོ་སོགས་ཅུང་ཟད་ཡང་བ་ལས་དམན་པ་ལ་དགག་སྨྲས་ཉོན་མོངས་ཅན་མ་ཡིན་
པར་གསུངས་པ་རྣམས་ཞིབ་ཏུ་བྱང་ཆུབ་གཞུང་ལམ་ལས་ཤེས་དགོས་སོ། །གཞན་ཡང། གཞན་ལ་ཆོས་དང་ཟང་ཟིང་གིས་སྐྱོང་བར་འོས་པ་རྣམས་མ་བསྐྱང་བ་དང། གཞན་གྱིས་རང་ལ་གནོད་པ་ལ་འཁོན་དུ་འཛིན་ཞིང། རང་ཕྱོགས་གཞན་
ཕྱོགས་རིས་སུ་བཅད་ནས་ཆགས་སྡང་བྱེད་པ་དང། བཤེས་གཉེན་དམ་པ་མ་བསྟེན་པ་དང། བྱང་ཆུབ་སེམས་དཔའ་སྡེ་སྣོད་ལ་ཐོས་བསམ་མ་བྱས་པ་དང། ཟས་གོས་ལ་སོགས་པ་ལ་ལོངས་སྤྱོད་པའི་ཆོ་གཞན་དོན་གྱི་བསམ་པས་མ་སྤྱད་པ་དང་
སྦྱིན་སོགས་ཕར་ཕྱིན་དྲུག་ལ་སྤྱོད་པའི་ཚེ་སེམས་བསྐྱེད་ཀྱིས་ཟིན་པར་མ་བྱས་པ་དང། མཁན་སློབ་ལ་སོགས་པ་བརྫུན་གྱིས་བསླུ་བ་སོགས་སེམས་བསྐྱེད་པ་ཉམས་པར་བྱེད་པ་ནག་པོའི་ཆོས་བཞི་མ་སྤང་བ་དང། སེམས་ཅན་ཐམས་ཅད་ལ་བརྫུན་
སྨྲ་བ་སྤོང་བ་སོགས་སེམས་བསྐྱེད་མི་ཉམས་པར་བྱེད་པ་དཀར་པོ་ཆོས་བཞི་མ་བསྟེན་པ་དང། སེམས་བསྐྱེད་ཀྱི་ཕན་ཡོན་ཐུན་དྲུག་ཏུ་དྲན་པ་སོགས་ཚེ་འདིར་སེམས་བསྐྱེད་འཕེལ་བར་བྱེད་པའི་ཆོས་བཞི་ལ་མི་སློབ་པ་ལ་སོགས་པ་རྣམས་ཀྱི་མདོར་
བསྡུས་བའི་ངོ་བོ་ཙམ་ནི་སྡོམས་ཚིག་ལས་ཤེས་པར་བྱ་ཞིང། རྒྱས་ཞིང་ཞིབ་ཏུ་ཤེས་པར་འདོད་ན་ལམ་རིམ་ཆེ་ཆུང་གཉིས་སུ་ལྟ་བར་བྱའོ། །དེ་ལྟར་ཤེས་པར་བྱ་སྟེ་འབད་པས་བསྲུང་བར་བྱ་ཞིང། གལ་ཏེ་ལྟུང་བས་གོས་ནའང་ཆོས་བཞིན་དུ་ཕྱིར་

[022B] མདོ་སྔགས་གང་གི་དབང་དུ་བྱས་ཀྱང་སྨོན་འཇུག་གི་བྱང་ཆུབ་ཀྱི་སེམས་གཉིས་ལེགས་པར་བཟུང་ནས་ཇི་ལྟར་ཁས་བླངས་བ་བཞིན་དུ་རྒྱལ་སྲས་ཀྱི་སྤྱོད་པ་ལ་སློབ་པ་འདི་མེད་པར་སངས་རྒྱས་པའི་ཐབས་གཞན་ཡོད་པ་མ་ཡིན་པར་རྗེ་བདག་ཉིད་
ཆེན་པོས་ཡང་དང་ཡང་དུ་ལུང་རིགས་རྣམ་དག་གི་སྒོ་ནས་ཤིན་ཏུ་གསལ་བར་བཀའ་སྩལ་བས་ན་སྔགས་དང་ཕར་ཕྱིན་ཐེག་པའི་བྱང་ཆུབ་སེམས་དཔའ་ཀུན་གྱི་བགྲོད་བ་གཅིག་པའི་ལམ་མཆོག་ཏུ་ཤེས་པར་བྱ་ལ་རྒྱལ་བ་དགྱེས་པའི་ལམ་བཟང་པོར་ལྡོག་ཏུ་མེད་པར་ཞུགས་
པའི་རྒྱལ་སྲས་དམ་པ་རྣམས་ཀྱི་རྣམ་ཐར་བཟང་པོའི་རྗེས་སུ་སྐྱེས་བུའི་རྩལ་ཅི་ཡོད་ཀྱིས་བསླབ་པར་བྱའོ།།    ༈    །།བླ་མ་རྒྱལ་བ་སྲས་བཅས་ཀྱི། །སྤྱན་སྔར་ཁས་བླངས་དམ་བཅས་པའི། །རྒྱལ་སྲས་སྔོམ་པའི་མི་མཐུན་ཕྱོགས། །རྩ་བའི་ལྟུང་བ་བཅོ་
བརྒྱད་ནི། །རྙེད་དང་བཀུར་སྟི་ཆགས་པ་ཡིས། །བདག་སྟོད་གཞན་ལ་སྨོད་པ་དང། །སྡུག་བསྔལ་མགོན་མེད་གྱུར་བ་ལ། །སེར་སྣས་ཆོས་ནོར་མི་སྟེར་དང། །གཞན་གྱིས་བཤགས་ཀྱང་མི་ཉན་བར། །ཁྲོས་ནས་གཞན་ལ་འཚོག་པ་དང། །ཐེག་པ་ཆེན་པོ་སྤོང་བྱེད་ཅིང། །
དམ་ཆོས་ལྟར་སྣང་སྟོན་པའོ། །དཀོན་མཆོག་གསུམ་གྱི་དཀོར་འཕྲོག་དང། །དམ་པའི་ཆོས་ནི་སྤོང་བྱེད་པ། །ཚུལ་ཁྲིམས་འཆལ་བའི་དགེ་སློང་ལའང། །དུར་སྨྲིག་འཕྲོག་དང་བརྡེག་པ་དང། །བཙོན་རར་འཇུག་པར་བྱེད་པ་དང། །རབ་ཏུ་བྱུང་ལས་ཕབ་པ་དང། །
མཚམས་མེད་ལྔ་བོ་བྱེད་པ་དང། །ལོག་པར་ལྟ་བ་འཛིན་པ་དང། །གྲོང་ལ་སོགས་པ་འཇིག་པ་དང། །བློ་སྦྱང་མ་བྱས་སེམས་ཅན་ལ། །སྟོང་པ་ཉིད་ནི་བརྗོད་པ་དང། །སངས་རྒྱས་ཉིད་ལ་ཞུགས་པ་དང་རྫོགས་པའི་བྱང་ཆུབ་བཟློག་པ་དང། །སོ་སོར་ཐར་བ་ཡོངས་སྤངས་

[023A]༄༅། །ཏེ༑ ༑ཐེག་པ་ཆེ་ལ་སྦྱོར་བ་དང། །སློབ་པའི་ཐེག་པས་ཆགས་ལ་སོགས། །སྤོང་བར་འགྱུར་བ་མིན་ཞེས་འཛིན། །ཕ་རོལ་དག་ཀྱང་འཛིན་འཇུག་དང། །རང་གི་ཡོན་ཏན་བརྗོད་པ་དང། །རྙེད་པ་དང་ནི་བཀུར་སྟི་དང། །ཚིགས་བཅད་རྒྱུ་ཡི་གཞན་
སྨོད་དང། །བདག་ནི་ཟབ་མོ་བཟོད་པའོ་ཞེས། །ལོག་པ་ཉིད་ནི་སྨྲ་བ་དང། །དགེ་སྦྱོང་ཆད་པས་གཅོད་འཇུག་དང། །དཀོན་མཆོག་གསུམ་གྱི་སྦྱིན་བྱེད་དང། །སྦྱིན་པ་ལེན་པར་བྱེད་པ་དང། །ཞི་གནས་འདོར་བར་བྱེད་པ་དང། །ཡང་དག་འཇོག་གི་ལོངས་སྤྱོད་རྣམས། །
ཁ་ཏོན་བྱེད་ལ་སྦྱིན་པ་དང། །བྱང་ཆུབ་སེམས་གཉིས་སྤངས་བ་སོགས། །རྩ་ལྟུང་ཀུན་དང་ཉེས་བྱས་ཀྱང། །དཀོན་མཆོག་གསུམ་ལ་གསུམ་མི་མཆོད། །འདོད་པའི་སེམས་ཀྱི་རྗེས་སུ་འཇུག་རྒན་པ་རྣམས་ལ་གུས་མི་བྱེད། །དྲིས་པ་ལ་ནི་ལན་མི་འདེབས། །མགྲོན་
པོས་བདག་གིར་མི་བྱེད་དང། །གསེར་ལ་སོགས་པ་ལེན་མི་བྱེད། །ཆོས་འདོད་བ་ལ་སྦྱིན་མི་བྱེད། །ཚུལ་ཁྲིམས་འཆལ་རྣམས་ཡལ་བར་འདོར། །ཕ་རོལ་དད་ཕྱིར་སློབ་མི་བྱེད། །སེམས་ཅན་དོན་ལ་བྱ་བ་ཆུད། །སྙིང་བརྩེར་བཅས་པར་མ་བྱས་དང། །
འཚོ་བ་ལོག་པ་དང་དུ་ལེན། །འཕྱར་ནས་རབ་ཏུ་རྒོད་ལ་སོགས། །འཁོར་བར་གཅིག་པུ་བཟོད་པར་སེམས། །གྲགས་པ་མ་ཡིན་མི་སྤོང་དང། །ཉོན་མོངས་བཅས་ཀྱང་འཆོས་མི་བྱེད། །གཤེ་ལ་ལན་དུ་གཤེ་ལ་སོགས། །ཁྲོས་པ་རྣམས་ནི་ཡལ་བར་དོར།།
ཕ་རོལ་བཤད་ཀྱིས་ཆགས་པ་སྤོང། །ཁྲོ་བའི་སེམས་ཀྱི་རྗེས་སུ་འཇུག་རྙེད་བཀུར་འདོད་ཕྱིར་འཁོར་རྣམས་སྡུད། །ལེ་ལོ་ལ་སོགས་སེལ་མི་བྱེད། །ཆགས་པས་པྲེ་མོའི་གཏམ་ལ་རྟེན། །ཏིང་ངེ་འཛིན་གྱི་དོན་མི་འཚོལ། །བསམ་གཏན་སྒྲིབ་པ་སྤོང་མི་

[023B] ༑བསམ་གཏན་རོལ་ཡོན་ཏན་ལྟ། །ཉན་ཐོས་ཐེག་པ་སྤོང་བར་བྱེད། །རང་ཚུལ་ཡོད་བཞིན་དེ་ལ་བརྩོན། །བརྩོན་མིན་ཕྱི་རོལ་བསྟན་བཅོས་བརྩོན། །བརྩོན་བར་བྱས་ཀྱང་དེ་ལ་དགའ། །ཐེག་པ་ཆེན་པོ་སྤོང་བར་བྱེད། །བདག་ལ་བསྟོད་ཅིང་གཞན་ལ་སྨོད། །
ཆོས་ཀྱི་དོན་དུ་འགྲོ་མི་བྱེད། །དེ་ལ་སྨོད་དང་ཡི་གེ་རྟེན། །དགོས་པའི་གྲོགས་སུ་འགྲོ་མི་བྱེད། །ནད་པའི་རིམ་གྲོ་བྱ་བ་སྤོང། །སྡུག་བསྔལ་སེལ་བར་མི་བྱེད་དང། །བག་མེད་རྣམས་ལ་རིགས་མི་སྟོན། །བྱས་ལ་ལན་དུ་ཕན་མི་འདོགས། །གཞན་གྱི་མྱ་ངན་སེལ་མི་བྱེད། །ནོར་འདོད་
པ་ལ་སྦྱིན་མི་བྱེད། །འཁོར་རྣམས་ཀྱི་ནི་དོན་མི་བྱེད། །གཞན་གྱི་བློ་དང་མཐུན་མི་འཇུག་ཡོན་ཏན་བསྔགས་པ་སྨྲ་མི་བྱེད། །རྐྱེན་དུ་འཚམ་པར་ཚར་མི་གཅོད། །རྫུ་འཕྲུལ་སྡིགས་སོགས་མ་བྱས་དང། །གཞན་ལ་ཆོས་དང་ཟང་ཟིང་གིས། །སྐྱོང་བར་འོས་པ་མ་བསྐྱང་དང། །
གཞན་གྱིས་གནོད་པ་ཁོ་ན་འཛིན་ཞིང། །རིས་སུ་བཅད་ནས་ཆགས་སྡང་བྱེད། །དམ་པ་མ་བསྟེན་ཐོས་བསམ་དོར། །ཟས་གོས་སོགས་ལ་སྤྱོད་པའི་ཚེ། །གཞན་དོན་བསམ་པས་མ་ཟིན་དང། །སྦྱིན་སོགས་ཆོས་ལ་སྤྱོད་པའི་ཚེ། །སེམས་བསྐྱེད་ཀྱིས་ནི་མ་ཟིན་དང། །མཁན་
སློབ་ལ་སོགས་བརྫུན་གྱིས་བསླུས། །གཞན་དག་དགེ་བར་འདོད་དུ་གཞུག་བྱང་ཆུབ་སེམས་དབང་མི་སྙན་བརྗོད། །སེམས་ཅན་གཞན་ལ་གཡོ་སྒྱུ་བྱས། །གཞན་ལ་བརྫུན་སྨྲ་མི་སྤོང་དང། །དེ་ལ་གཡོ་སྒྱུ་མ་བཀག་དང། །བྱང་སེམས་བསྔགས་པ་མ་བརྗོད་དང། །འདུལ་
བྱ་ཐེག་ཆེན་འཛིན་མི་འཇུག་སྨོན་སེམས་ཐུན་དྲུག་མ་བསྐྱེད་དང། །ཕན་ཡོན་ཐུན་དྲུག་མ་དྲན་དང། །སེམས་ཅན་བློ་ཡིས་སྤངས་པ་དང། །ཚོགས་གཉིས་གསོག་ལ་མི་བརྩོན་སོགས། །སེམས་བསྐྱེད་འཕེལ་ཕྱིར་མ་བསླབ་དང། །གཞན་དོན་བརྩོན་པར་མ་བྱས་སོགས་

[024A]༄༅། །འགྲོ་ཀུན་མགྲོན་དུ་གཉེར་པ་ལས། །བསླུས་པའི་ཉེས་ལྟུང་མཐའ་ཡས་པ། །སྔོན་བྱས་མཐའ་དག་མཐོལ་ཞིང་བཤགས། །ད་ནི་སྲོག་དང་བསྔོས་ཏེ་བསྲུང། །ཞེས་པ་ནི་སྔོམས་ཀྱི་ཚིགས་བཅད་དོ། །གསུམ་པ་སྔགས་སྔོམ་གྱི་བསླབ་བྱ་བཤད་པ་
ལ༑ དེའི་མི་མཐུན་ཕྱོགས་གཉིས་ལས། དང་པོ་རྩ་ལྟུང་ནི། སྔགས་ཀྱི་སྔོམ་ལྡན་གྱིས་རྡོ་རྗེ་ཐེག་པའི་བཀའ་དྲིན་མནོས་པ་སྟེ་རྒྱུད་སྡེ་བཞི་གང་རུང་གི་དབང་བསྐུར་བ་དང་རྒྱུད་བཤད་པ་དང་ལས་ཀྱི་མན་ངག་གནང་བའི་སློབ་དཔོན་གསུམ་གང་རུང་ལ་ཡོན་ཏན་ཆེ་
ཆུང་གང་ཡིན་ཀྱང་རུང་སྔགས་ཀྱི་ཆོས་ཀྱི་འབྲེལ་བ་རྒྱུ་མཚན་དུ་བྱས་ནས་སྒོ་གསུམ་གུས་པས་བསྙེན་བཀུར་བའི་ཞིང་གོང་མར་འཛིན་པའི་སྒོ་ནས་བླ་མར་འཛིན་པའི་ཁུར་དེད་ནི་འདིས་ཅི་ཞིག་བྱ་སྙམ་དུ་བོར་བའི་ཀུན་དཀྲིས་ཆེན་པོ་ཚང་བའི་དངོས་གཞིའི་ལྟུང་བ་དེ་
སློབ་དཔོན་བརྙས་པའི་རྩ་ལྟུང་དང། །རང་མི་དགེ་བ་ལ་ཞུགས་པའི་སྒོ་ནས་རང་གི་རྡོ་རྗེ་སློབ་དཔོན་གྱི་ཐུགས་འཁྲུག་པར་བྱས་ན་རྩ་ལྟུང་དང་པོར་འགྱུར་བར་དུས་འཁོར་ནས་གསུངས་ཏེ། དེ་ལ་བླ་མ་དམ་པར་ཤེས་པ་དང་དེ་མི་དགྱེས་པར་ཤེས་པ་དང་ཉོན་མོངས་
པས་བསླད་པའི་ལུས་ངག་གི་ལས་དང་གཞན་གྱི་དོན་མ་ཡིན་པ་དང་རང་གི་དོན་ལྟུར་བླང་བའི་བསམ་པ་དང་སླར་སྦྱང་བསམ་མེད་པ་དྲུག་ཚང་ན་རྩ་ལྟུང་དུ་དཱ་རི་ཀ་བས་འཆད་དོ། །བླ་མ་ལྔ་བཅུ་པ་ནས་བཤད་པ་ལྟར་གྱི་བླ་མའི་བསྟེན་ཚུལ་རྣམས་ཚུལ་བཞིན་དུ་
མ་བྱས་པའི་ཉེས་པ་མང་པོ་ནི་གོ་སླངས་མ་བྲིས་ཏེ། །སྔོམས་ཚིགས་ལས་ཤེས་པར་བྱའོ། །སངས་རྒྱས་ཀྱིས་གསུངས་པའི་སྔོམས་གསུམ་གང་རུང་གི་བཅས་པ་ལས་ཁྱད་དུ་གསོད་འདོད་ཀྱི་ཀུན་སློང་གིས་ཤེས་བཞིན་དུ་འགལ་བར་བྱས་པ་དེ་བདེ་གཤེགས་

[024B] བླ་མས་རང་ལ་ཆེད་དུ་གཏད་པའི་ཆོས་ཀྱི་བསྒོ་བ་བཅག་ནས་ཉེས་སྤྱོད་ལ་འཇུག་ན་རྩ་ལྟུང་གཉིས་པར་དུས་འཁོར་ནས་གསུངས་ཏེ། དེ་ལའང་སྔར་བཤད་པའི་ཁྱད་པར་དྲུག་ཚད་དགོས་པར་དཱ་རིཀ་པས་བཤད་དོ། །བླ་མ་གཅིག་ལས་རྒྱུད་བཞི་
པོ་གང་རུང་གི་དབང་བསྐུར་ཐོབ་པའི་རྡོ་རྗེ་སྤུན་སྔགས་ཀྱི་སྔོམ་ལྡན་ལ་དེར་འདུ་ཤེས་ཏེ་ཞེ་སྡང་གིས་ཀུན་ནས་བསླངས་ནས་དེའི་སྐྱོན་བརྗོད་པ་དེ་ཐུན་ཕ་རོལ་བོས་ཐོས་ནས་དོན་གོ་བའི་དེ་རྡོ་རྗེ་སྤུན་ལ་ཁྲོས་ནས་སྐྱོན་བརྗོད་པའི་དེ་དང། དེ་ལ་དབང་དུས་གཅིག་དང་དཀྱིལ་འཁོར་
གཅིག་ཏུ་ཐོབ་མི་དགོས་པར་བཤད་དོ། །དུས་འཁོར་ནས་བཤད་བའི་རྩ་ལྟུང་གསུམ་པའང་འདི་དང་འདྲ་བར་གསུངས་ཀྱང། ཊཱ་རིཀ་པས་སྔར་གྱི་ཆོས་དྲུག་གི་སྟེང་དུ་རྡོ་རྗེ་སྤུན་ཡིན་པ་སྟེ་ཆོས་བདུན་ལྡན་དང་ཞེ་སྡང་གིས་སྤུན་གྱི་བཀའ་བསྒོ་བ་བཅག་པ་ལ་འཆད་དེ། དེའི་ལྟར་ན་དང་པོ་
གཉིས་གྲོགས་དམ་པར་ཤེས་པ་དང། དེའི་བཀའ་བསྒོ་བ་བཅག་པ་ཞེས་པས་བརྗེའོ། །ཞེས་དངོས་གྲུབ་ཀྱི་སྙེ་མར་གསུངས་སོ། །སེམས་ཅན་གང་ཡང་རུང་བ་གཅིག་ལ་དམིགས་ནས་འདི་བདེ་བ་ཐམས་ཅད་དང་བྲལ་ན་སྙམ་པའི་སེམས་བསྐྱེད་ནས་བྱམས་པ་བཏང་བ་ནི་སེམས་
ཅན་ལ་བྱམས་པ་སྤོང་བའི་དེ་དང། དུས་འཁོར་ནས་བཤད་པའི་རྩ་ལྟུང་བཞི་བའང་འདི་དང་འདྲ་སྟེ། དཱ་རིཀ་པས་ཉིན་ཞག་གཅིག་ཚུན་ཆད་དུ་བྱམས་པ་སླར་མ་སྐྱེད་པ་ལ་བཤད་དོ། །འདིར་སྔོམས་ཚིག་ལས། སེམས་ཅན་ལ་ནི་ཁྲོས་པ་དང། །ཞེས་བྱུང་བ་ནི་དཔྱད་
དགོས་སོ། །བདག་གིས་སེམས་ཅན་མཐའ་ཡས་པའི་དོན་དུ་བྱང་ཆུབ་བསྒྲུབ་པར་མི་ནུས་སྙམ་ནས་སྨོན་སེམས་སྤོང་བ་ནི་བྱང་ཆུབ་ཀྱི་སེམས་དོར་བའི་དེ་དང། དུས་འཁོར་ནས་དེ་ཁོ་ན་ཉིད་མེད་པར་དབང་པོ་གཉིས་སྦྱོར་གྱི་བདེ་བས་སངས་རྒྱས་པར་འདོད་པའི་བསམ་

[025A]༄༅། །པས་ཀུན་ནས་བསླང་སྟེ་ས་བོན་ཁུ་བ་ཉམས་པར་བྱས་པ་ནི་རྩ་ལྟུང་ལྔ་པར་གསུངས་ཏེ། ཊཱ་རིཀ་པས་མི་འགྱུར་བའི་བདེ་བའི་རང་བཞིན་ཤེས་པ་དང་འགྱུར་བའི་བདེ་བ་ཙམ་དང་དུ་བླང་བའི་བསམ་པ་དང་དེ་ལ་ལེགས་པར་འཛིན་པ་དང་གསང་དབང་
སོགས་ཀྱི་ཆེད་མ་ཡིན་པ་སྟེ་བཞི་དང་ལྡན་ན་རྩ་ལྟུང་དུ་འཆད་དོ། །རང་གི་འགྲུབ་མཐའ་གསང་སྔགས་དང་གཞན་གྱི་གྲུབ་མཐའ་ཕར་ཕྱིན་གྱི་ཐེག་པའི་ཆོས་ཏེ་ཐེག་པ་གསུམ་གྱི་བཀའ་གང་ཡང་རུང་བ་ལ་དམིགས་ནས་འདི་ནི་སངས་རྒྱས་ཀྱིས་གསུངས་པ་མིན་ནོ་ཞེས་བསམ་པ་
ཐག་པ་ནས་སྐུར་བ་འདེབས་པ་ནི་ཆོས་སྤོང་བའི་དེ་དང། སྔགས་དང་ཕར་ཕྱིན་གྱི་ཐེག་པའི་དེ་ཁོ་ན་ཉིད་གཉིས་ལ་མཆོག་དམན་དུ་བཟུང་ནས་སྨོད་པ་ནི་རྩ་ལྟུང་དྲུག་པར་དུས་འཁོར་ནས་བཤད་དོ། །དབང་བསྐུར་ནས་སྨིན་པར་མ་བྱས་པ་གསང་བ་བསྒྲགས་པ་
ལམ་དད་པ་སྐྱེ་བའི་སེམས་ཅན་ལ་དེར་འདུ་ཤེས་ཏེ་གཞན་འདུལ་བའི་དགོས་པ་ཆེན་པོ་དང་མི་ལྡན་པར་ཐུན་མོང་མ་ཡིན་པའི་གསང་བ་བསྒྲགས་པ་དེ་ཡུལ་གྱིས་དོན་གོ་བ་ལས་གྱུར་བའི་དེ་གསང་བ་སྒྲོག་པའི་དེ་དང། དུས་འཁོར་ནས་བཤད་པའི་རྩ་ལྟུང་བདུན་
བ་ཡང་འདི་དང་འདྲ་འམ་སྙམ་མོ། །རང་གི་ཕུང་པོ་ལ་རྒུད་པར་བྱ་བའི་བསམ་པས་གདུང་བའི་ཐབས་གང་ཡང་རུང་བའི་སྒོ་ནས་གདུང་བར་བྱས་པས་སྡུག་བསྔལ་བར་གྱུར་བ་དང། གཙང་མི་གཙང་ལ་སོགས་པའི་རྒྱུ་མཚན་གྱིས་ཕུང་པོ་ལྔ་དེ་བཞིན་གཤེགས་
བ་ལྔར་བསྒོམ་དུ་མི་རུང་ཞེས་དེ་གཉིས་སོ་སོར་འབྱེད་པའི་བརྙས་པ་བྱས་པ་གང་རུང་ནི་ཕུང་པོ་བརྙས་པའི་དེ་དང། དུས་འཁོར་གྱི་བརྒྱད་པ་ཡང་འདིའི་དང་པོ་དང་འདྲ་བར་བཤད་དོ། །སྟོང་ཉིད་ཟབ་མོ་ལ་ཡིད་མཆེས་ནས་སྤོད་བ་ནི་སྟོང་པ་ཉིད་སྤོང་

[025B] རྩ་ལྟུང་དགུ་པ་ཡང་སྦྱིར་ཆོས་ཀྱི་བདག་མེད་ཙམ་སུན་ཕྱུང་བ་ལ་བྱའི་དབུ་སེམས་ཕན་ཚུན་དུ་གྲུབ་མཐའ་ལ་སུན་འབྱིན་མཛད་པ་རྣམས་ལ་མི་བྱའོ་ཞེས་དངོས་གྲུབ་སྙེ་མར་གསུངས་སོ། །དུས་འཁོར་གྱི་དགུ་པ་ཡང་འདི་དང་འདྲའོ། །དཀོན་མཆོག་
གསུམ་དང་བླ་མ་སྨོད་པ་དང་བསྟན་པ་འཇིག་པ་སོགས་ཀྱི་སེམས་ཅན་མངོན་སྤྱོད་བྱ་བའི་ཡུལ་གདུག་པ་ཅན་རྣམས་ལ་མཛའ་བོར་བྱས་ནས་ལུས་ངག་གིས་བྱམས་པར་བྱེད་པ་ནི་གདུག་པ་ཅན་ལ་བྱམས་པར་བྱེད་པའི་དེ་དང། དེ་འདྲ་བ་དེ་ལ་མངོན་སྤྱོད་བྱེད་པའི་ཚེ་
ནའང་སྙིང་རྗེ་ཆེན་པོ་སྐྱེད་དགོས་པར་གསུངས་པས་སེམས་ཀྱིས་བྱམས་པར་བྱེད་པ་ལ་ལྟུང་བར་བཅས་པ་མིན་ནོ་ཞེས་དངོས་གྲུབ་སྙེ་མར་གསུངས་སོ། །དུས་འཁོར་ནས་སྒྱུ་ཡི་བྱམས་བ་བསྟེན་པ་ལ་རྩ་ལྟུང་བཅུ་བར་གསུངས་ཏེ། དེའི་དོན་ནི་ཞེ་ལ་གདུག་པ་འཛིན་ཞིང་
ཁ་ལ་བྱམས་པ་བྱེད་པ་སྟེ་ཁ་ཞེ་མི་མཐུན་པའི་བྱམས་པ་བསྟེན་པ་ལ་བཤད་དོ། །དཱ་རིཀ་པས་རྙེད་པ་དང་ཚིགས་བཅད་ལྟུར་ལེན་པའི་ཚུལ་གྱིས་དམ་ཚིག་ལ་སོགས་པ་བསྲུང་བ་ལྟར་བྱས་ནས་ལྐོག་ཏུ་མི་དགེ་བ་བྱེད་པ་ལ་བཤད་དོ། །ཆོས་ཀྱི་བདག་མེད་པའི་ལྟ་བ་ཡོད་བཞིན་
དུ་མ་བསྐྱངས་པར་ཞག་གཅིག་འདས་བའི་དེ་ནི་སྟོང་ཉིད་ཀྱི་ལྟ་བ་མ་བསྐྱངས་པའི་དེ་དང། དུས་འཁོར་གྱི་ལུགས་ལ། མི་འགྱུར་བའི་བདེ་བ་འཇིག་རྟེན་ཀྱི་དཔེར་བྱ་བ་དང་བྲལ་བ་བྱིན་པ་ལ་ཐེག་ཚོམ་དང་ཡིད་གཉིས་ཀྱི་དབང་གིས་དང་དུ་མི་ལེན་ཞིང་རྟོག་པར་བྱེད་ན་རྩ་ལྟུང་བཅུ་
གཅིག་པར་དཱ་རི་ཀ་པས་བཤད་དོ། །འདིར་སྡོམས་ཚིག་ལས། བདེ་བ་ཆེན་པོའི་གདམས་ངག་དང། །སྟོང་ཉིད་ཚོལ་བར་མ་བྱས་དང། །ཞེས་བྱུང་བ་ནི། དངོས་གྲུབ་སྙེ་མ་ལས། སྔགས་ཀྱི་སྔོམ་ལྡན་སྦྱངས་ན་སྟོང་ཉིད་གོ་ནུས་པའི་ཤེས་རབ་དད་ལྡན་པ་ཡིན་ན་

[026A]༄༅། །ཆོས་ཀྱི་བདག་མེད་ཀྱི་ལྟ་བ་མ་བཙལ་ན་རྩ་ལྟུང་མི་འབྱུང་ཡང་ཉེས་པ་ཅིག་འབྱུང་བར་གསལ་ལ། ཞེས་གསུངས་པས་རྩ་ལྟུང་མིན་པར་སེམས་སོ། །ཐེག་ཆེན་གྱི་སྣོད་རུང་གི་སེམས་ཅན་ཐེག་པ་མཆོག་གི་གདམས་པ་འགའ་ཞིག་ལ་དད་པ་
ལ་དེའི་འདུན་བཟློག་འདོད་ཀྱི་བསམ་པས་སེམས་སུན་འབྱིན་པའི་ཐབས་བྱས་ནས་འདུན་པ་ལོག་པ་ལས་གྱུར་བའི་དེ་ནི་དད་ལྡན་སུན་འབྱིན་པའི་དེ་དང། དུས་འཁོར་ནས་དག་པའི་སེམས་ཅན་རྣལ་འབྱོར་པ་ལ་དེའི་མདུན་དུ་སྐྱོན་བརྗོད་ནས་སེམས་སུན་ཕྱུང་བ་ནི་
རྩ་ལྟུང་བཅུ་གཉིས་པར་བཤད་དོ། །ཚོགས་འཁོར་རམ་དཔའ་བོའི་སྟོན་མོའམ་དཔའ་མོའི་སྟོན་མོའི་ཆོ་ག་ཚུལ་བཞིན་དུ་བྱེད་པའི་ཚེ་དམ་རྫས་བཟའ་བཏུང་ཤ་ལྔ་ལ་སོགས་པ་བསྟབས་པའི་ཚེ་མི་གཙང་བའི་བསམ་བའམ་ཐེ་ཚོམ་ཟོས་ནས་དང་དུ་མི་ལེན་དང་
རྒྱུད་ནས་བཤད་པ་ལྟར་གྱི་རིག་མ་སྟེན་པའི་ནུས་པ་ཐོབ་པ་དང་དགག་བྱ་གཞན་མེད་པར་ཚོགས་འཁོར་གྱི་སྐབས་སུ་རིག་མས་འདོད་པ་བསྟབས་པ་དང་དུ་མ་བླངས་པ་གང་རུང་ལས་གྱུར་བའི་དེ་ནི་བླ་མེད་ཐུན་མོང་མིན་པའི་དབང་དུ་བྱས་པའི་དམ་རྫས་ཚུལ་བཞིན་
མ་བསྟེན་པའི་དེ་དང། དུས་འཁོར་གྱི་བཅུ་གསུམ་པ་ཡང་འདི་དང་འདྲའོ། །ཡིད་ཀྱི་རྣལ་འབྱོར་སྒོམ་པ་ཡོད་ན་དེ་ཙམ་གྱིས་རྡོར་དྲིལ་སོགས་ཀྱི་དགོས་པ་འགྲུབ་པས་རྡོར་དྲིལ་ཕྱག་རྒྱའི་དམ་ཚིག་སོགས་བསྟེན་མི་དགོས་ཞེས་སླད་ནས་དེ་དག་མི་བསྟེན་པར་དོར་བ་ནི་
རྣལ་འབྱོར་གྱི་རྒྱུད་དང་ཐུན་མོང་བའི་དམ་རྫས་ཚུལ་བཞིན་མ་བསྟེན་པའི་དེ་དང། བུད་མེད་ཚད་ཉིད་པ་གང་ཡང་རུང་བ་གཅིག་ལ་སྐྱོན་གདགས་འདོད་ཀྱི་ཀུན་སློང་གིས་བུད་མེད་ཀྱི་རྟེན་སྦྱིལ་སྨོད་ཚིག་ཏུ་འགྲོ་བའི་སྐྱོན་བརྗོད་པ་དེ་ཡུལ་བུད་མེད་ཀྱིས་

[026B] བླ་མེད་ཐུན་མོང་མིན་བའི་བུད་མེད་སྨོད་པའི་དེ་དང། དུས་འཁོར་གྱི་རྩ་ལྟུང་བཅུ་བཞི་པ་ཡང་འདི་དང་འདྲའོ། །རྡོ་རྗེ་ཕག་མོ་ལ་སོགས་པ་འཇིག་རྟེན་ལས་འདས་པའི་ལྷ་བུད་མེད་ཀྱི་གཟུགས་འཛིན་པ་ལ་སྐྱོན་གདགས་འདོད་
ཀྱི་ཀུན་སློང་གིས་སྐྱོན་གང་ཡང་རུང་བ་བརྗོད་པ་ནི་རྒྱུད་སྡེ་གོང་མ་གཉིས་ཀའི་ཐུན་མོང་གི་རྩ་ལྟུང་བཅུ་བཞི་པའོ། །གཉིས་པ་སྤོམ་པོའི་ལྟུང་བ་ནི་མཐའ་ཡས་པ་ཅིག་ཡོད་ཀྱང་སྦོམ་པོའི་སྡེ་ཚན་དུ་གཏོགས་པའི་ཁ་ན་མ་ཐོ་བའི་སྒོ་ཆེ་བ་རྣམས་བསྡུས་ནས་སྟོན་
པ་ནི༑ རིག་མ་དབང་གིས་སྨིན་པར་བྱས་ནས་དམ་ཚིག་དང་སྡོམ་པ་ལ་བཀོད་པ་སོགས་ཀྱིས་ཡོངས་སུ་མ་སྦྱངས་བར་རང་གི་མཐུ་ཙམ་གྱིས་སྟེན་པའམ། སྨིན་ཡང་ན་བ་དང་བརྟུལ་བཞུགས་ལ་གནས་པ་ལ་སོགས་པའི་དབང་གིས་བསྟེན་པ་བདག་གིར་མི་
བྱེད་བཞིན་དུ་ནན་གྱིས་སྤྱོད་པའམ། ཡན་ལག་ལ་སོགས་པའི་སྒོ་ནས་འཕྱ་ཞིང་དེའི་སེམས་ཞུམ་པར་འགྱུར་བའི་བཞད་གང་བྱེད་ན་སྤོམ་པོ་དང་པོ་དང། ལྷའི་ང་རྒྱལ་མེད་པ་དང་བྱིན་གྱིས་མ་བརླབས་པ་དང་མ་དད་པའི་མདུན་དང་ཁྱད་པར་གྱི་དུས་མ་ཡིན་པ་
སོགས་རིག་མ་སྟེན་ཚུལ་རྒྱུད་ནས་གསུངས་པ་ལྟར་མ་བྱས་པར་ལོངས་སྤྱོད་སྦྱིན་པ་ནི་གཉིས་པ་དང། དབང་མ་ཐོབ་པའམ་ཐོབ་ཀྱང་།ཨ་དད་པས་བྲིས་སྐུ་དང། གླེགས་བམ་དང་རྒྱན་དྲུག་སོགས་གསང་བའི་རྫས་སམ་ཕྱག་རྒྱ་འཆིང་བསྟོན་གསུམ་པ་དང། ཚོགས་འཁོར་
རམ་དཔའ་བོ་དང་དཔའ་མོའི་སྟོན་མོའི་དུས་སུ་ཕན་ཚུན་རྩོད་པ་བྱེད་ན་བཞི་པ་དང། དང་ལྡན་སྣོད་རུང་གི་གང་ཟག་གིས་ཆོས་འདྲི་བ་ན་ཤེས་བཞིན་དུ་ཆོས་གཞན་སྟོན་པ་ནི་ལྔ་པ་དང། གསང་སྔགས་ལ་སུན་འབྱིན་བྱེད་པའི་ཉན་ཐོས་ཀྱི་ཐེག་པ་པའི་ནང་དུ་

[027A]༄༅། །ཞག་དྲུག་གནང་པ་ལས་ལྷག་ཞག་བདུན་གནས་པར་བྱེད་པ་ནི་དྲུག་པ་དང། ལྷའི་སྒྲུབ་ཐབས་ཙམ་ཞིག་ལ་བརྟེན་ནས་རྣལ་འབྱོར་མི་ཤེས་པར་རྣལ་འབྱོར་བར་མངོན་པའི་ང་རྒྱལ་བྱེད་པ་ནི་བདུན་པ་དང། སྦོམ་པོ་འདི་ད་ལྟ་འབྱུང་ཉེ་བར་སྣང་ངོ་
ཞེས་རྗེ་བདག་ཉིད་ཆེན་པོས་གསུངས་སོ། །དབང་གིས་མ་སྨིན་པའི་སྔགས་ལ་མི་དད་པ་ལ་དབང་བསྐུར་བའམ་སྨིན་ཡང་སྔགས་ལ་མི་དད་པར་ཕྱིའི་ཆོས་ལ་མོས་པ་ལ་སྔགས་ཀྱི་གསང་བ་སྟོན་པ་ནི་སྦོམ་པོ་བརྒྱད་པའོ། །དམ་ཚིག་དག་དང་མི་ལྡན་པའི།།
རིག་མ་སྟེན་པར་དགའ་བ་དང། །ཞེས་སོགས་ཀྱིས་བཤད་པའི་སྦོམ་པོ་རྣམས་ལས་སྔར་བཤད་པའི་སྦོམ་པོ་བརྒྱད་དུ་མ་འདུས་པའི་སྦོམ་པོ་གསུམ་ནི། དམ་ཚིག་སྔར་ཐོབ་ཀྱང་ཉམས་ནས་དེ་དང་མི་ལྡན་པ་ལ་དབང་དང་འབྲེལ་བ་གསུམ་དགོས་པ་ཁྱད་
པར་ཅན་མེད་པར་སྟོན་པ་དང། གྲངས་དང་དུས་དང་མཚན་མ་གང་རུང་གི་བསྙེན་པ་དང་སྦྱིན་སྲེག་དང་ལྷའི་རྣལ་འབྱོར་སོགས་དག་པར་མ་བྱས་པར་གཞན་ལ་དབང་བསྐུར་བ་སོགས་ལ་འཇུག་པ་དང། སྡོམ་པ་འོག་མ་གཉིས་ཀྱི་བཅས་པ་ལས་
དགོས་པ་མེད་པར་འདའ་བ་སྟེ་སྦོམ་པོ་གསུམ་མོ། །གཞན་རྣམས་ནི་སྔར་གྱི་སྦོམ་པོ་བརྒྱད་དུ་བསྡུས་པར་རྗེ་བདག་ཉིད་ཆེན་པོས་གསུངས་པས་དེང་སང་གི་ཕྱིར་བཅོས་ཀྱི་ཆོ་ག་འགའ་ཞིག་ལས། གང་ཞིག་ཕྱག་རྒྱ་མི་མཁས་ལ། །
ལུས་ཀྱི་ཕྱག་རྒྱ་སྟོན་པ་དང། །ཞེས་པའི་རྐང་པ་གཉིས་བྱུང་བ་ནི་ལྷག་པ་ཡིན་ཏེ། དེ་ནི་སྔར་གྱི་སྦོམ་པོ་གསུམ་པར་བསྡུས་པའི་ཕྱིར་རོ། །གཞན་ཡང། རྩ་བ་དང་ཡན་ལག་གི་དམ་ཚིག་རྣམས་ལ་བསྔོ་བ་གྲང་ཐུན་དྲུག་ཏུ་མ་བྱས་

[027B] རིགས་ལྔ་སོ་སོའི་དམ་ཚིག་བཅུ་དགུ་ལས་འདའ་བའི་ལྟུང་བ་རྣམས་ནི་སྡོམ་ཚིག་ལྟར་དང། ཡན་ལག་གི་དམ་ཚིག་ལ་གསུམ་ལས་སློང་བའི་དམ་ཚིག་ལས་འདས་པ་ནི། བསླབ་པའི་གཞི་ལྔ་མ་བསྲུང་བ་དང། སྒོ་གསུམ་གྱི་བྱ་བ་མ་ཡིན་
བ་སྟེ་ཉེས་སྤྱོད་ཐམས་ཅད་མ་སྤང་བ་དང། བསྟེན་པའི་དམ་ཚིག་ལས་འདས་པ་ནི། བཤེས་གཉེན་དམ་པ་མ་བསྟེན་པ་དང། རྣལ་འབྱོར་བ་རྣམས་ལ་བསྙེན་བཀུར་མ་བྱས་པ་དང། དགེ་བའི་ལས་ལམ་བཅུ་ལ་མི་བརྩོན་པ་དང། སྤོང་བའི་
དམ་ཚིག་གཞན་ལས་འདས་པ་ནི། ཐེག་དམན་གྱི་ལམ་དེས་རང་བགྲོད་པར་འདོད་པ་སོགས་ཐེག་ཆེན་ལས་ལྡོག་པའི་རྒྱུ་བཞི་མ་སྤང་བ་དང། འདས་མ་འདས་ཀྱི་ལྷ་དང་ལྷ་མིན་དང་གསང་བ་གནོད་སྦྱིན་རྣམས་ལ་བརྙས་བ་དང། ཕྱག་རྒྱ་སྟེ་ལྷའི་གཟུགས་བྲིས་
པ་སོགས་དང། ལྷའི་བཞོན་པའི་གཟུགས་སུ་བྱས་པ་དང་བླ་མའི་བཞོན་པ་དང། ལྷའི་ཕྱག་མཚན་གྱི་རལ་གྲི་སོགས་མཚོན་ཆ་དང། ལྷའི་ཕྱག་མཚན་འཁོར་ལོ་རྡོ་རྗེ་སོགས་མཚན་མ་རྣམས་ལ་འགོམ་པའམ་ཟོས་པ་དང། དམན་མ་སྟེ་མཆོག་
རྫས་རྙིང་བ་དང་ལྷའི་གྲིབ་མ་སོགས་རྐང་བས་བརྗིད་བ་དང་སྟེང་དུ་འདུག་པ་དང་སྟེང་དུ་ཡོ་བྱད་གཞན་གཞག་པ་སོགས་དང། གཞན་ཡང། དུས་འཁོར་ནས་བཤད་པའི་རིགས་སོ་སོའི་དམ་ཚིག་ནི། རྡོ་རྗེའི་རིགས་ལ་རྡོ་རྗེ་དྲིལ་བུ་ཕྱག་རྒྱ་བླ་མ་བཟུང་
བ་བཞི་དང། རིན་པོ་ཆེའི་རིགས་ལ། རིན་ཆེན་ལྕགས་ཟངས་བ་ལང་རྟ། །གླང་ཆེན་བུ་མོ་ནོར་འཛིན་དང། །འདོད་པའི་ཆུང་མ་རང་གི་ཤ་སྦྱིན་བ་རྣམ་པ་བཅུ་རུ་འདོད། །ཅེས་པ་ལྟར་སྦྱིན་པ་བཅུ་སྦྱིན་པ་དང། འཁོར་ལོའི་རིགས་ལ་ཤ་ལྔ་དང་

[028A]༄༅། །བདུད་རྩི་ལྔ་དང་ལུས་དང་དབང་པོའི་ཚོགས་བསྲུང་བ་དང། པདྨའི་རིགས་ལ་འཛག་པ་མེད་པའི་ཚངས་སྦྱོད་ཀྱི་སྡོམ་པ་སྐྱོང་བ་དང། རལ་གྲིའི་རིགས་ལ་དཀོན་མཆོག་སོགས་མཆོད་པ་སྟེ། དེ་དག་ལས་གཞན་དང་མི་འདྲ་བ་
འགའ་ཞིག་དང། གཞན་ལ་མེད་པ་རྒྱལ་བ་བསྐྱེད་མཛད་རྡོ་རྗེ་རྩེ་གཅིག་པའི་རིགས་ལ་སྟོང་པ་དང་སྙིང་རྗེའི་བདག་ཉིད་ཅན་གྱི་ཕྱག་ཆེན་གྱི་དངོས་གྲུབ་བསྐྱེད་པར་གསུངས་པ་ལས་འདས་པ་རྣམས་དང། སྲོག་གཅོད་དང། མ་བྱིན་ལེན་དང། ལོག་
གཡེམ་དང། རྫུན་སྨྲ་དང། ཆང་འཐུང་བ་སྟེ་སྡིག་པ་ལྔ་དང། རྒྱན་དང་ཤོ་དང་མིག་མང་བྱེད་པ་དང། རྣམ་གསུམ་མ་དག་པའི་ཤ་ཟོས་པ་དང། དག་འཚལ་གང་དྲན་སྨྲ་བ་དང། ཕ་མའི་མཚུན་འཐོར་བྱེད་པ་དང། ཕྱུག་གསོད་དམར་
མཆོད་བྱེད་པ་སྟེ་ཉེ་བའི་སྡིག་པ་ལྔ་དང། བ་ལང་དང། བྱིས་པ་དང། བུད་མེད་དང། སྐྱེས་པ་གསོད་པ་དང། སྐུ་གསུང་ཐུགས་རྟེན་བཤིགས་པ་སྟེ་གསོད་པ་ལྔ་དང། དམ་ཆོས་དང་སངས་རྒྱས་ལ་མ་དད་པ་དང། གྲོགས་ལ་འཁོན་པ་དང་
རྗེ་བོ་ལ་འཁོན་པ་དང། དགེ་འདུན་ལ་འཁོན་པ་དང། རང་ལ་ཡིད་རྟོན་པ་རྣམས་བསླུ་བ་སྟེ་འཁུ་བ་ལྔ་དང། གཟུགས་དང། སྒྲ་དང། དྲི་དང། རོ་དང། རེག་བྱ་ལ་ཆགས་པ་ནི་འདོད་པ་ལྔ་སྟེ་བརྟུལ་བཞུགས་ཉི་ཤུ་རྩ་ལྔ་མ་བསྲུང་བ་རྣམས་
དང༑ བདེ་མཆོག་རྩ་རྒྱུད་ནས་བཤད་པའི་དམ་ཚིག་བརྒྱད་ནི། ཞིང་ཁྱད་པར་ཅན་ན་གནས་པའི་རྣལ་འབྱོར་ཕོ་མོ་མཐོང་བ་ན་གཡོན་དུ་བཞག་ནས་འགྲོ་བ་དང། བུད་མེད་དག་མཐོང་བ་ན་དངོས་སམ་ཡིད་ཀྱིས་གཡོན་བསྐོར་ལན་གསུམ་བྱ་ཞིང་

[028B] ཁྱོད་མ་བདག་ནི་བུ་ཡིན་དེ། །ཇི་སྲིད་བྱང་ཆུབ་འབྱུང་བར་དུ། །བྱང་ཆུབ་ཡན་ལག་ནུ་མ་ལས། །བྱུང་བའི་རང་གི་འོ་མས་སྐྱོངས། །ཞེས་ལན་གསུམ་གསོལ་བ་གདབ་པ་དང། གཞན་ཡང། རྐང་པ་གཡོན་པ་སྔོན་དུ་འདོར། །ལག་
བ་གཡོན་པ་ཡོངས་སུ་སྒྱུར། །གཡོན་གྱི་སྤྱོད་པས་རབ་མཆོད་ཅིང། །གཡོན་པས་འཁྱུད་པ་རྩམ་དང་ནི། །གཡོན་པ་ཡིས་ནི་མཆོད་ཅིང་ཟ། །ཞེས་སོགས་ཀྱི་གཡོན་པའི་ཀུན་སྦྱོད་དང། བདེ་མཆོག་གི་རྒྱུད་དུ་དབང་བསྐུར་བའི་སྒྲུབ་པ་པོ་དང་སློབ་དཔོན་ལ་
བརྙས་སྨོད་མི་བྱ་བར་ཅི་ནུས་པས་མཆོད་པ་ནི་དམ་ཚིག་དང་པོ་དང། འདོད་པ་ལ་ཆགས་ཤིང་རྨོངས་པས་རིག་མ་གཞན་དང་ཀུན་ཏུ་སྦྱོར་བ་སྤོང་བ་ནི་དམ་ཚིག་གཉིས་པ་དང། དེ་ཁོ་ན་ཉིད་ཀྱི་དོན་རྟོགས་པ་སྐྱོང་བ་དང་མ་བྲལ་བར་བྱེད་པ་ནི་དམ་ཚིག་གསུམ་པ་དང་
ཕོ་ཉའི་ལམ་ལས་གཞན་དུ་བཀྲ་མི་ནུས་པ་ནི་དམ་ཚིག་བཞི་པ་དང། དེ་ལྟ་བུའི་སྒོ་ནས་ལས་དང་ཡེ་ཤེས་ཀྱི་ཕྱག་རྒྱལ་འདོད་པ་སྦྱོད་པ་ནི་དམ་ཚིག་ལྔ་པ་དང། རྡོ་རྗེ་དང་པདྨ་འདུས་པའི་དུས་སུ་ཇི་སྲིད་དུ་ལྷན་སྐྱེས་ཀྱི་བདེ་བ་འདྲེན་པའི་ནུས་པ་མ་རྫོགས་པ་དེ་སྲིད་
དུ་འདོད་པའི་དབང་ཕྱུག་མ་དང་འབྲལ་བར་མི་བྱ་བ་ནི་དམ་ཚིག་དྲུག་པ་དང། སྦྱི་བོ་ནས་བྱང་སེམས་འཛག་པའི་དུས་སུ་གསང་གནས་ཀྱི་རྩེ་ནས་ཕྱི་རོལ་ཏུ་མི་འབྲལ་བར་བྱེད་པ་ནི་དམ་ཚིག་བདུན་པ་དང། ཡུམ་གྱི་པད་མ་ནས་བྱང་སེམས་ལྕེས་བླངས་ཏེ་
འཐུང་བའི་ཚེ་བ་ཙོག་པའི་འདུ་ཤེས་མི་བྱ་བ་ནི་དམ་ཚིག་བརྒྱད་པའོ། །དེའི་གཡོན་པའི་དམ་ཚིག་མ་གཏོགས་པ་གཞན་རྣམས་ཕ་རྒྱུད་དང་ཐུན་མོང་པར་སྤེས་དོན་ཀུན་གསལ་དུ་གསུངས་ཤིང། སྔར་བཤད་པའི་དམ་ཚིག་གི་ནང་དུ་བྱུང་མ་བྱུང་གཉིས་ཡོད་

[029A]༄༅། །པ་ཤེས་དགོས་ལ། དེ་དག་ལས་འདས་པའི་ལྟུང་བ་རྣམས་ཀྱང་ཕམ་པ་དང་སྦོམ་པོའི་སྔེར་གཏོགས་སོ། །གཞན་ཡང། ལེགས་གྲུབ་ཀྱི་རིག་སྔགས་ཀྱི་འདུལ་བ་རིམ་པར་ཕྱེ་བ་ལས། དེ་ནས་གཞན་ཡང་གང་ཞིག་ལ། །གནས་ན་ཟློས་པ་པོ་
རྣམས་ཀྱིས། །དངོས་གྲུབ་མྱུར་དུ་ཐོབ་འགྱུར་བའི། །གསང་སྔགས་ཟློས་པའི་འདུལ་བ་བཤད། །སྒྲུབ་པས་གསང་སྔགས་ཐམས་ཅད་དང། །ལྷ་རྣམས་དག་ནི་ཐམས་ཅད་དང། །ཟློས་པ་བདག་ཉིད་ཆེན་པོ་ལ། །མཁས་པས་ཞེ་སྡང་མི་བྱའོ། །མཁས་པས་
གསང་སྔགས་ཆོག་དང། །གསང་སྔགས་རང་བཟོར་མི་བྱ་ཞིང། །རང་བཞིན་ངན་པའི་མི་དག་ལ། །བརྙས་པར་ཡང་ནི་མི་བྱའོ། །བླ་མ་དཀྱིལ་འཁོར་སྟོན་པ་ནི། །སྤྱོད་པ་དྲན་པར་གྱུར་ན་ཡང། །དག་གམ་ཡང་ན་ཡིད་ཀྱིས་སུ། །ནམ་ཡང་སྨད་པར་
མི་བྱའོ། །མཁས་པས་རིག་སྔགས་དག་ལ་ནི། །ཁྲོས་ནས་གནན་དང་བཅིང་བ་དང། །བཅད་པ་དང་ནི་ཚར་གཅོད་དང། །དྲག་སྦྱོད་དེ་དང་དེ་མི་བྱ། །གཞན་གྱིས་རྗེས་སུ་མ་གནང་བར། །གསང་སྔགས་གཟུང་བར་མི་བྱ་སྟེ། །བསྙེན་བསྐུར་མ་བྱས་
བ་ལ་ཡང། །ཆོག་ཤེས་པས་སྔགས་མི་སྦྱིན། །རྒྱུད་ཤེས་མཁས་པས་གསང་སྔགས་དང། །ཕྱག་རྒྱ་ཆོ་ག་ཞིབ་མོ་དང། །རྒྱུད་དང་དཀྱིལ་འཁོར་བཤད་པ་དང། །དཀྱིལ་འཁོར་མ་ཞུགས་ལ་མི་སྦྱིན། །མཚོན་ཆ་འདྲ་བ་ཐམས་ཅད་དང། །དེ་
བཞིན་སེམས་ཅན་འདྲ་བ་དང། །ཕྱག་རྒྱ་སྣ་ཚོགས་ཐམས་ཅད་དག་བཟའ་བར་མི་བྱ་འགོམ་མི་བྱ། །སྒྲུབ་པ་པོ་ནི་བློ་ལྡན་གྱིས། །སྨན་རྣམས་སྨོད་པར་མི་བྱ་སྟེ། །མི་གཙང་བས་ཀྱང་རེག་མི་བྱ། །རྐང་པས་ཀྱང་ནི་མི་འགོད་དོ། །ཐེག་པ་ཆེན་

[029B] །ཤེས་རབ་ཅན་གྱིས་བརྩད་མི་བྱ། །བྱང་ཆུབ་སེམས་དཔའ་མཐུ་ཆེན་དག་ཐོས་ནས་སུན་ཀྱང་མི་དབྱུང་ངོ། །སྔགས་ཀྱིས་སྒྲུབ་བ་པོ་དག་དང། །ལྷན་ཅིག་ནམ་ཡང་འགྲན་མི་བྱ། །ཉེས་པ་ཆུང་དུ་དག་ལ་ནི། །ཁྲོས་ནས་དྲག་ཤུལ་སྤྱན་མི་བྱ། །
ཟློས་པ་ཆོ་ག་ལ་གནས་པས། །གླུ་གར་རྩེ་མོ་མ་བྱ་སྟེ། །མཛེས་པར་བྱ་ཕྱིར་ཕྲེང་བ་དང། །ཁ་དོག་འཆང་བར་མི་བྱའོ། །འགོང་བ་དང་ནི་མཆོད་པ་དང། །རྒྱུག་པ་དང་ནི་ཚབ་ཕྲལ་དང། །ལུས་ལས་བྱུང་བའི་གནས་ངན་ལེན། །ཐམས་ཅད་ཡོངས་སུ་སྤང་
བར་བྱ། །བདེན་པའི་ཆོས་ལ་གནས་པ་ཡིས། །ལོག་པ་གཏུམ་དང་འགྱུར་དང་རྩུབ། །དབྱེན་གྱི་ཚིག་ཀྱང་སྤང་བ་དང། །དོན་མེད་གཏམ་མང་མི་བྱའོ། །མུ་སྟེགས་ཅན་དང་གནས་པ་དང། །རྩོད་པ་དག་ཀྱང་མི་བྱ་ཞིང། །གདོལ་བ་ལ་སོགས་རིགས་ངན་
དང༑ །གསང་སྔགས་ཟློས་པ་སྨྲ་མི་བྱ། །བློ་ཅན་བཟླས་བརྗོད་བྱེད་པ་ན། །སྔགས་གཡོག་གཅིག་བུ་མ་གཏོགས་པར། །གཞན་དང་ལྷན་ཅིག་དགོས་མེད་པར། །འགའ་དང་ཡང་ནི་སྨྲ་མི་བྱ། །འབྲུ་མར་དག་གིས་ལུས་མི་བསྐུ། །ཏིལ་ཡང་བཟའ་
བར་མི་བྱའོ། །ལ་ཕུག་སྒོག་པ་ཚྭ་དག་དང། །བཅའ་སྒྱུར་རྣམ་པ་ཐ་དད་དང། །ཅུང་པེང་དང་ནི་སྲན་རིལ་དང། །ཏིལ་གྱི་ཅུང་བདེ་ལ་དུ་དང། །དེ་བཞིན་མ་ཤའི་སྲན་ཆད་དག་དངོས་གྲུབ་འདོད་པས་རྣམ་པར་སྦང། །ལོག་འདྲེན་དག་གི་ཟས་ཀུན་དང་
གཏོར་མའི་ཁ་ཟས་ཐམས་ཅད་དང། །ཀྲོ་ས་ར་དང་འོ་ཐུག་ཀྱང། །གསང་སྔགས་ཟློས་པས་རྣམ་པར་སྤང། །ཤིང་རྟ་ལ་སོགས་བཞོན་པ་དང། །པདྨ་ལ་སོགས་བརྫི་མི་བྱ། །ཁ་ཟས་ལྷག་མ་བོར་བ་ལ། །རྐང་པས་ཀྱང་ནི་རེག་མི་བྱ། །སྒེག་པའི་

[030A]༄༅། །ཆོ་ག་ཐམས་ཅད་དང། །ལྷམ་དང་གདུགས་དག་འཆད་བ་དང། །ལུས་ཀྱི་བྱི་བྱད་ཐམས་ཅད་དག་གསང་སྔགས་ཟློས་པས་རྣམ་པར་སྤང། །རྐང་པས་རྐང་པ་ཉེད་པ་དང། །ལག་པས་ལག་པ་མཉེ་མི་བྱ། །བཤང་གཅི་དག་
ནི་ཆུར་མི་དོར། །དེ་དང་ཉེ་བར་དོར་མི་བྱ། །སྙིམ་པ་ཁོ་ནར་མི་བཟའ་སྟེ། །འཁར་བའི་སྣོད་དུའང་བཟའ་མི་བྱ། །ལོ་མའི་རྒྱབ་ཏུའང་མི་བཟའ་ཞིང། །མཁས་པས་ཆགས་པའི་ཟས་མི་བཟའ། །ཁྲི་རྣམས་དང་ནི་ཁྲིའུ་དག་ལ། །སྒྲུབ་པ་བློ་ལྡན་མི་
གཙང་ལ། །གཞན་དད་ཉལ་བར་མི་བྱ་སྟེ། །གན་རྐྱལ་ཁ་སྒྲུབ་ཏུ་ཡང་མིན། །ཡང་དང་ཡང་དུ་མི་བཟའ་སྟེ། །ཧ་ཅང་ཆུང་དང་ཆེར་མི་བཟའ། །མི་བཟའ་བར་ཡང་མི་བྱ་ལ། །གང་དག་དོགས་པའང་མི་བཟའོ། །ངོ་མཚར་རྣམས་ལ་དགའ་
མི་བྱ༑ ༑ལྟད་མོ་ཀུན་ལ་མི་བལྟ་ཞིང། །བུད་མེད་ཡུལ་ལ་འཇོལ་ཉག་ལ། །ཞེན་པའི་སེམས་ཀྱིས་ཆགས་མི་བྱ། །སྔགས་ཟློས་ཆོག་ལ་གནས་པས། །ལུས་དང་ངག་དང་ཡིད་ཀྱིས་ཀྱང། །ཟས་དང་དེ་བཞིན་སྦྱོད་པ་ལ། །མ་བསྔམས་པར་
ནི་ཡོང་མི་བྱ། །སྔགས་ཟློས་ཁྱིམ་པ་མཁས་པ་ཡིས། །ཁ་དོག་བསྒྱུར་བའི་གོས་མི་བགོ། །དེ་བཞིན་རྙིང་དང་དྲི་མ་ཅན། །གོས་གཅིག་པར་ནི་ཡོད་མི་བྱ། །བདག་ལ་སྨྲད་པར་མི་བྱ་ཞིང། །རང་ལ་མི་དགའ་མི་བྱ་སྟེ། །སྐྱོ་བར་ཡང་ནི་མ་
གྱུར་དང། །ནང་ཀྱིས་འགོད་པར་མི་བྱའོ། །བཀའ་ལན་སྩལ་པ་མ་གཏོགས་པར། །བདག་གིས་གསང་སྔགས་གཏང་མི་བྱ། །གཏི་མུག་བློས་ནི་མི་སྨད་ཅིང། །སྒྲིམ་པ་ལྷོད་པར་མི་བྱའོ། །ཡིད་ནི་གཞན་དུ་མ་གྱུར་དང། །བསམ་

[030B] །མི་གཙང་ཆགས་པའི་སེམས་མེད་པར། །ཟློས་པ་པོས་ནི་གསང་སྔགས་གདོན། །གདོན་གྱི་ལས་རྣམས་མི་བྱ་ཞིང། །སྲུང་དང་སླར་ཟློག་མི་བྱའོ། །རང་གི་སྔགས་སམ་གཞན་གྱིས་ཀྱང། །ཟློས་བ་དུག་གི་ལས་མི་བྱ། །སྒྲུབ་བ་
ལ་དགོས་མ་གཏོགས་པར། །གསང་སྔགས་གཞན་དུ་སྦྱང་མི་བྱ། །འགྲན་པ་དང་ནི་སད་ཕྱིར་ཡང། །བདག་གིས་གསང་སྔགས་མི་སྦྱར་རོ། །བློ་ལྡན་གྱིས་ནི་དུས་གསུམ་བཟླས། །དུས་གསུམ་དུ་ནི་ཁྲུས་བྱས་ཏེ། །ཞེས་དང། སྒྲུབ་པ་བོས་ནི་ཚེས་
བརྒྱད་དམ། །བཅུ་བཞི་དང་ནི་བཅོ་ལྔ་དང། །ཆོ་འཕྲུལ་གྱི་ནི་ཟླ་ཕྱེད་ལ། །ཁྱད་པར་དུ་ནི་མཆོད་པ་བྱ། །བཟླས་རྗོད་སྦྱིན་སྲེག་མཆོད་པ་དང། །དེ་བཞིན་སྡོམ་པ་གཟུང་བ་དང། །ཁྱད་པར་དུ་ཡང་བསོད་ནམས་ལ། །གུས་ཤིང་མངོན་པར་བརྩོན་པར་བྱ། །
ཞེས་དང། འདི་བྱ་འདི་ནི་མི་བྱའོ་ཞེས། །རིག་སྔགས་འདུལ་ལས་སྨོས་པ་དང། །བསླབ་པའི་སྡོམ་པ་ཉིད་ལ་ཡང། །བློས་པས་རྟག་ཏུ་རྣམ་པར་བསམ། །རང་གི་བདེ་ལ་ཆགས་པ་དག་ཉིན་མཚན་དུ་ནི་སྤང་བར་བྱ། །འདི་དག་བྱས་ནས་འདི་བྱའོ་ཞེས། །མི་གཡེལ་
བར་ནི་གྱུར་བར་བྱ། །ཉིན་པར་བག་མེད་བྱས་པ་དག་མཆེན་མོ་སོ་སོར་བཤགས་པར་བྱ། །ནུབ་མོ་བྱས་པའང་ནང་བར་བཤགས། །ལེགས་པར་བྱས་ལ་མངོན་དགར་བྱ། །བཟླས་བརྗོད་སྦྱིན་སྲེག་གཙང་སྤྲ་བྱ། །རིག་སྔགས་མཆོག་དང་རང་སྡོམ་དང། །རིག་སྔགས་འདུལ་བ་
དག་ལ་ཡང། །སྒྲུབ་པ་བོས་ནི་ནན་ཏན་གནས། །ཞེས་སོགས་ཀྱི་དམ་ཚིག་རྣམས་ཀྱང་སྔར་བཤད་པའི་རྩ་བ་དང་ཡན་ལག་གི་དམ་ཚིག་གི་ནང་དུ་གཏོགས་མ་གཏོགས་གཉིས་ཡོད་ཅིང། རྒྱུད་སྡེ་བཞི་གའི་ཐུན་མོང་བའི་དམ་ཚིག་ཡིན་པར་བཤད་ལ། དེ་དག་ལས་འདས་པའི་

[031A]༄༅། །ལྟུང་བ་རྣམས་ཀྱང་སྔར་བཤད་པའི་སྡེ་ཚན་གཉིས་པོ་གང་རུང་དུ་བསྡུས་ཚུལ་ཤེས་དགོས་སོ། །དབང་ཐོབ་ནས་དམ་ཚིག་དང་སྡོམ་པ་མ་བསྲུང་བར་ཡལ་བར་བཞག་ནས་ཆོས་གཞན་ལ་འབད་པ་སྐད་བྱས་ཀྱང་ངན་འགྲོར་འགྲོ་བས་དངོས་གྲུབ་ལྟ་ཞོག་བདེ་འགྲོ་
ཡང་རྙེད་པར་དཀའ་ལ། དབང་རྫོགས་པར་ཐོབ་ནས་རྩ་བ་དང་ཡན་ལག་གཉིས་བས་མ་གོས་པའམ་གོས་ཀྱང་ཕྱིར་བཅོས་ཚུལ་བཞིན་དུ་བྱས་ནས་དམ་ཚིག་དང་སྡོམ་པ་དག་པར་བསྲུང་ན་ཚེ་འདིར་ལམ་སྒོམ་པའི་རྩོལ་བ་མ་བྱས་ཀྱང་སྐྱེ་བ་བཅུ་དྲུག་ཚུན་ཆད་དུ་མཆོག་
འགྲུབ་པར་རྒྱུད་དང་གྲུབ་ཆེན་གྱི་གཞུང་ལས་མཐུན་པར་གསུངས་པ་རྣམས་པ་རྗེ་བདག་ཉིད་ཆེན་པོས་ཀྱང་སྒྲ་སོར་བཞག་ཏུ་བཀྲལ་བས་ན། དམ་ཚིག་ལས་འདས་མ་འདས་དང་ལྟུང་བར་འགྱུར་མི་འབྱུང་གྱི་མཚམས་རྣམས་ལེགས་པར་ཤེས་པ་དང། བསྲུངས་པའི་ཕན་ཡོན་
དང་མ་བསྲུངས་པའི་ཉེས་དམིགས་ཀྱི་རྒྱུ་འབྲས་ལ་ཡིད་ཆེས་པའི་དང་གུས་བསྐྱེད་པ་དང། རང་རྒྱུད་ཀྱི་ཉོན་མོངས་གང་ཤས་ཆེ་བ་ལ་གཉེན་པོ་བསྟེན་ལ་མཐུ་ཆུང་དུ་གཏང་བ་དང། བག་ཡོད་དང་དྲན་པ་དང་ཤེས་བཞིན་རྒྱུན་ལྡན་དུ་བསྟེན་པའི་སྒོ་ནས་དམ་སྡོམ་མིག་འབྲས་ལྟར་
བསྲུང་བའི་རིགས་འཛིན་གོང་མ་རྣམས་ཀྱི་རྣམ་ཐར་རྨད་དུ་འབྱུང་བའི་རྗེས་སུ་ཅི་ནུས་ཀྱིས་སློབ་ན་རིང་བོར་མི་ཐོགས་པར་རང་གཞན་གྱི་དོན་རྒྱ་ཆེན་པོ་འགྲུབ་པར་འགྱུར་རོ།།    ༈    །།དཀྱིལ་འཁོར་ལྷ་ཚོགས་སྤྱན་སྔ་རུ། །ཁས་བླང་དམ་ཚིག་སྡོམ་པ་ཞེས། །དངོས་གྲུབ་ཀུན་གྱི་གཞིར་
གྱུར་བ། །དེ་དང་འགལ་བྱས་ལྟུང་བ་ནི། །དཔལ་ལྡན་བླ་མ་དམ་པ་ལ། །ཉིན་རེ་བཞིན་དུ་དུས་དྲུག་དུ། །མཎྜལ་མེ་ཏོག་བཅས་ཕུལ་ནས། །ཕྱག་ནི་འཚལ་བར་མ་བྱས་དང། །དཔོན་སློབ་འབྲེལ་བ་མ་རྟགས་པར། །ཆོས་ལ་ཉན་བཤད་བྱས་པ་དང། །བླ་མ་ལ་བརྙས་སྨད་པ་

[031B] ༑བླ་མའི་ཐུགས་ནི་དཀྲུགས་པ་དང། །ཡིད་འོང་ཡོན་ནི་མ་ཕུལ་དང། །རྟག་དུ་དམ་ཚིག་མ་བསྲུང་དང། །རྟག་ཏུ་བདེ་གཤེགས་མ་མཆོད་དང། །རྟག་ཏུ་བླ་མ་མཆོད་དང། །བླ་མ་དང་ནི་རྡོ་རྗེའི་འཛིན། །ཐ་དད་པར་ནི་བསམ་པ་དང།། བླ་མའི་གྲིབ་མ་ལྷ་མ་དང་སྟན། །བཞིན་པ་
སོགས་ལ་འགོམས་པ་དང། །བཀའ་བསྒོ་གུས་པས་མ་ཉན་དང། །མི་ནུས་བཤད་སྦྱངས་འོས་པ་ལ། །བཤད་སྦྱང་དག་ནི་མ་བྱས་དང། །བླ་མའི་རྫས་ལ་སྲོག་བཞིན་དང། །འཁོར་ལོ་གཉེན་བཞིན་མ་བསམ་དང། །དྲུང་དུ་མལ་སྟན་ལ་འདུག་དང། །བསྒོ་བ་མ་ཐོབ་སྔོན་འགྲོ་དང་
བླ་མ་ལས་སྔར་སྟན་གྱི་སྟེང། །རྐང་པ་འཇོག་དང་གྲུ་རྒྱངས་བྱེད། །བླ་མ་བཞེངས་ཚེ་ཉལ་དང་འདུག་བཞུགས་པ་དག་ན་ཉལ་བ་དང། །བླ་མའི་དྲུང་དུ་མཚལ་མ་སོགས། །དོར་དང་རྐང་པ་རྐྱོང་པ་དང། །འཆག་དང་ཁ་སྟོབས་འགྱེད་པ་དང། །ཡན་ལག་མ་ཉེ་དང་གར་དག་དང། །
གླུ་དང་རོལ་མོ་བྱས་པ་དང། །ཐེ་མོའི་གཏམ་རྣམས་སྨྲས་པ་དང། །ལྔ་འདུག་གུས་པར་མ་བྱས་དང། །བླ་མའི་དྲུང་དུ་ལུས་གཅུ་དང། །ཀ་བ་སོགས་ལ་བརྟེན་པ་དང། །སོར་མོའི་ཚོགས་ནི་འཐེན་པ་དང། །དྲིལ་ཕྱི་སྐུ་མཉེ་ལ་སོགས་ལ། །ཐོག་མར་ཕྱག་ནི་མ་བྱས་དང། །
ཞལ་སྔར་ལྡན་པ་མ་སྦྱར་བར། །བླ་མའི་མཚན་ནས་སྨོས་པ་དང། །གཞན་དག་གུས་པར་བྱ་བའི་ཕྱིར། །ཁྱད་པར་ཅན་གྱི་ཚིག་མ་བརྗོད། །རྒོད་དང་ལུད་པ་ལ་སོགས་པ། །ལག་པས་ཁ་ནི་མ་མག་བ་དང། །བྱ་བ་ཟིན་ནས་འཇམ་པ་ཡི། །ཚིག་གི་བརྡ་ནི་མ་སྦྱར་དང། །མདུན་
དུ་དུལ་བས་མི་འདུག་དང། །གོས་སོགས་ཚུལ་ནི་མ་བསྡམས་དང། །གསང་སྔགས་དམ་ཆོས་ཉན་པའི་ཚེ། །པུས་བཙུགས་ཐལ་མོ་སྦྱར་བྱས་ནས། །གསོལ་བ་ལན་གསུམ་མ་བཏབ་དང། །ང་རྒྱལ་སྒེག་ཆོས་ཀུན་སྤངས་ནས། །དུལ་ཞིང་བག་ཡོད་མ་བསྟེན་དང། །བླ་མས་

[032A]༄༅། །གནང་བ་མ་ཐོབ་པར། །བླ་མ་གནས་པའི་ས་ཕྱོགས་དེར། །རབ་གནས་དཀྱིལ་འཁོར་སྦྱིན་སྦྱིན་སྲེག་དང། །སློབ་མ་སྡུད་དང་འཆད་པ་དང། །བླ་མའི་སློབ་མ་སློབ་མར་བྱས། །སྤྱན་འབྱེད་སོགས་ལས་ཅི་ཐོབ་པ། །དེ་ཀུན་བླ་མར་མ་ཕུལ་དང། །དེ་ཡིས་
བསྟབས་པ་བླངས་ནས་ནི། །གཞན་ལ་ཅི་བ་དེར་མ་བྱས་དང། །སློབ་དཔོན་ལ་ནི་གང་ཕུལ་དང། །བླ་མས་ཀྱང་ནི་གང་སྩལ་བ། །དེ་ལ་བཏུད་དེ་ལག་གཉིས་ཀྱིས། །ཕུལ་དང་ལེན་པ་མ་བྱས་དང། །བླ་མའི་དྲུང་དུ་གཞན་དག་གིས། །ཕྱག་སོགས་བྱེད་པ་མ་བཟློག་དང།།
རང་གི་ཀུན་སྤྱོད་ལ་བརྩོན་པས། །སྤུན་གྱི་རང་སྤྱོད་ལས་འདས་པ། །དགའ་བས་ཕན་ཚུན་མ་བཟློག་དང། །བདེ་གཤེགས་བླ་མའི་བཀའ་འདས་དང། །སྤུན་ལ་ཁྲོས་ནས་སྐྱོན་སྨྲས་དང། །སྦུན་གྱི་ཆོས་ལྡན་ངག་བཅག་དང། །སེམས་ཅན་རྣམས་ལ་བྱམས་པ་སྤངས། །
སེམས་ཅན་ལ་ནི་ཁྲོབ་པ་དང། །བྱང་ཆུབ་སེམས་གཉིས་སྤངས་པ་དང། །རང་གཞན་གྲུབ་མཐའ་ལ་སྨད་དང། །མ་སྨིན་པ་ལ་གསང་བ་བསྒྲགས། །ཕུང་པོ་ལ་བརྙས་སྨད་པ་དང། །སྟོང་པ་ཉིད་ནི་སྤངས་པ་དང། །གདུག་པ་ཅན་ལ་བྱམས་པར་བྱས། །སྒྱུ་ཡིས་
བྱམས་པ་བསྟེན་པ་དང། །རྒྱུན་པར་སྟོང་ཉིད་མ་བསྒོམ་དང། །བདེ་བ་ཆེན་པོའི་གདམས་ངག་དང། །སྟོང་ཉིད་ཚོལ་བར་མ་བྱས་དང། །དད་ལྡན་སུན་པར་བྱས་པ་དང། །རྣལ་འབྱོར་པ་ཡི་སྐྱོན་སྨྲས་དང། །དམ་རྫས་ཚུལ་བཞིན་མ་བསྟེན་དང། །བུད་མེད་ལ་ནི་སྨོད་པ་
སོགས། །རྩ་ལྟུང་བཅུ་བཞི་བསྡུས་པ་དང། །ཤེས་རབ་སྟོབས་ཀྱིས་ལེན་པ་དང། །དེ་ཡི་བདུད་རྩི་སྟོབས་ཀྱིས་ལེན། །སྣོད་མིན་ལ་ནི་མིགས་དང། །ཚོགས་ཀྱི་ནང་དུ་རྩོད་པ་དང། །དད་ལྡན་ལ་གཞན་ཆོས་སྟོན་དང། །ཉན་ཐོས་ནང་དུ་ཞག་བདུན་གནས། །རྫུན་

[032B] །དད་པ་མེད་ལ་ཆོས་སྟོན་དང། །སྦྱོར་བ་ལེགས་པར་མ་བྱས་པར། །སྐལ་མིན་གསང་བ་སྟོན་པ་དང། །བསྙེན་སོགས་དཀར་པར་མ་བྱས་པར། །དཀྱིལ་འཁོར་ལས་ལ་འཇུག་པ་དང། །སྡོམ་པ་གཉིས་ཀྱི་བཅས་པ་ལས། །དགོས་པ་མེད་པར་
འདས་པ་དང། །རྩ་ལྟུང་སྦོམ་པོའི་ལྟུང་བ་ལ། །སྡོམ་སེམས་དུས་དྲུག་མ་བཏང་དང། །ཚུལ་ཁྲིམས་གསུམ་དང་འགལ་བ་དང། །སྐྱབས་འགྲོ་དུས་དྲུག་མ་གྲུབ་དང། །རྡོ་རྗེ་དྲིལ་བུ་ཕྱག་རྒྱ་ཡི། །དམ་ཚིག་བསྟེན་པར་མ་བྱས་དང། །སློབ་དཔོན་དུས་དྲུག་མ་མཆོད་དང། །ཟང་
ཟིང་མི་འཇིགས་ཆོས་དང་བྱམས། །སྦྱིན་པ་དུས་དྲུག་མ་བྱིན་དང། །ཕྱི་དང་གསང་བ་ཐེག་པ་གསུམ། །དམ་ཆོས་འཛིན་འདོད་མ་བསྐྱེད་དང། །སྡོམ་པ་དང་ནི་ཆོད་པ་ལ། །དུས་དྲུག་བརྩོན་པར་མ་བྱས་དང། །སེམས་ཅན་འདུལ་ཕྱིར་མ་གཏོགས་པར། །བྱ་བ་མ་ཡིན་མ་སྤངས་
དང༑ ༑རྣལ་འབྱོར་བ་རྣམས་མཆོད་དང། །དགེ་བཅུ་སྒྲུབ་ལ་མི་བརྩོན་དང། །ཐེག་པ་དམན་ལ་འདོད་བྱས་དང། །སེམས་ཅན་དོན་ལ་རྒྱབ་ཕྱོགས་དང། །འཁོར་བ་དག་ཀྱང་སྤང་བ་དང། །རྟག་ཏུ་མྱ་ངན་འདས་ཆགས་དང། །ལྷ་དང་ལྷ་མིན་གསང་བ་དང། །དེ་དག་རྣམས་ལ་བརྙས་པ་དང། །
ཕྱག་རྒྱ་བཞོན་པ་ཚོན་ཆ་དང། །མཚན་མ་འགོམས་དང་ཟོས་པ་དང། །དེ་བཞིན་དམན་མ་ལྷ་ཡི་གྲིབ། །རྐང་པ་དག་གིས་བརྫིས་པ་སོགས། །སྦོམ་པོའི་གཞི་ལས་གྱུར་བ་དང། །རིགས་ལྔ་སོ་སོའི་དམ་ཚིག་ལས། །འདས་པར་གྱུར་བ་ལ་སོགས་དང། །མདོར་ན་རྡོ་རྗེ་ཐེག་པ་ཡི། །འདུལ་བ་དང་འགལ་ཉེས་པ་
ཀུན༑ ༑ཁོང་བར་སོང་བའི་དུག་བཞིན་དུ། །འགྱོད་པ་དྲག་པོ་བཤགས་པར་བགྱིས། །བླ་མ་ཡི་དམ་དཀོན་མཆོག་གསུམ། །ཐུགས་རྗེ་བྱིན་རླབས་ཆུ་སྦྱིན་གྱིས། །བདག་གི་སྒོ་གསུམ་ཉེས་ལྟུང་ཀུན། །བྱང་ཞིང་དག་པར་བྱིན་གྱིས་རློབས། །ཞེས་པ་ནི་སྡོམས་ཀྱི་ཚིགས་བཅད་དོ། །

[033A]༄༅། །འདིར་འབད་ལེགས་བྱས་མ་མོའི་འཕེལ་རྗིའི་མཐུས། །སྡོམ་གསུམ་རྣམ་དག་དུས་ཀྱི་བྱེད་པ་པོ། །བདག་གཞན་སེམས་ཀྱི་མཁའ་ལ་ལེགས་ཤར་ཏེ། །སྲིད་ཞིའི་རྒུད་མུན་མ་ལུས་མཐར་བྱེད་ཤོག་ཅེས་སྡོམ་པ་གསུམ་གྱི་བསླབ་བྱ་མདོ་ཙམ་བཤད་པ་འདི་ནི་
རང་བློ་གོམས་ཕྱིར་དང་རང་དང་སྐལ་བ་མཉམ་ཞིང་གཞུང་ཆེན་མོར་ཐོས་བསམ་བྱེད་མི་ནུས་པ་རྣམས་ལ་ཕན་པའི་རྣམ་དཀར་གྱི་བསམ་པས་ཉེ་བར་བསྐུལ་ཏེ། སྤོང་བའི་གཟུགས་བརྙན་སྤྲང་བཙུན་ངག་དབང་དཔལ་ལྡན་གྱིས། འདུལ་བའི་མདོ་རྩ་འགྲེལ་རྣམས་དང། བྱང་ཆུབ་
སེམས་དཔའི་ཚུལ་ཁྲིམས་ཀྱི་རྣམ་བཤད་བྱང་ཆུབ་གཞུང་ལམ་དང་བླ་མ་ལྔ་བཅུ་བའི་རྣམ་བཤད་དང་གསང་སྔགས་ཀྱི་ཚུལ་ཁྲིམས་ཀྱི་རྣམ་བཤད་དངོས་གྲུབ་ཀྱི་སྙེམ་སོགས་ལས་ལེགས་པར་བཏུས་ཏེ། །མདོ་སྡེ་ཕལ་མོ་ཆེན་ས་འཕགས་པ་འཇམ་དཔལ་གྱི་སྤྲུལ་པའི་གནས་སུ་
གསལ་བར་ལུང་བསྟན་པའི་རི་བོ་དྭངས་བསིལ་གྱི་དབེན་གནས་འཇམ་དབྱངས་ཆོས་འཁོར་གླིང་དུ་སྦྱར་བ་འདིས་ཀྱང་འགྲོ་བ་ཀུན་ཚུལ་ཁྲིམས་རྣམ་པར་དག་པའི་གྲུ་གཟིངས་བརྟན་པོས་སྲིད་ཞིའི་རྒུད་མཚོ་ལས་བསྒྲལ་ཏེ་ཟུང་འཇུག་ནོར་བུའི་གླིང་དུ་ཕྱིན་པའི་རྒྱུར་གྱུར་ཅིག།། །།

[033B][BLANK PAGE]



