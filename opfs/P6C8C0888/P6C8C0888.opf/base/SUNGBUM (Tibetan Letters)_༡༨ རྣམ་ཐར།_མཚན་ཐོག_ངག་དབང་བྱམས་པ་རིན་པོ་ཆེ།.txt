༄༅། །དུས་གསུམ་སངས་རྒྱས་ཐམས་ཅད་ཀྱི་ངོ་བོ་རིགས་དང་དཀྱིལ་འཁོར་རྒྱ་མཚོའི་མངའ་བདག་བཀའ་དྲིན་མཚུངས་མེད་རྗེ་བཙུན་ངག་དབང་བྱམས་པ་རིན་པོ་ཆེའི་རྣམ་པར་ཐར་པ་དད་པའི་འདབ་བརྒྱ་བཞད་པར་བྱེད་པའི་ཉི་མ་ཞེས་བྱ་བ་བཞུགས་སོ། །

[001] །ན་མོ་གུ་རུ་མཉྫུ་གྷོ་ཥཱ་ཡ། རྗེ་བཙུན་བླ་མ་དམ་པ་རིགས་དང་དཀྱིལ་འཁོར་རྒྱ་མཚོའི་མངའ་བདག་བཀའ་དྲིན་གསུམ་ལྡན་རྗེ་བཙུན་ངག་དབང་བྱམས་པ་རིན་པོ་ཆེའི་སྐུ་ཆེ་བའི་
ཡོན་ཏན་གྱི་རྣམ་པར་ཐར་པ་ལས་ཅུང་ཟད་བརྗོད་པར་བྱེད་པ་དད་པའི་འདབ་བརྒྱ་བཞད་པར་བྱེད་པའི་ཉི་མ་ཞེས་བྱ་བ། དུས་གསུམ་རྒྱལ་བ་ཐམས་ཅད་ཀྱི་ངོ་བོ་རྗེ་བཙུན་བླ་མ་དམ་པ་དེ་ཉིད་ཀྱི་
ཞབས་ལ་སྐྱེ་བ་ཐམས་ཅད་དུ་ཕྱག་འཚལ་ལོ། །ངེས་འབྱུང་བྱང་སེམས་ཡང་དག་པའི་ལྟ་བ་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། །རྟག་ཏུ་སྙིང་རྗེའི་གཞན་དབང་དུ་གྱུར་པའི། །
རྒྱལ་བ་གཞན་གྱིས་བཏང་སྙོམས་ལ་གཞོལ་བ། །འདུལ་མཛད་སྙིགས་མའི་མགོན་པོ་ཐུགས་རྗེ་ཅན། །ཤཱཀྱའི་རྒྱལ་པོའི་ཞབས་རྡུལ་སྦྱི་བོས་ལེན། །དེ་ཡི་མགྲིན་པ་ཆོས་ཀྱི་མགུར་ཡངས་ལས་

[002A]༄༅། །ལེགས་བཤད་ཕན་བདེའི་གངྒཱའི་ཀླུང་ཆེན་པོ། །རྣམ་དཔྱོད་རལ་པའི་ཟླ་བ་ལ་བཀོད་ནས། །འབེབས་མཁས་བརྒྱུད་པའི་བླ་མའི་ཚོགས་རྣམས་རྒྱལ། །དམར་སེར་རབ་བརྗིད་ལྷུན་པོ་མཐོན་མཐིང་
གི་ཅོད་པན་རིན་ཆེན་དོ་ཤལ་མུ་ཏིག་རྒོད། །ཐུན་མཚམས་ཁ་དོག་བླ་གོས་ལྷབ་ལྷུབ་ཅན། །ཁམས་གསུམ་ཆོས་ཀྱི་རྒྱལ་པོ་ལ་ཕྱག་འཚལ། །རྒྱལ་བ་ཀུན་གྱི་དམ་ཆོས་མ་ལུས་གཅིག་ཏུ་བཟུང་བའི་བློ་གྲོས་
ཀྱིས༑ ༑ཟབ་ཡངས་ཆུ་འཛིན་ཐུགས་རྗེའི་མཁར་འཁྲིགས་འགྲོ་ལ་བརྩེ་བའི་ཁུར་ཆེན་པོ། །གཅིག་ཏུ་བསྣམས་པའི་ཐུགས་རྗེའི་ཤུགས་ཀྱིས་འགྲོ་བ་ཀུན་ལ་ཕན་བདེའི་དཔལ། །སྦྱིན་མཛད་རྗེ་བཙུན་ངག་
དབང་བྱམས་པའི་ཞབས་ཀྱི་པདྨོ་སྦྱི་བོས་མཆོད། །འོ་མའི་ཆུ་རྒྱུན་ངོགས་སུ་འགྱིང། །ཟླ་བའི་བཞིན་རས་ཟུར་མིག་གི་རི་དྭགས་གཡོ་བ་འཕང་འགྲོ་ཅན། །ངག་དབང་ལྷ་མོས་སྤོབས་པ་སྩོལ། །རྗེ་བཙུན་ཉི་
མ་ཐུགས་རྗེ་ཡི། །ཕྱི་གཟིགས་འོད་དམར་དང་བཅས་ཏེ། །ཆོས་དབྱིངས་ནུབ་རིའི་ཕག་ངོས་སུ། །འཆེལ་བར་གྱུར་ཀྱང་ལེགས་བཤད་ཀྱི། །བསིལ་སྦྱིན་ཆ་ཤས་ཡོངས་རྫོགས་པ། །རྣམ་ཐར་གསར་པའི་འོད་

[002B] །སྙན་ཚིག་ཤར་རིའི་ཕྲག་པ་ལས། །འཕགས་པ་འདིས་ནི་མགོན་པོ་གང། །ཆོས་སྐུ་སྟོང་ཉིད་རྩེ་མོ་ཅན། །ཞི་བའི་དབྱིངས་སུ་རིལ་མིང་པས། །ཚ་བས་གདུང་ལ་བསིལ་བ་ཆེའི། །བདུད་རྩིའི་ཟེར་དཀར་འགྱེད་པར་འགྱུར། །དེ་ཡང་བདག་
ཅག་གི་དཔལ་ལྡན་བླ་མ་དམ་པ་རྗེ་བཙུན་ངག་དབང་བྱམས་པ་ཞེས་སྙན་པའི་བ་དན་སྲིད་པ་གསུམ་ན་གྲགས་ཤིང། དམ་པའི་ཆོས་ཀྱི་བདུད་རྩིའི་བགོ་སྐལ་བཟང་པོ་ཀུན་ལ་ཆད་པ་མེད་པར་སྤེལ་བ་ལ་ཚངས་པའི་དབྱངས་ཐོབ་པ། གཅིག་ཏུ་རྒྱལ་
བ་དགྱེས་པའི་ལམ་བཟང་ལ་ཐུགས་གཞོལ་བས་བས་མཐའ་དང། ནགས་ཀྱི་སྨན་ལྗོངས་དང་གངས་ཀྱི་ཁྲོད་རྣམས་སུ་ཐེག་པ་ཆེན་པོའི་ལམ་ཉམས་སུ་ལེན་པའི་བསམ་གཏན་གྱི་བདེ་བ་ལ་ཆུ་ལ་ཆུ་བཞག་པ་བཞིན་དངོས་པོ་ཀུན་གྱི་རང་བཞིན་སྟོང་པའི་
ངོ་བོ་ལ་མཉམ་པར་བཞག་པས། ཆོས་བརྒྱད་ཀྱི་སྤྲོས་པའི་རོལ་གར་ཐམས་ཅད་སྨྱོན་པའི་ཟློས་གར་ལྟར་གཟིགས་པ་བཀའ་དྲིན་མཚུངས་ཟླ་མ་མཆིས་པ་གང་གི་རྣམ་པར་ཐར་པ་རྒྱ་མཚོ་ལྟ་བུའི་ཆ་ཤས་ལས་ཆུའི་ཐིགས་པ་ཙམ་ཞིག་བླངས་ཏེ་
དད་པའི་གསོས་སུ་འགོད་པར་བྱའོ། །དེ་ལ་བདག་ཉིད་ཆེན་པོ་དེ་ཡུལ་ཕྱོགས་གང་དུ་སྐུའི་སྐྱེ་བ་བཞེས་པའི་གནས་ནི། མདོ་སྟོང་ཟལ་མོ་སྒང་གི་ཆར་གཏོགས་པ་ཆབ་མདོ་དང་ཉེ་བའི་ཡུལ་ཐམ་ཁ་གྲོང་སྣོ་རོམ་ཞེས་པར་ཡིན་ལ། དེ་ཡང་ཆོས་རྒྱལ་
ཁྲི་སྲོང་ལྡེའུ་བཙན་གྱི་བློན་པོ་རླང་ཁམ་པ་གོ་ཆ་ཞེས་པའི་རིགས་པ་རྒྱུད་རིམ་པར་བྱུང་བ་རྣམས་ལས་སྣེའུ་གདོང་པའི་ཞལ་ངོ་གདོང་བྲག་ནག་ཟེར་བ་འགྲོ་མགོན་ཆོས་རྒྱལ་འཕགས་པའི་ཞབས་ཕྱིར་ཁམས་ཕྱོགས་སུ་བྱོན་པ་ཡུལ་དེར་ཆགས་པའི་

[003A]༄༅། །རིགས་བརྒྱུད་ལ། རྒྱ་མཁར་ཨ་ནུ། ས་སྒང་སྡེ་བ། དབྱི་མདའ་སྡེ་བ། གནས་མདོ་སྡེ་པ་རྣམས་བྱུང་ཞིང། གནས་མདོ་སྡེ་པ་དང་རུས་གཅིག་པ་ལ། བྲག་དམར་ཨ་ནུ། མགོན་བརྟན། ཀླུ་མགོན་རྒྱལ། ལྷ་དབང། ལྷ་དབང་གི་
སྲས་ལ་ཨ་ནུ་འཕགས་པ་དང་ལྷ་འབུམ་གཉིས་བྱུང་བའི་ཆེ་བ་ཨ་ནུ་འཕགས་པ་ཞེས་བྱ་བ་ཡོན་ཏན་རིན་པོ་ཆེ་དུ་མས་རྒྱུད་ཕྱུག་ཅིང། དཔའ་མཛངས་བརྟུལ་ཕོད་དང་ལྡན་པ་དེ་ནི་ཡབ་རྗེ་དང། ཡུམ་ནི་བཀྲ་ཤིས་འཚོ་ཞེས་པ་སྟེ། འྡིའང་བུད་
མེད་ཀྱི་སྐྱོན་ལྔ་དང་བྲལ་ཞིང་ཡོན་ཏན་གྱི་རྣམ་པ་བརྒྱད་དང་ལྡན་པའི་རྣལ་འབྱོར་མ་ཆེན་མོ་ཞིག་སྟེ། ཡབ་ཡུམ་དེ་གཉིས་ཀྱི་སྲས་སུ་རྗེ་བཙུན་བླ་མ་དེ་ཉིད་བསམ་བཞིན་དུ་མིའི་སྲིད་པའི་སྒྱུ་འཕྲུལ་གྱིས་རོལ་པར་མཛད་དེ། ཆུ་ཕོ་ཁྱི་ལོར་འདམ་
གྱི་ཁྲོད་ལས་བྱུང་བའི་འདབ་བརྒྱབ་འདམ་གྱི་སྐྱོན་གྱིས་ཅུང་ཟད་ཀྱང་མ་གོས་པ་བཞིན་དུ་འཇིག་རྟེན་ཐམས་ཅད་ཀྱི་མགོན་སྐྱབས་དམ་པར་སྐུ་བལྟམས་པའི་མཛད་པ་ཉེ་བར་བསྟན་པར་གྱུར་ཏོ། །ཆུ་འཛིན་ཁྲོད་ལས་གློག་ཕྲེང་ངམ། །ཤར་རིའི་ངོས་
ལས་ཉི་ཟེར་བཞིན། །འཇིག་རྟེན་ཀུན་གྱི་མུན་པ་ནི། །འཇོམས་བྱེད་སྒྱུ་འཕྲུལ་འོད་ཟེར་འགྱེད། །དེའི་ཚེ་བདག་ཉིད་ཆེན་པོ་འདི་ལ་སྐུ་མཆེད་བདུན་ཡོད་པའི་ནང་ནས་་རྗེ་འདི་ཉིད་ནི་ལྔ་པ་ཡིན་ལ། སྐུ་བལྟམས་པའི་སྔ་རོལ་ཏུ་གཅེན་མོ་བུ་རིལ་མ་བྱ་
བའི་རྨི་ལམ་ན་དུང་གི་ཙ་ཀ་ཏི་མང་པོ་རྙེད་ནས་སྨྱུག་སྣོད་ཆེན་པོ་ཁེངས་པན་ནང་དུ་སླེབ་པ་དང། ཡུམ་གྱི་མནལ་ལམ་དུ་ཞི་ཁྲོའི་དཀྱིལ་འཁོར་གྱི་དྲུང་ནས་སྒོ་ང་ངོ་མཚར་ཅན་ཞིག་རྙེད་པ་རྨིས་པ་རྣམས་ལ་གཞིགས་ན་སྲས་འདི་ནི་སྐྱེ་བོ་ཤིན་ཏུ་བཟང་

[003B] སྲིད་པ་སྒྲུང་མཁན་ཞེས་པའི་མོ་མ་ཞིག་གིས། སྲས་འདི་གྲྭ་པ་བྱས་ན་ཕུན་སུམ་ཚོགས་པར་འོང་ཞིང། ཁྱིམ་དུ་གནས་ན་ནོར་གྱི་དབང་ཕྱུག་ཅན་ཞིག་ཏུ་འགྱུར་ཞེས་ལུང་བསྟན་པར་སྣང། སྐུ་བལྟམས་ཟིན་པའི་རྗེས་
དེར་བཀའ་རྒྱུད་ཀྱི་བསྟན་པ་འཛིན་པའི་བླ་མ་གྲགས་པ་ཕུན་ཚོགས་ཞེས་པ་ཞིག་ཡོད་པ་དེ་ལ། ཡབ་ནས་སྲས་ཀྱི་མཚན་ཞུས་པར། ཆོས་རྗེ་བས། བདེ་མཆོག་བསྲུང་ཞེས་བྱ་བར་གསོལ། དེའི་ཚེ་གྲོང་པའི་སྐྱེ་བོ་འགའ་ཞིག་གིས་གནས་མཆོག་བསྲུང་
ཞེས་ཀྱང་གླེང། འཁྲུངས་ནས་རིང་པོར་མ་ལོན་པའི་དུས་ཤིག་ཕྱག་གཉིས་ཀྱིས་ཐབ་ལ་བཟུང་བར་མཛད་དེ། གློ་བུར་དུ་བཞེངས་ནས་ཡུམ་ལ་འབོད་པར་མཛད་པས་སྐྱེ་བོ་མང་པོ་ཤིན་ཏུ་ངོ་མཚར་བར་གྱུར། དེར་དགུང་ལོ་བདུན་པ་ལ་བབས་པའི་ཚེ་
དམ་པ་དེ་ཉིད་ཀྱི་ཕུ་བོ་མཐུ་སྟོབས་ཀྱི་དབང་ཕྱུག་ཆོས་སྐྱོང་རྒྱལ་ཞེས་པ་ཞིག་ཡོད་པ་དེའི་དྲུང་དུ་ཡི་གེ་ཀློག་པའི་སྦྱོར་བ་ཉེ་བར་མཛད་པས་འབད་རྩོལ་ལ་མ་ལྟོས་པར་ཤིན་ཏུ་བྱང་བར་མཁྱེན་ཏེ་དུས་དེ་ཙམ་ཉིད་ནས་སྐབས་འགར་གྲོང་པའི་སྐྱེ་བོའི་ཆོས་
འདོན་པའི་བྱ་བ་སོགས་ཀྱི་ཕན་པའང་མཛད། ན་ཚོད་ཀྱི་ལྗོན་ཤིང་ཤིན་ཏུ་ཕྲ་བའི་དུས་འདི་ལྟ་བུའི་སྐབས་ནའང་སྔོན་གྱི་གནས་མང་པོ་ཞིག་ནས་དམ་པའི་སྤྱོད་པ་སྦྱི་དང་ཁྱད་པར་རྒྱལ་བའི་སྲས་ཀྱི་སྤྱོད་པ་བསམ་གྱིས་མི་ཁྱབ་པ་རྣམས་ལ་གོམས་པའི་
མཐུས་རང་ཅག་རྣམས་ཀྱིས་བསམ་མ་ནོ་ཙམ་ཡང་བྱ་དཀའ་བའི་བྱང་ཆུབ་སེམས་དཔའི་བསླབ་བྱ་རྣམས་ལ་ངང་པའི་རྒྱལ་པོ་པདྨོའི་རྫིང་དུ་འཇུག་པ་བཞིན་སྤྲོ་བས་འཇུག་པའི་ཐུགས་སྟོབས་ཀྱི་གོ་ཆ་བཙན་པོ་དང་ལྡན་པར་གདོན་མི་ཟ་སྟེ། དེའི་ཚེ་ཁང་པ་

[004A]༄༅། །སྐྱ་སྦྲེལ་མང་པོའི་ཐོག་བརྒྱུད་ནས་ཕེབས་པར་ཁང་ཐོག་ཅིག་ན་གསེར་འོད་དམ་པའི་གླེགས་བམ་ཞལ་ཕྱེ་འདུག་པ་ལ་གཟིགས་པས། རྒྱལ་བུ་སྙིང་སྟོབས་ཆེན་པོར་དེ་བཞིན་གཤེགས་པ་སྐུའི་སྐྱེ་བ་བཞེས་པའི་ཚེ་སྟག་མོ་བུ་
དང་བཅས་པ་བཀྲེས་པས་ཉམ་ཐག་པ་ལ་བྱང་ཆུབ་ཀྱི་ཕྱིར་སྙིང་རྗེ་ཆེན་པོས་ཀུན་ནས་བསླངས་ཏེ། སྐུ་ལུས་བྱིན་པའི་ལོ་རྒྱུས་རྣམས་གཟིགས་པ་ན་དེ་བཞིན་གཤེགས་པ་གང་གི་བྱང་ཆུབ་ཀྱི་མཛད་པ་ལ་མི་ཕྱེད་པའི་དད་པ་དང། རྒྱལ་སྲས་ཀྱི་
སྤྱོད་པ་ལ་སྤྲོ་བའི་དགའ་བ་གཉིས་ཕན་ཚུན་འགྲན་པ་བཞིན་དུ་གྱུར་ནས་སྤྱན་ཆབ་རྒྱུན་མི་འཆད་པ་ལྟ་བུ་བབས་པར་འདུག་དུས་ཕྱིས་རྗེ་ཉིད་ཀྱི་བཀའ་ལས་ཀྱང། དགེ་བའི་བག་ཆགས་ནི་བྱིས་པ་ཆུང་དུ་དེ་ཙམ་གྱི་དུས་ནས་ཅུང་ཟད་ཡོད་པ་འདུག་
ཅེས་གསུང་བ་ཐོས་ཏེ། ཚུལ་འདི་ནི་གོང་དུ་སྨོས་པ་ལྟར་གྱི་ཡོན་ཏན་མངའ་བའི་འབྲས་རྟགས་སོ། །གཞན་ཡང་འཁྲུངས་གཞིས་ཀྱི་ནོར་རྫས་མཛོ་མོ་མདོངས་སྒྲོན་ཟེར་བ་ཞིག་ཡོད་པ་དེ་ཡབ་ཀྱིས་གཞན་ལ་ཚོང་བའི་ཕྱིར་ཁྲིད་པ་ན་མཛོ་མོའང་རང་ཉིད་
ཚོང་པར་ཤེས་ནས་ཁང་པའི་ཕྱོགས་ལ་ཡང་ཡང་འཐེན་གྱིན་འདུག་པ་གཟིགས་པས་རྐྱེན་བྱས། མཛོ་མོ་འདི་ངེད་རང་ལམ་ལྟར་དྲིན་ཆེ་བར་འདུག་པ་འདི་འདྲ་གཞན་ལ་ཚོང་ཕོད་ཨང་སྙམ་དུ་དགོངས་ནས་སྤྱན་ཆབ་མང་དུ་བསིལ་ཞིང་ཁོང་རྣམས་ཚོང་
བསྒྲིག་པའི་སྐབས་སུའང་ཐུགས་སྐྱོ་བ་དང་སྤྱན་ཆབ་ཀྱི་རྒྱུན་མ་ཆད་པས་གནས་དེ་ལས་ལྐོག་ཅིག་ཏུ་བྱོལ་ཏེ་བཞུགས་དགོས་པར་བྱུང་བ་དང། འཁྲུངས་གཞིས་དེ་ལ་མངའ་འབངས་དུད་ཁ་བདུན་ཙམ་ཞིག་ཡོད་པ་ལ། ཡབ་ཀྱིས་དེ་རྣམས་ནས་

[004B] དམ་པ་འདི་སྙིང་རྗེ་འཁྲུངས་ནས་སྤྱན་ཆ་བ་དང་བཅས་ཏེ་ཡབ་ལ་ཞུ་བ་མཛད་པས་ཡབ་ཀྱིས་ཀྱང་
དངོས་པོ་དེ་ཀས་འོང་བར་མཛད་ནས་བཞེས་པར་སྣང་སྟེ། མཛད་པ་འདི་དག་ཀྱང་སྙིང་རྗེ་ཆེན་པོ་ལན་ཅིག་མིན་པར་ཡང་ཡང་གོམས་པར་མཛད་པའི་བག་ཆགས་ཡོངས་སུ་སད་པའི་མཛད་པ་དམ་པའོ། །དེ་དག་ལ་འདི་སྐད་ཅེས་བྱ་སྟེ། འཛམ་གླིང་ཆ་ཤས་
བོད་ཁམས་ཡུལ་གྱི་ཆ། །གང་དུ་འགྲོ་བའི་མགོན་པོ་སྲིད་འཛིན་པ། །དེར་ནི་འཇིག་རྟེན་ཕུན་ཚོགས་ཇི་སྙེད་དང། །ཆོས་ཀྱི་འབྱོར་པ་ཕན་ཚུན་འགྲན་བཞིན་འཕེལ། །ནམ་མཁའི་ངོས་ལ་ཆུ་ཡི་ཁུར་ཅན་ནམ། །ཟླ་བས་འཕེལ་ལས་ནོར་བུ་རིན་ཆེན་
བཞིན། །བསམ་བཞིན་སྒྱུ་འཕྲུལ་དྲ་བའི་ཟློས་གར་གྱིས། །སྲིད་པ་གསུམ་འདི་སྐལ་བཟང་ཅིར་ཡང་བྱས། །ཆོས་དབྱིངས་སྔོ་སངས་མཛེས་མེའི་ཕང་པ་ལས། །མི་ཡི་འཕྲུལ་བསྒྱུར་དྲི་བཞོན་འདི་འཕྲོ་ཚེ། །རྒུད་ཚོགས་མ་ལུས་སྤྲིན་གྱི་ཕུང་པོའམ་
མེ་ཡི་འབྲས་བུ་དྲག་པོའི་རླུང་གིས་བཞིན། །ངག་གི་གཟུགས་བརྙན་ལ་སོགས་པའི། །སྣང་བ་ཙམ་གྱི་རིག་བྱེད་ཀུན། །འདི་ཡི་རྣམ་དཔྱོད་ལྕགས་ཀྱུ་ཡིས། །འཁྱོག་པ་མེད་པར་སྐད་ཅིག་དྲངས། །བརྩེ་བ་སྙིང་རྗེ་ཆེའི་རིན་ཆེན། །རྟག་ཏུ་གོམས་པའི་
རྒྱ་མཚོ་ལས། །འོང་བའི་འབྲས་རྟགས་འོད་ཟེར་ནི། །རྒྱ་མཚོའི་འདུས་རླབས་བཞིན་མི་ཡོལ། །འགྲོ་བའི་སྣང་བྱེད་གསར་པ་ཡི། །གཟི་བྱིན་འབར་བ་འདི་མཐོང་བས། །རང་རིགས་ཉམས་པར་འགྱུར་ཞེས་ཏེ། །མདའ་ལྔ་པ་ཡིས་འགྲམ་པ་སྐྱོར།།

[005A]༄༅། །ཕྱོགས་བཅུའི་རྒྱལ་བ་རང་གི་འཁོར་བཅས་པ། །གཅིག་ཏུ་དགྱེས་པའི་འཛུམ་པ་ཆེར་བཞད་ཅིང། །ལག་ན་རྡོ་རྗེ་སྟོང་ཕྲག་གསུམ་ཅུ་དག་འདི་ཡི་ཕྱིན་རྟག་ཏུ་འབྲང་ཞིང་བསྲུང། ཞེས་བྱའོ། ་རྗེ་བཙུན་བླ་མ་དམ་པ་བཀའ་དྲིན་
མཚུངས་པ་མེད་པ་གང་གི་རྣམ་པར་ཐར་པ་རྒྱ་མཚོ་ལྟ་བུ་ལས་ཆ་ཤས་ཙམ་བརྗོད་པར་བྱེད་པའི་གཏམ་དད་པའི་འདབ་བརྒྱ་བཞད་པར་བྱེད་པའི་ཉི་མ་ཞེས་བྱ་བ་ལས་སྐུ་བལྟམས་ཤིང་ཁྱིམ་གྱི་གནས་སུ་ཇི་ལྟར་མཛད་པའི་འོད་ཟེར་ཏེ་དང་པོའོ།། །།
   ༈    ཡབ་ཀྱིས་རྒྱལ་བ་འཕགས་པ་ལྷར་རང་རིགས་ཀྱི་སྲས་ཤིག་སྐུ་ཞབས་གྲྭ་ཚང་དུ་ཆོས་སྒོར་ཞུགས་ཆོག་པ་དགོས་པར་གསོལ་སྐབས། འཕགས་པ་ལྷས་ཨ་ནུ་བནྡེ་ཤས་
རབ་རྣམ་རྒྱལ་ཚབ་རི་འཁྲུག་སྐབས་བྱས་པ་ཆེ་བས་ཁྱོད་རང་གི་བུའི་ཁྲོད་ནས་ལོ་བཅུ་དྲུག་མན་བཅུ་གསུམ་ཡན་ཆད་ཅིག་ཁྲིད་ཤོག་གསུངས་པར་བརྟེན། ཡབ་ཀྱིས་ཉེ་འབྲེལ་ཐམས་ཅད་བསྡུས་ནས། གང་ཞིག་རབ་ཏུ་བྱུང་བར་བྱ་ཞེས་བགྲོས་པ་ན། ་རྗེ་
འདི་ཡབ་ཡུམ་གྱིས་མངགས་ཆ་མཛད་པའི་བྱ་བ་ཐམས་ཅད་ལ་མཆོག་ཏུ་གྲིམས་པ་ཞིག་ཡོད་པའི་དབང་གིས། ཡུམ་ནས་བདེ་མཆོག་བསྲུང་འདི་གོ་ཆོད་པའི་མཐར་ཐུག་ཅིག་ཡོད་པས་ཁྱིམ་གྱི་སོ་ཚིགས་བྱེད་པར་འོས་ཤིང་བུ་གཞན་ཞིག་རབ་ཏུ་བྱུང་བར་
བྱའོ་ཞེས་གླེང་བས། བདག་ཉིད་ཆེན་པོ་འདི་ནི་ཐོག་མ་མེད་པ་ནས་ཁྱིམ་གྱི་གནས་གང་ཡིན་པ་དེ་སྡུག་བསྔལ་གྱི་འཆིང་བ་སྣ་ཚོགས་པས་གར་བ་མེ་འབར་བའི་ཀློང་ལྟ་བུ་དང། ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་དགོན་པའི་གནས་སུ་གཞོལ་བ་ནི་ཞི་

[005B]
མཐུས། དེར་ཚོགས་པ་ཐམས་ཅད་ཀྱི་དབུས་ནས་བཞེངས་ཏེ་ཕྱག་གཡས་པ་བརྐྱངས་ནས་ང་བཙུན་པ་བྱེད་དུ་མི་འཇུག་ན་ཁྱིམ་འདིར་སྔོད་ན་སྡོང་རི་ཞེས་མི་ལྡོག་པའི་རྡོ་རྗེའི་ཚིག་ལྟ་བུ་དབྱངས་སུ་བསྒྲགས་པས་སྐུའི་གཉེན་བཤེས་ཐམས་ཅད་འཇིགས་པ་དང་ངོ་
མཚར་བ་དང་དཔའ་ཞུམ་པ་རྣམས་ཕན་ཚུན་འགྲན་པ་བཞིན་གྱུར་ནས་ཧད་དེ་ལུས་ཤིང་ཡབ་ཡུམ་གཉིས་ཀྱང་ངང་ཚུལ་དེ་དགོངས་ནས་ཞག་གཉིས་པའི་དུས་དམ་པ་འདིའི་དབུ་ལ་ཞྭ་སེར་སྒྲོན་པ་སོགས་རབ་ཏུ་འབྱུང་བའི་རྟེན་འབྲེལ་བསྒྲིགས་པས་མཆོག་ཏུ་
དགྱེས་ཏེ། དགུང་ལོ་བཅུ་གསུམ་པའི་དུས་སུ་ཤིང་ཕོ་ཁྱི་ལོ་ལ་ཕུ་བོ་ཚེ་དབང་བཀྲ་ཤིས་ཞེས་པ་ཞིག་ཡོད་པ་དེས་སྣ་དྲངས་ནས་ཆབ་མདོ་བྱམས་པ་གླིང་གི་གནས་སུ་ཚེས་བཅོ་ལྔ་ལ་ཕེབས་ཏེ། མདོ་ཁམས་བསྟན་པའི་སྒྲོན་མེ་དམ་པ་འཕགས་པ་ལྷ་རྒྱལ་བ་རྒྱ་
མཚོའི་དྲུང་དུ་སྐྲ་དང་ཁ་སྤུ་རིང་པོ་ལ་སོགས་པ་ཁྱིམ་པའི་རྟགས་ཐམས་ཅད་མཆིལ་མའི་ཐལ་བ་བཞིན་དོར་ནས་ན་བཟའ་དུར་སྨྲིག་གསོལ་ཏེ། བཅོམ་ལྡན་འདས་ཀྱིས་ལེགས་པར་གསུངས་པའི་དམ་པའི་ཆོས་འདུལ་བ་ལ་རབ་ཏུ་བྱུང་བར་མཛད་དེ་དགེ་ཚུལ་གྱི་
དངོས་པོ་ཡང་དག་པར་བཞེས་པས་ཚུལ་ཁྲིམས་རིན་པོ་ཆེའི་ཕུང་པོ་ཆེན་པོས་ཐུགས་ཀྱི་བང་མཛོད་ཕྱུར་བུར་གཏམས་པར་གྱུར་ཏོ། །ལྷ་ཡི་དབང་པོ་ཡིད་བཞིན་ནོར་བུ་དང། །ཚངས་པ་རིན་ཆེན་རྒྱན་གྱི་ཕུང་པོས་ཀྱང། །འདི་ནི་བླ་གོས་དྲ་བས་མཛེས་པ་ལ་

[006A]༄༅། །བསྐྲུན་པར་མི་ནུས་སྐྱེངས་ཏེ་ཞུམ་པར་གྱུར། །དེའི་ཚེ་བསྟན་པའི་སྒྲོན་མེ་དམ་པ་རྒྱལ་བ་འཕགས་པ་ལྷས་ཀྱང་བསྟན་པ་ཡོངས་རྫོགས་ཀྱི་སྲོག་ཤིང་དམ་པ་ཞིག་ཏུ་འགྱུར་བར་དགོངས་ནས་ངག་དབང་བྱམས་པ་ཞེས་བའི་མཚན་ཤོག་ཚར་ལ་
བྲིས་པ་སྐུ་ངོས་ཀྱི་ཕྱག་ནས་གནང་སྟེ་གསོལ་ཞིང། བསྒྲུབ་བྱ་གཞན་ཉི་ཤུ་ཙམ་ཡོད་པ་རྣམས་ཀྱི་མིང་ཤོག་ཚར་ལ་བྲིས་པ་མགྲོན་གཉེར་གྱིས་བྲིམས། དེར་བདག་ཉིད་ཆེན་བོའི་ཐུགས་ལ་འདི་ལྟར་དགོངས་ཏེ། ཁྱིམ་ནས་ཁྱིམ་མེད་པར་རབ་ཏུ་བྱུང་བའི་དགོས་པ་
ནི་གཉིས་ཏེ་བདག་དང་གཞན་གྱི་དོན་བསྒྲུབ་པའི་ཆེད་དུའོ། །དེའང་ཐབས་གང་གིས་བྱ་ན། ཀློག་པ་ཐོས་བསམ་གྱི་བྱ་བ་དང། སྦོང་བ་བསམ་གཏན་གྱི་བྱ་བས་སོ། །དེ་ལའང་སྤོང་བ་བསམ་གཏན་གྱི་བྱ་བས་ཡིད་འདུལ་བར་བྱེད་པ་ནི་དང་པོར་ཐོས་པ་ཉིད་ལ་རག་ལུས་
སོ་སྙམ་དུ་དགོངས་ཤིང། འཁྲུངས་གཞིས་ནས་ཕེབས་ཁར་ཡབ་ཀྱིས་ཀྱང། རང་རེ་ཐམ་ཁ་བའི་མིས་ཆ་བ་མདོར་བོ་སྐྱེས་པའི་ལོ་རྒྱུས་མེད་པས་ཁྱོད་ཀྱང་ཚུལ་མཐུན་མ་བྱུང་ན་མིག་གིས་མཐོང་སར་མ་འོངས་ཤིག་ཅེས་པའི་མངགས་ཆ་རུས་པ་ཅན་མཛད་པའང་
ཐུགས་ལ་བཅངས་ཏེ། ཆབ་མདོའི་གྲྭ་ཚང་དེ་ཁའི་འདོན་ཆ་ཇི་སྙེད་པ་ཐམས་ཅད་རིང་པོར་མ་ལོན་པར་ཐུགས་སུ་བཞེས་ཤིང་གར་འཆམས་དབྱངས་རོལ་ལ་སོགས་པ་ཐམས་ཅད་ཆུབ་པར་མཛད་ནས་དུས་གཏོར་གྱི་སྐབས་དྲག་བོའི་འཆམས་སོགས་ཀྱང་མཛད་
ཁྱད་པར་དགུང་ལོ་བཅུ་བཞི་བའི་དུས་སུ་བསྟན་པའི་སྒྲོན་མེ་འཕགས་པ་ལྷ་རྒྱལ་བ་རྒྱ་མཚོའི་དྲུང་དུ་་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་བཞི་ཡོངས་སུ་རྫོགས་བ་སྐུ་བཞིའི་ས་བོན་ཐེབས་ངེས་སུ་བཞེས་པས་རྡོ་རྗེའི་རིགས་

[006B] གསང་མཚན་སེར་སྣ་རྡོ་རྗེ་ཞེས་གསོལ། དབང་ཆེན་དེ་ཁའི་མཇུག་ཏུ་ཆོས་ཀྱི་རྒྱལ་པོ་ཕྱི་སྒྲུབ་ཀྱི་རྗེས་སུ་གནང་བའང་གསན་ཅིང་ཆབ་མདོའི་སྐུ་ཞབས་གྲྭ་ཚང་གི་རྡོ་རྗེ་སློབ་དཔོན་པ་འཕགས་པ་བསམ་གཏན་ཞེས་བྱ་བ་ལས་སྣར་
ཐང་པའི་ལུགས་ཀྱི་འཇམ་དཀར་གྱི་རྗེས་གནང་ཡང་གསན། དེ་ལྟར་ཕྱོགས་དེར་ཞབས་སེན་འཁོད་པའི་སྐབས་ཐམས་ཅད་དུ་ཆོས་དང་ཆོས་ཀྱི་གནས་ལུགས་ཐམས་ཅད་ལ་ཐོགས་པ་མེད་པའི་བློ་གྲོས་ཀྱིས་འཇུག་པའི་བྱ་བ་གང་དང་གང་ལའང་ཐོགས་པ་
མེད་པའི་རྣམ་དཔྱོད་ཀྱིས་གཟུར་གནས་ཐམས་ཅད་ཀྱི་བློ་འཕྲོག་པ་དང། བསྟན་པའི་སྒྲོན་མེ་རྒྱལ་བ་འཕགས་པ་ལྷས་ཀྱང་སྤྱན་གྱི་འབྲས་བུ་ལྟར་བརྩེ་བས་སྐྱོང་བཞིག་ཡོང་བར་སྣང། ཆབ་མདོའི་སྐུ་ཞབས་གྲྭ་ཚང་གི་ཕྱོགས་དེ་གར་བཞུགས་བའི་སྐབས་ཤིག་
དབྱར་གནས་ཀྱི་དུས་སུ་རབ་འབྱམས་པ་བསམ་གཏན་ཟེར་བ་ཞིག་གིས་ཐལ་སྐད་བཟང་པོ་དང་བཅས་ཏེ་བགྲོ་གླེང་བྱས་པ་གཟིགས་མ་ཐག་སྐུ་ལུས་ཀྱི་བ་སྤུ་ཐམས་ཅད་གཟིང། ཞེས་བྱེད་ཅིང་སྤྱན་ཆབ་འཁྲུག་སྟེ་དགའ་བ་བརྗོད་དུ་མེད་པ་ཞིག་འཁྲུངས་ཤིང་ཅི་
ནས་ཀྱང་ངང་ཚུལ་འདི་ལྟ་བུས་རྒྱལ་བའི་གསུང་རབ་རྒྱ་མཚོ་ལྟ་བུའི་ཕ་རོལ་ཏུ་སོན་པར་བྱའོ་སྙམ་པ་ཐུགས་ལ་ཤར་ཏེ་རྒྱལ་བ་འཕགས་པ་ལྷར་དབུས་ཕྱོགས་སུ་ཐུགས་གཉེར་ལ་ཕེབས་ཆོག་བའི་གནང་བ་ཞུས་པར། རྒྱལ་པ་འཕགས་པ་ལྷའི་ཞལ་ནས་ཀྱང་
ལོ་གཞོན་པའི་རིང་ལ་དབུས་ཕྱོགས་སུ་སོང་སྟེ་སློབ་གཉེར་བྱས་པ་ཤིན་ཏུ་བཟང་ཞེས་གནང་བས་དབུས་ཕྱོགས་སུ་ཕེབས་པར་ཐག་བཅད་ནས་ཕེབས་ཁར་ཐོན་ཕྱག་ལ་བྱོན་པར་འཕགས་པ་ལྷས། སྔར་ལྷ་ཐོག་སྦྱིན་པ་ཟེར་བའི་གྲྭ་པ་ལེགས་ཚད་ཅིག་ཡོད་པ་

[007A]༄༅། །གྲྭ་སར་སློབ་གཉེར་ལ་སོང་ཡང་སྡུག་བསྲན་ཆུང་བས་བྱང་དུ་གྲོང་ཆོག་འདེད་པར་ཕྱིན་མཐར་ཆོས་མགོ་ཙམ་ཡང་མ་ཐོན་པ་ཞིག་བྱུང། དེ་འདྲ་ཡོང་ཉན་ཆེ་བས་གྲྭ་སར་འདུག་རིང་ལ་སྙོམས་གང་ཆུང་དང་སྔོད་གང་ཚུགས་བྱས་པའི་སྟེང་ནས། སློབ་
གཉེར་མཐར་ཕྱིན་པ་རེ་བྱས། སླར་ཡང་ཡུལ་དུ་འོངས་ནས་ཐམས་ཅད་ཀྱི་མིག་རྒྱན་ལ་ཕན་པ་ཞིག་གྱིས་གསུང་བའི་བསླབ་བྱ་སྩལ་ཞིང། གྲྭ་ཚང་གི་རྡོ་རྗེ་སློབ་དཔོན་འཕགས་པ་བསམ་གཏན་པས་ཀྱང་ཞལ་ཏ་མང་པོ་དང་ཁྱད་བར་གྲྭ་སར་སློབ་གཉེར་བྱེད་
དུས་ཁང་ཚན་དང་མི་ཚན་ཚོ་གྲོས་ཟེར་བ་ཞིག་བྱེད་རྒྱུ་འོང་བའི་སྲོལ་ཡོད། དེ་འདྲ་བྱུང་དུས་སུ་ཁྱེད་ཀྱིས་ཤེས་ཡོང་ཆེ་མདོག་དང་ཕེར་མདོག་མ་བྱེད་པར་དམངས་ཀྱིས་ཐག་གང་བཅད་ཅིག་གིས་ཡོང་གྱིས་ལ་ཁ་བཙུམས་ནས་མ་བསྡད་ན། སྤྱིར་ཆོས་བ་དང་དེའི་
ནང་ནས་སློབ་གཉེར་ལ་བར་གཅོད་དེ་ལས་ཆེ་བ་ཡོང་རྒྱུ་མེད་ཅེས་མངགས་ཆ་ཕུལ་བ་རྣམས་ཐུགས་ལ་གཟུང། ལྷའི་དབང་པོ་སྐབས་གསུམ་པ་ཉེ་དབང་གི་ཚོགས་ཀྱིས་མདུན་དུ་གདར་ཏེ་རྣམ་པར་རྒྱལ་བའི་ཁང་བཟང་དུ་འཇུག་པའམ། དེད་དཔོན་ཆེན་པོ་
ཚོང་པའི་ཚོགས་ཀྱིས་བསྐོར་ཏེ་རིན་པོ་ཆེའི་གླིང་དུ་བགྲོད་པའམ། ཚངས་པ་ཚངས་རིགས་ཀྱི་ཚོགས་ཀྱིས་བསྐོར་ཏེ་ཚངས་ཆེན་གྱི་གཞལ་ཡས་ཁང་དུ་འཇུག་པ་ལྟ་བུར་དགྱེས་པའི་འཛུམ་ཞལ་ཟླ་བ་རྒྱས་པ་ལྟ་བུ་དང་བཅས་ཏེ། གང་དུ་ཞབས་ཀྱིས་འདེགས་
འཇོག་རྣམ་པར་བཀོད་པའི་ས་ཐམས་ཅད་ལ་བཀྲ་ཤིས་པའི་དཔལ་དམ་བ་སྟེར་བཞིན་པར་གྱི་བཞིན་འབྲང་བ་བདུན་ཙམ་དང་ལྷན་ཅིག་དགུང་ལོ་བཅོ་ལྔའི་དུས་སུ་ནུབ་ཕྱོགས་དབུས་གཙང་གི་སའི་ཆར་རྣམ་པར་བསྐྱོད་པར་གྱུར་ཏོ། །དེ་རྣམས་སླར་ཡང་

[007B] ཚུལ་ཁྲིམས་བརྟུལ་ཞུགས་རིང་ནས་གོམས་པ་ཡིས། །སེ་རལ་ཕྲེང་དཀར་མི་འགྱུར་དམ་བཅའི་རིས། །གསུམ་འཛིན་དྲང་སྲོང་རྡོ་རྗེའི་དམོད་ཚིག་གིས། །འཆིང་བའི་དཔུང་ཚོགས་བྱ་གག་འདབ་མ་ལྷུང་
བླ་གོས་གསར་པའི་སྦྲང་རྩིའི་དོག་པས་ནི། །ཀུན་ཏུ་སྤྱོད་ཚུལ་མངར་བའི་རྒྱལ་མཚན་ཅན། །ཉེས་སྤྱོད་རིང་དུ་སྤངས་བའི་དྲི་བསྲུང་ལ། །བློ་གྲོས་ལྡན་པའི་རྐང་དྲུག་དི་རི་རི། །ཆོས་སྤྱོད་ཚིག་ཕྲེང་འདབ་མའི་སྤུ་སྡུག་མང། །མི་ཤེས་ཚ་བ་སྐྱོབ་པའི་ཚལ་ཆེན་ན། །
ལུས་ངག་ཡིད་སྤྱོད་བཟང་པོའི་ཁ་དོག་གསུམ། །བཀྲ་བའི་མགྲིན་ཅན་དབྱངས་ཀྱིས་མཁས་རྣམས་མགུ། །རྣམ་དག་དབང་གི་བདུད་རྩིའི་ཆུ་བོའི་ཁྲུས། །སྤྱི་བོ་ནས་བསྐུར་གཉིས་སྤང་རྡོ་རྗེའི་དཔྱིད། །དགའ་ཆེན་རིས་སུ་སྨིན་པའི་རྫོགས་སངས་རྒྱས། །སེར་སྣ་
འཛོམས་པའི་རྡོ་རྗེར་ཕྱོགས་བཅུར་བསྒྲགས། །རང་སྲིད་ཐོག་མ་མེད་ནས་འགྲོགས་པ་ཡི། །མཛའ་བ་མི་གཏོང་གཅུགས་པའི་ཐལ་སྐད་སྒྲ། །རིང་ནས་འབོད་པའི་ཕོ་ཉ་ཇི་བཞིན་དུ། །དབུས་ཀྱི་ས་ཡི་ཐིག་ལེར་སྐལ་བཟང་བྱེད། །རབ་དཀར་ཆུ་འཛིན་ཆུ་ཐིགས་ཕྲེང་བ་
ཅན༑ ༑ན་བུན་ཁུར་གྱིས་ལྕི་བ་གླལ་གྱུར་པ། །དེ་ལ་མཇུག་རྩེ་མདོངས་ལྡན་གར་བགྱིད་ལྟར། །དེར་ནི་དགའ་བའི་ཅ་ཅོ་ཅིར་ཡང་སྒྲོག་སྐྱེས་དང་སྦྱངས་པའི་རྣམ་དཔྱོད་འདབ་མ་དཀར། །ལེགས་སྤྱད་མཁའ་དབྱིངས་ངོས་ལ་གཡོ་བྱེད་ཅིང། །སྐལ་ལྡན་དུར་
པའི་ཚོགས་ཀྱིས་མདུན་བདར་ཏེ། །ནུབ་ཕྱོགས་ཆོས་གྲྭའི་པད་མཚོར་སྒྲོ་བཞིན་ཞུགས། །རྗེ་བཙུན་བླ་མ་དམ་པ་བཀའ་དྲིན་མཚུངས་པ་མེད་པ་གང་གི་རྣམ་པར་ཐར་པ་རྒྱ་མཚོ་ལྟ་བུ་ལས་ཆ་ཤས་ཙམ་བརྗོད་པར་བྱེད་པའི་གཏམ་དད་པའི་འདབ་བརྒྱ་བཞད་

[008A]༄༅། །པར་བྱེད་པའི་ཉི་མ་ཞེས་བྱ་བ་ལས་རབ་ཏུ་བྱུང་ནས་དབུས་གཙང་གི་ཕྱོགས་སུ་ཞབས་སེན་བཀོད་པའི་འོད་ཟེར་ཏེ་གཉིས་པའོ།། །།   ༈   
ཐེག་ཆེན་གླིང་གི་རྟེན་མཇལ་ཞིག་མཛད་དེ་དེ་གོང་ཁམས་གསུམ་ཆོས་ཀྱི་རྒྱལ་པོའི་གདན་ས་ཆེན་པོ་འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་ཆོས་གྲྭ་མཛད་སྙམ་པ་ཐུགས་ལ་ཡོད་པ་ལས་རྟེན་འབྲེལ་གྱི་ཆེ་བ་ཞིག་ལ་བརྟེན་སེར་བྱས་གྲྭ་ཚད་
གི་མཆོད་མཇལ་མཛད་སྐབས་ཞལ་རས་ལ་རླུང་བསིར་གྱིས་ཕོག་པ་དང་དུས་མཉམ་དུ་་བཅོམ་ལྡན་འདས་འཁོར་ལོ་བདེ་མཆོག་གི་ལྡེབས་བྲིས་གཟིགས་པས་རྐྱེན་བྱས། ཅི་ལ་བབས་ཀྱང་གྲྭ་ཚང་འདི་ནས་གཞན་ལ་མི་འགྲོ་དགོངས་པ་ཐུགས་ལ་ཤར་
ནས། བྱེས་མཁས་མང་གྲྭ་ཚང་དུ་བཞུགས་པར་མཛད། ཐོག་མར་ཐུན་མོང་མ་ཡིན་པའི་འདོན་ཆ་རྣམས་ཐུགས་ལ་གཟུང་སྟེ་ཆུང་ཟིན་པན། བྱེས་ཞལ་སྔ་ནས་མཁས་པའི་དབང་པོ་ངག་དབང་རྒྱ་མཆོ་ཞེས་པ་དང་ཡོངས་ཀྱི་དགེ་བའི་བཤེས་གཉེན་བློ་
བཟང་རྒྱལ་མཚན་ཞེས་པ་ཡོངས་འཛིན་དུ་བསྟེན་པ་གཉིས་ལས་གསུང་རབ་ཀྱི་དོན་ལ་དཔྱོད་པ་ལ་བློ་གྲོས་ཀྱི་སྒོ་མོ་བརྒྱ་ཕྲག་འབྱེད་པར་བྱེད་པའི་ཐབས་མཆོག་ཏུ་གྱུར་པ་བསྡུས་གྲྭའི་སྦྱོར་བ་ཡིད་ཀྱི་མུན་སེལ་གྱི་བྱེ་བྲག་ཁ་དོག་དཀར་དམར། ཡོད་
རྟོག་མེད་རྟོགས། ཡིན་ལོག་མིན་ལོག་སྤྱི་བྱེ་བྲག། མཚན་མཚོན། རྒྱུ་འབྲས་ཆུང་བ། ཁྱབ་པ་སྒོ་བརྒྱད། གྲུབ་སྒྲ། རྫས་ལྡོག་ལ་སོགས་པའི་གནད་རྣམས་ཀྱི་ཆིག་གི་སྦྱོར་བ་ཐུགས་ལ་གཟུང་བ་དང། དོན་དང་དཀའ་བའི་གནད་རྣམས་ལ་བརྒལ་ཞིང་

[008B] འདྲི་ཞིང་ལན་འདེབས་པ་སོགས་ཀྱིས་ཞིབ་ཏུ་དཔྱོད་པར་མཛད་པས་ཐོག་མ་ཉིད་ཁོ་ནའི་དུས་ནས་མཁས་ཤིང་བག་ཡོད་དང་ལྡན་པའི་དགེ་འདུན་གྱི་དབུས་སུ་མི་འཇིགས་པའི་སྦོབས་པ་ཁྱུ་མཆོག་གི་གནས་རླབས་པོ་ཆེ་ཐོབ་ནས། རྩོད་
པའི་ཐལ་ངག་གི་སྦྱོར་བ་འགོད་པ་ལ་ཐོགས་པ་མེད་པའི་གང་བརྒྱངས་ཆེན་པོས། ཕ་རོལ་ལོག་པར་སྨྲ་བ་རྣམས་ཀྱི་སྙིང་ནི་ལྐོག་མར་ཕྱིན་ཏེ་རོ་འཛིན་མི་གཡོ་བའི་ཏིང་ངེ་འཛིན་ལ་འགོད་པར་གྱུར་ལ། གཟུར་གནས་བློ་གྲོས་དང་ལྡན་པའི་སྐྱེ་བོ་ངག་ནི་འདི་
ལྟ་བུའི་རིག་ཚུལ་རྨད་དུ་བྱུང་བ་ཐོག་མ་ཉིད་ནས་ཕུལ་དུ་བྱུང་བ་དང་ལྡན་པ་ནི། ངེས་པར་ས་ལ་གནས་པའི་སེམས་དཔའ་ཆེན་པོ་ཞིག་གམ་སྙམ་དུ་ཡིད་ཐེ་ཚོམ་གྱི་དཔྱད་ཐག་ཀྱང་འཛིན་ཏོ། །རིགས་ཚུལ་འཁྱུང་མོ་རིག་ཚུལ་གྱིས། །འབྱེད་པའི་ལྡེ་མིག་མ་ལུས་
པ༑ ༑འདི་ཡི་བློ་གྲོས་སྐེད་པ་ལ། །བཅང་སྟེ་ཆོས་ཀྱི་སྒོ་བརྒྱ་འབྱེད། །དེ་ལྟར་བསྡུས་གྲྭའི་གནད་རྣམས་ལ་བློ་གྲོས་རྨད་དུ་བྱུང་བ་བརྙེས་པས་དགུང་ལོ་བཅུ་དྲུག་གི་དུས་སུ་རྒྱལ་བའི་གསུང་རབ་མ་ལུས་པའི་སྙིང་པོ་མཐར་ཐུག་པ་ཡུམ་རྒྱས་འབྲིང་བསྡུས་
གསུམ་གྱི་སྦས་དོན་མངོན་རྟོགས་ཀྱི་རིམ་པ་རྣམས་གང་ཟག་གཅིག་གིས་གྲངས་དང་གོ་རིམས་མ་འཆོལ་བར་ཉམས་སུ་ལེན་ཚུལ་སྟོན་པར་བྱེད་པའི་བསྟན་བཅོས་ཆེན་བོ་མངོན་པར་རྟོགས་པའི་རྒྱན་གྱི་ཚིག་དོན་རྣམས་ལ་ལེགས་པར་བརྟགས་ཏེ་ཕ་རོལ་ཏུ་ཕྱིན་
པའི་གཞུང་ལུགས་ལ་སྦྱོང་བའི་དབུ་ཚུགས། དེར་བྱ་བྲལ་དགེ་བཤེས་བློ་བཟང་ཆོས་འཕེལ་བསྟེན་ཏེ་དགུང་ལོ་བཅུ་བདུན་ལ་བབས་པའི་དུས་སུ་རིག་ཆུང་གི་ཚོགས་ལངས་ཤིག་མཛད་པས་མཁས་པ་ཐམས་ཅད་ཤིན་ཏུ་ངོ་མཚར་བར་གྱུར། དུས་དེའི་སྟོན་

[009A]༄༅། །ལ་བབས་པ་ན་གྲུབ་པའི་དབང་ཕྱུག་དམ་པ་རྗེ་སྒྲུབ་ཁང་པ་དགེ་ལེགས་རྒྱ་མཚོའི་སྐུ་ཆེ་བའི་ཡོན་ཏན་གྱི་སྙན་པ་གསན་པས་ཐུགས་ཕྲོགས་ཏེ་རྗེའི་སྒྲུབ་ཁང་དུ་མཇལ་བར་བྱོན་པས། རྗེ་བཙུན་འདི་པའི་ཨ་ཁུ་འཕགས་པ་སྐལ་ལྡན་ཞེས་པའི་དཀའ་
བཅུ་པ་ཞིག་རྗེ་སྒྲུབ་ཁང་པ་ཆེན་པོའི་ཞབས་འབྲིང་དུ་ཡོད་པ་ངེས། དེ་རིང་བླ་མའི་མཇལ་ཁ་མི་འོང། སང་ཉིན་ཞལ་ལུང་གི་ཁྲིད་ཀྱི་སེམས་བསྐྱེད་མཆོག་པ་ཡིན་པས། ཁྲོམ་ནས་མེ་ཏོག་མང་པོ་ཉོས་ལ་ཁྱེར་ནས་ཤོག་ཅེས་པའི་ཞལ་ཏ་མཛད་པ་གསན་མ་ཐག་
ཤིན་ཏུ་དགྱེས་ནས། མེ་ཏོག་མང་པོ་བསྒྲུབས་ཏེ་ཉི་མ་ཤར་མ་ཐག་བྱོན་པས་སྒྲུབ་ཁང་གི་དགེ་སློང་དུལ་བའི་དཔལ་གྱིས་རྣམ་པར་བརྗིད་པ་རྣམས་དང་ལྷན་ཅིག་ཏུ་བྱང་ཆུབ་ཀྱི་སེམས་རིན་པོ་ཆེ་ཞེས་བྱ་བ་གང་གི་རྒྱུད་ལ་ལྡན་པ་ཙམ་གྱིས་སྐྱེས་བུ་དེ་དེ་བཞིན་གཤེགས་
པའི་རིགས་སུ་ངེས་པར་མཛད་ཅིང། དུས་གསུམ་གྱི་རྒྱལ་བ་ཐམས་ཅད་ཀྱིས་གཤེགས་པའི་ལམ་གཅིག་པུར་གྱུར་པ་དེ་ཇོ་བོ་རྗེ་དཔལ་ལྷ་གཅིག་དའི་པཾ་ཀ་རའི་མན་ངག་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ལེགས་བཤད་དམ་པས་གསལ་བར་
མཛད་པ་ལྟར་གྱི་ཆོ་ག་ཁྱད་པར་ཅན་གྱི་སྒོ་ནས་བྱང་ཆུབ་ཏུ་སེམས་བསྐྱེད་པར་མཛད་པས་དམ་པ་འདིའི་ཐུགས་ཀྱི་བང་མཛོད་མ་ལུས་བ་རིན་ཆེན་སེམས་མཆོག་དམ་པའི་ནོར་བུ་རིན་པོ་ཆེས་ཕྱུར་བུར་གཏམས་ཏེ་རྒྱལ་བའི་སྲས་ཀྱི་སྤྱོད་པ་རྨད་དུ་བྱུང་བ་རྒྱ་མཚོ་ལྟ་བུ་
རྣམས་ཀྱི་མངའ་བདག་ཆེན་པོར་གྱུར། གསུང་ཆོས་ཀྱི་ཚོགས་གྲོལ་མ་ཐག་དཀའ་བཅུས་ཁྲིད་ནས་སྒྲུབ་ཁང་དུ་་རྗེ་དགེ་ལེགས་རྒྱ་མཚོ་དཔལ་བཟང་པོ་དང་ནང་ལུགས་ཀྱི་ཞལ་འཛོམ་མཛད་པ་ན་སྒྲུབ་ཁང་པ་ཆེན་པོས་ཐུགས་དགྱེས་པ་དཔག་ཏུ་མེད་པ་དང་བཅས་པས་

[009B] སློབ་གཉེར་བཟང་པོ་རྒྱོབ། སྐབས་སྐབས་སུ་འདིར་ཤོག་བསླབ་ཡ་བྱེད་ཅེས་གསུང་ཞིང། རྟ་མགྲིན་གསང་སྒྲུབ་ཀྱི་བཀའ་བསྒོ་ཞིག་ཀྱང་སྩལ། དེ་ནས་སེ་རང་ཕྱིར་ལོག་ཕེབས་པའི་
ལམ་རི་ཁྲོད་ཀྱི་གཤམ་སེ་ཕུང་ཞིག་གི་འགྲམ་དུ། དཀའ་བཅུ་པས། དེ་རིང་བླ་མས་གསུང་བཤད་གནང་བ་རྣམས་སྐྱོར་དང་གསུངས་པར། རྗེ་འདིས། སྒྲུབ་ཁང་པ་ཆེན་པོའི་གསུང་ཐམས་ཅད་ལྷག་མ་མེད་པར་དྭང་སིང་གིས་སྐྱོར་བར་མཛད་པས་དཀའ་བཅུས་ཁྱེད་བག་
ཆགས་བཟང་པོ་ཞིག་འདུག་ཅེས་གསོལ། དགུང་ལོ་བཅོ་བརྒྱད་ལ་བབས་པའི་ཚེ་མཁར་རྡོ་དབོན་སློབ་རིན་པོ་ཆེ་འོལ་ཁ་ནས་སྐྱིད་ཤོད་དུ་ཕེབས་ཏེ། ལྷ་ས་ནག་ཚང་བྱང་དུ་ཚོགས་མཆོད་ཀྱི་དུས་སློབ་མའི་ཚོགས་དུ་མ་ལ་བྱང་ཆུབ་ལམ་གྱི་རིམ་པའི་ཁྲིད་པཎ་ཆེན་ཆོས་ཀྱི་
རྒྱལ་པོ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་མན་ངག་དམ་པ་བྱང་ཆུབ་བདེ་ལམ་གྱི་སྟེང་ནས་སྩལ་བ་གསན་པར་ཕོབས་པས་ལམ་གྱི་ངོ་བོ་དང། གྲངས་དང། གོ་རིམས་དང། དབྱེ་བ་སོ་སོའི་དོན་རྣམས་ལ་ངེས་པ་གཏིང་ཚུགས་པ་འཁྲུངས་ཏེ། རྒྱུ་འབྲས་
མན་ངག་བདུན་གྱི་དང་པོ་མར་ཤེས་ཀྱི་སྐབས་ནས་འབྱུང་བ་ལྟར་དེ་ཕྱིན་ཆད་ནས་བཟུང་སྟེ་སེམས་ཅན་གཟིགས་སོ་ཅོག་ལ་འདི་ནི་བདག་གི་དྲིན་ཅན་གྱི་མའོ་སྙམ་པ་འབད་མེད་དུ་ཐུགས་ལ་འཆར་བ་བྱུང་བ་འདི་ནི། གཞན་གྱིས་ཡི་རང་བཙམ་ཡང་བྱ་བ་དཀའ་བའི་གནས་རྣམས་
ལ་མྱོང་བ་མཐར་ཕྱིན་པ་མངོན་དུ་མཛད་པའོ། །གཞན་ཡང་རྗེ་གྲུབ་པའི་དབང་ཕྱུག་དགེ་ལེགས་རྒྱ་མཚོ་དཔལ་བཟང་པོ་དང་མཁར་རྡོ་རྗེ་བཙུན་འདི་གཉིས་རྗེ་འདི་པའི་བླ་མ་བཀའ་དྲིན་ཆེ་ཤོས་སུ་འཛིན་པར་མཛད་ཅིང། ཁྱད་པར་རྗེ་སྒྲུབ་ཁང་པ་དང་ནམ་མཇལ་རེས་ཀྱིས་ཐ་

[010A]༄༅། །མལ་པའི་སྣང་བ་ཐམས་ཅད་འགགས་ནས་ཐུབ་དབང་རྡོ་རྗེ་འཆང་དུ་དངོས་སུ་གཟིགས་ཏེ་དག་པའི་སྣང་བ་འབྱམས་སུ་ཀླས་པ་ཞིག་གི་རོལ་པར་ཁྱུར་གྱིས་འགྲོ་བ་ཞིག་ཡོད་པར་སྣང། འོ་ནའང་གླེགས་བམ་རིན་པོ་ཆེ་ལས། རང་སྐྱོན་བསྒྲག་ཅིང་
ཡོན་ཏན་སྦ་བར་གསུངས་པའི་རྣམ་ཐར་དམ་པ་ལྷུར་བཞེས་པས་བདག་ཅག་ལྟ་བུས་ཚུལ་དེ་ཞིབ་པར་ཅི་ལ་རྟོགས། དེ་ལྟ་མོད་ཀྱི་རྗེ་བཙུན་བླ་མའི་གསུང་ལས་སྒྲུབ་ཁང་རིན་པོ་ཆེ་དང་མཇལ་བའི་དུས་སུ་རྗེའི་བྱིན་རླབས་ཀྱིས་ཞག་ལྔ་དྲུག་ཙམ་རེ་མི་དགེ་བའི་རྟོག་པ་
རང་འགགས་སུ་འགྲོ་ཞིང། སེམས་ལ་དགའ་བ་དང་བདེ་བའི་ཉམས་བརྗོད་དུ་མེད་པ་རེ་ནར་མར་འོང་གིན་ཡོད་ཅེས་ཡང་ཡང་ཐོས་པ་ལས་ཤེས་སོ། །དེར་ཕར་ཕྱིན་གྱི་གཞུང་ལུགས་ལ་བརྒལ་བརྟག་གི་སྒོ་ནས་དཔྱད་པ་མཛད་སྐབས། སྔར་བསྡུས་གྲྭ་ལ་ཐུགས་
གཉེར་མཛད་སྐབས་དང་མི་འདྲ་བར་ཅུང་ཟད་དཀའ་ཙམ་བྱུང་པར་བརྟེན། ་རྗེ་སྒྲུབ་ཁང་པ་ཆེན་པོར་གསོལ་བ་བཏབ་སྟེ་རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་ལྡན་མ་དགེ་བཤེས་ངག་དབང་རིན་ཆེན་དང་ལྷན་ཅིག་འཛིན་ཆོས་དང་བཅས་པའི་ཉམས་ཁྲིད་དུ་ཞག་
གསུམ་གྱི་རིང་བཞེས་ཤིང། ཉི་མ་དེ་ཉིད་ནས་བཟུང་བླ་མའི་རྣལ་འབྱོར་དེའི་ཉམས་བཞེས་ཉིན་རེ་བཞིན་འཆག་མེད་དུ་མཛད་པས། ཆོས་རབ་ཏུ་རྣམ་འབྱེད་ཀྱི་ཤེས་རབ་ཟབ་ཅིང་གསལ་ལ་མྱུར་ཞིང་ཕྲ་བའི་བློ་གྲོས་དབྱར་གྱི་ཆུ་བོ་ལྟར་འབད་མེད་དུ་རྒྱས་ལ། ཁྱད་པར་
དུ་བྱེ་གཞུང་གི་སྒྲོལ་མའི་རྡོ་སྐུའི་མདུན་ན་ཕར་ཕེབས་པའི་ཚེ་གློ་བུར་ཉིད་དུ་སྔར་དང་ཡེ་མི་འདྲ་བའི་གསུང་རབ་ཀྱི་དོན་ལ་གོ་བ་ལེགས་པར་ཆགས་ནས། སྐབས་དང་པོ་ནས་གསུངས་པའི་སེམས་བསྐྱེད་སོགས་ཆོས་བཅུས་མཚོན་པར་བྱ་བའི་རྣམ་པ་ཐམས་ཅད་མཁྱེན་

[010B] གང་ཟག་རང་ཉིད་སྐུ་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བརྒྱད་ཅུས་བརྒྱན་པའི་ཡང་དག་པར་རྫོགས་
པའི་སངས་རྒྱས་ཡེ་ཤེས་ཆོས་སྐུའི་བདག་ཉིད་ཅན་གྱི་གོ་འཕང་མངོན་དུ་བྱེད་ཚུལ་ཕྲ་ལ་ཞིབ་པར་མཁྱེན་ནས། མགོན་པོ་བྱམས་པའི་མན་ངག་དམ་པ་དང་དེ་གསལ་བར་བྱེད་པའི་རྒྱ་བོད་ཀྱི་བསྟན་བཅོས་ཐམས་ཅད་གདམས་ངག་ཏུ་ཤར་བར་གྱུར། སྐབས་དེར་བླ་
མའི་རྣལ་འབྱོར་དེ་དང་འབྲེལ་བའི་སྒོ་ནས་དམིགས་བརྩེ་མ་ཁྲི་ཕྲག་གཅིག་ཙམ་སོང་མཚམས་སུ་མཁན་པོ་དཔལ་འབྱོར་གྲགས་པ་དང་ལྷན་ཅིག་ར་ཁ་བྲག་ཏུ་སྐུ་མཚམས་ཤིག་མཛད་ནས། ཞག་ཉེར་ལྔའི་རིང་མཁན་པོ་དཔལ་འབྱོར་གྲགས་པ་བསྙེན་པ་བྱེད་
པའི་དུས་སུ་ལྟུང་བཤགས་སོ་ལྔ་རེ་དང་བརྐྱང་ཕྱག་སྦྲགས་ཏེ་མཛད་པའི་འོག་ཏུ། ཨར་པ་ཙན་དང་དམིགས་བརྩེ་མའི་ལྗགས་བཟླས་བླ་མའི་རྣལ་འབྱོར་གྱི་ཏིང་ངེ་འཛིན་ཤིན་ཏུ་གསལ་བར་མཛད་བས། ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བྱིན་རླབས་ཁྱད་པར་ཅན་ཞུགས་
པའི་མཐུ་ལ་བརྟེན་ནས། སྐུ་ལུས་ལ་སྔོན་ཆད་ཚོར་མ་མྱོང་བའི་དྲི་ཞིམ་པོ་ཡང་ཡང་ལྡང་བ་དང་མནལ་ལམ་དུ་སྤྲུལ་མེར་བསྲེགས་པ་དང་རལ་གྲི་རྙེད་པ་རྣམས་ཡང་ཡང་བྱུང་གསུང་སྟེ། དེ་ཡང་སྣོད་མིན་རྣམས་ཀྱི་དོར་དེ་ཙམ་ལས་བཀའ་མི་སྩལ་མོད། དག་པའི་སྣང་བ་
ཅན་སྐལ་ལྡན་གྱི་སྐྱེ་བོས་ལེགས་པར་བརྟགས་ན་དུས་དེ་ཙམ་ནས་ཏིང་ངེ་འཛིན་དང་གཟུངས་དང་སྤོབས་པ་དང། མངོན་པར་ཤེས་པ་མཐའ་ཡས་པ་ལ་མངའ་འབྱོར་ཏེ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལས་ཐེག་པ་ཆེན་པོའི་ཆོས་ཀྱི་བདུད་རྩིའི་བགོ་སྐལ་མང་དུ་བཞེས་

[011A]༄༅། །པར་གདོན་མི་ཟ། དེ་དག་གི་དུས་ཀུན་ཏུ་ཨེ་མ་ཧོ། །འཇིག་རྟེན་གྱི་གནས་ལུགས་དང་གྲོགས་བཤེས་སྲིད་པའི་ཕུན་ཚོགས་དང་བཅས་པ་འདི་དག་ཐམས་ཅད་ནི་མི་རྟག་ཅིང་བསླུ་བའི་ཆོས་ཅན་འབའ་ཞིག་སྟེ། དེ་བས་ན་དེ་དག་ལས་ནི་རིང་དུ་བྱོལ་
ནས་བས་མཐའི་གནས་བསམ་གཏན་དང་རྗེས་སུ་མཐུན་པར་སོང་ལ། ཐོས་དོན་མ་ལུས་པ་ཡིད་ལ་སེམས་པའི་སྒྲུབ་པ་ལ་གཞོལ་བར་བྱ་བ་ནི། ཇི་སྐད་དུ། མགོན་པོ་ཞི་བ་ལྷས། ཁང་སྟོང་ཤིང་དྲུང་ཕུག་དག་ཏུ། །གང་དུ་ཇི་སྲིད་འདོད་གནས་ཤིང། །ཡོངས་
འཛིན་བསྲུང་བའི་སྡུག་བསྔལ་དག་ལྟོས་པ་མེད་པར་བག་ཡངས་སྤྱོད། །རང་དབང་སྤྱོད་ཅིང་ཆགས་མེད་ལ། །གང་དང་ཡང་ནི་འབྲེལ་མེད་པར། །ཆོག་ཤེས་བདེ་སྤྱོད་གང་ཡིན་པ། །དབང་པོས་ཀྱང་ནི་དེ་རྙེད་དཀའ། ཞེས་གསུངས་པ་ལྟར། འདུ་འཛིའི་གཡེང་བ་
ཐམས་ཅད་རིང་དུ་སྤངས་ནས་གཅིག་ཏུ་དབེན་པའི་རི་ཁྲོད་དུ་རང་གི་སེམས་རྒྱུད་ཀུན་ཏུ་འདུལ་ཞིང། རྗེ་བླ་མ་རྣམས་ཀྱི་ཞལ་གདམས་བདུད་རྩིའི་སྙིང་པོ་ལ་ཉམས་ལེན་དུ་བྱས་ཏེ་རང་གི་མི་ལུས་དོན་ལྡན་དུ་བྱེད་པ་ནི་དམ་པའི་སྤྱོད་པ་རྨད་དུ་བྱུང་བའོ་སྙམ་དུ་དགོངས་
ནས་དིང་རི་བརྒྱད་ཅུ་དང་ཁྲོ་ཕུའི་སྙིང་གཏམ་སུམ་ཅུ་པ། པཎ་ཆེན་ཆོས་ཀྱི་རྒྱལ་མཚན་གྱིས་ཉམས་མགུར་དུ་བཞེས་པ་དབེན་པ་ལ་དགའ་བའི་གཏམ་རྣམས་ཡང་ཡང་གཟིགས་ཤིང་དབེན་གནས་ལ་ཐུགས་སྦྱོང་མཛད། དེ་ལྟར་རྩོད་གྲྭ་ལ་བརྩོན་པར་མཛད་པའི་
དུས་དེར་འཚོ་བའི་ཡོ་བྱད་ལ་ཆེད་དུ་གཉེར་བའི་རྩོལ་བ་ཅུང་ཟད་ཙམ་ཡང་མེད་པར་རས་སུ་བོར་ཏེ། དམ་པའི་ཆོས་ཀྱི་དོན་ལ་ཐོས་བསམ་གྱིས་ནན་ཏན་ལྷུར་མཛད་པ་ཁོ་ན་ལ་གཞོལ་བར་མཛད་པར་བརྟེན། གསོལ་ཟས་ཀྱི་རིགས་ཤིན་ཏུ་དཀོན་པར་གྱུར་ཏེ་གསོལ་

[011B]གསོལ་ཞིབ་གསོལ་རྒྱུ་ཙམ་ཡང་མེད་མོད་ཀྱི། ངང་ཚུལ་དེ་ལ་ཅུང་ཟད་ཙམ་ཡང་མི་དགོངས་པར་དབེ་མཚམས་སོགས་མཛད་དེ་ཕར་ཕྱིན་གྱི་ཐལ་ཕྲེང་ཟུར་བཀོལ་བཞི་དང་བཅས་པ་དང། དབུ་མ་སྐལ་བཟང་མགུལ་རྒྱན་
ཡོངས་སུ་རྫོགས་པ་རྣམས་ཐུགས་ལ་ཤིན་ཏུ་བྱང་བར་གཟུངས་ནས་ཚོགས་གསོག་ཀྱང་གནང། གཞན་ཡང་པཎ་ཆེན་བདེ་ལེགས་ཉི་མའི་འདུལ་བ་གཞི་སྟོད་གཞི་སྨད། མཛོད་རྩ་བ། ཀུན་གཟིགས་ལྔ་པ་ཆེན་པོས་མཛད་པའི་མཛོད་ཀྱི་དཀའ་འགྲེལ་ཆོས་
མངོན་རིན་ཆེན་འདྲེན་པའི་ཤིང་རྟ་རྣམས་ཐུགས་ལ་གཟུངས་ཏེ་རྩོད་གྲྭ་ཤིན་ཏུ་སྨར་བར་མཛད། དེར་གསོལ་ཟས་སྐྱ་ལ་ན་བཟའ་ཧྲུལ་བ་ཆོས་བརྒྱད་ལ་དགའ་བ་རྣམས་ཀྱིས་བལྟས་ན་ཡང་ལ། གནས་ལུགས་རྟོགས་པ་རྣམས་ཀྱིས་བརྟགས་ན་མཆོག་
ཏུ་མོས་པ་བསྐྱེད་པར་བྱེད་པར་བཞུགས་ཏེ། གུང་ཚིགས་ཀྱི་ཆོས་གྲྭ་གྲོལ་ནས་གཟིམས་ཤག་ཏུ་རེ་ཕེབས་ཕྱག་དཔེ་དག་ལ་གཟིགས་ཏེ་དགོངས་ཆོས་ལ་ཕེབས། དེ་གྲོལ་ནས་ཀྱང་ཞྭ་ཟླ་མ་གསོལ་བཞིན་པར་སྤྱི་ཁང་གི་དཀྱིལ་དུ་ཐོས་བསམ་ལ་བརྩོན་འགྲུས་སུ་བཞུགས་པས། ལྷོ་པ་ཚང་ལ་གཙང་པ་ཆོས་གྲགས་ཟེར་བ་ཞིག་ཡོད་པ་དེས་སེམས་ཀྱིས་མ་བཟོད་ནས། ་རྗེ་འདི་པ་བསོད་ནམས་ཀྱི་ཞིང་དུ་སྤྱན་དྲངས་ནས། ཁོ་པ་རང་ལའང་ཆ་རྐྱེན་བཟང་པོ་མེད་མོད་ཇ་རོ་སྐོལ་བ་ལ་ཞག་བཏབ་པའི་གསོལ་ཇ་ཡང་ཡང་ཞུས་ཤིང་
བདག་ཉིད་ཆེན་པོ་འདིས་ཀྱང་ཆ་རྐྱེན་དང་མཐུན་པའི་བསྙེན་བཀུར་བདག་གིར་མཛད་དེ་ཐོས་བསམ་ལ་ཉིན་མཚན་ཁོར་ཡུག་ཏུ་གཞོལ་བར་བཞུགས། སྐབས་ཤིག་སྒྲོལ་འདོན་ལ་ཕེབས་པའི་ཡོན་ལ་རྩམ་བ་ཞིག་བྱུང་བ་དེས་ཚོགས་རྩམ་མཛད་དེ་གསོལ་ཞག་ལ་

[012A]༄༅། །ཟན་བསྒྲིལ་བ་གསོལ་ཚིགས་སྐབས་ཆུའི་ནང་དུ་བཤིག་སྟེ་དེ་ལ་ཐུག་པ་ཞིག་སྐོལ་བ་མཛད་ནས་བཞེས་གྲབས་མཛད་ཀྱིན་ཡོད་པའི་དུས་སུ་སྒོམ་བདེ་རས་ཆུང་སྐུ་སྐྱེ་ཞེས་བྱ་བ་ཞིག་བྱུང་ནས་འགྲོ་མཉན་པར་ཁོ་ལའང་བཞེས་འཇམ་དེ་ཕངས་པ་མེད་
པར་སྩལ། དེ་དག་གི་ཚེ་ལྷོ་པ་རབ་འབྱམས་བ་བློ་བཟང་སྦྱིན་པ་ཟེར་པ་ཆས་ཀ་དགའ་རབ་བྱས་པ་ཞིག་ཡོད་པ་དེས་ཀྱང་བསོད་ནམས་ཀྱི་ཕྱིར་གསོལ་ཇ་ཡང་ཡང་ཞུས། སྐབས་ཤིག་མང་ཇ་ལ་ཕེབས་ནས་ཀ་བའི་དབྲག་གཅིག་ཏུ་བཞུགས་པར། ཚོགས་པ་རྣམས་
ཀྱིས༑ དཀོན་མཆོག་གསུམ་ལ་བདག་སྐྱབས་མཆི། ཞེས་སོགས་གདངས་རིང་པོ་དང་བཅས་ཏེ་མཛད་པ་དང་ཚོགས་པ་རྣམས་ཀྱིས་རྩམ་པ་བཞེས་པའི་དྲི་གསན་པར་བརྟེན། ལས་འབྲས་ལ་ཡིད་ཆེས་ཀྱི་ངེས་པར་ཆེན་པོ་འཁྲུངས་ནས་སྤྱན་ཆབ་མང་དུ་མཛད་
པས༑ བསྟན་འཛིན་ཆོས་འཕེལ་ཟེར་བ་ཞིག་ཡོད་པ་དེས་ཞིབ་ཁུག་བླངས་ནས་གསོལ་ཞིབ་ཕུལ། སྐུ་ཤམ་ཤིན་ཏུ་ཧྲུལ་བར་གྱུར་ཏེ་རྒྱལ་བྱེད་དགེ་སློང་རིག་འཛིན་ཟེར་བ་ཞིག་གིས་ཤམ་ཐབས་རྙིང་སེ་བ་ཞིག་ཕུལ་བ་དེས་རེ་ཞིག་ཐུབ་ཅིང། དབུ་མའི་
འཛིན་གྲྭར་ཕེབས་སྐབས་དེའང་ཟད་ནས་བགྲོ་གླེང་མཛད་སྐབས་ཞབས་པུས་གཉིས་སྔོ་ཧྲེང་ཧྲེང་བྱེད་པར་གྱུར་དུས། བསམ་བློ་དཀའ་བཅུ་བསམ་གཏན་ལྷུན་གྲུབ་ཟེར་བའི་མཁས་པ་ཞིག་ཡོད་པ་དེས་ནང་དུ་སྤྱན་དྲངས་ནས་ཇ་བཟང་པོ་དང་སྐུ་ཤམ་བཅས་
ཕུལ་ཞིང། ་རྒྱལ་དབང་ཚངས་དབྱངས་རྒྱ་མཚོ་སེ་རར་ཕེབས་སྐབས་གྲྭ་པ་རྣམས་ལ་དངུལ་ཞོ་གསུམ་རེའི་སྡུད་མོ་བྱུང་བར་རྗེ་འདི་པའི་ཕྱག་ན་དངུལ་ཡུངས་འབྲུ་ཙམ་ཞིག་ཀྱང་མེད་སྟབས་སོགས་ཕྲུག་ངག་དབང་གྲགས་པ་ཟེར་བ་ཞིག་ཡོད་པ་དེས་ཁོ་རང་

[012B] གཅིག་ཞིབ་ཉོ་རིན་དུ་འཚལ་ཞེས་ཕུལ། དེ་ལྟར་ཡོ་ཆས་ཀྱི་རྣམ་པ་ཤིན་ཏུ་བཀྲེན་པ་དེ་ལྟ་བུའི་དུས་དང། ཕྱིས་སུ་སྲིད་པ་གསུམ་གྱི་ཆེ་དགུ་མ་ལུས་པས་ཞབས་ཀྱི་པདྨོལ་
བཏུད་དེ་འཇིག་རྟེན་གྱི་དངོས་པོ་གྱ་ནོམ་བ་རི་བོ་བཞིན་དུ་སྤུངས་པ་གཉིས་ཀ་ལ་ཆགས་སྡང་གི་ཁྱད་པར་ཅུང་ཟད་ཀྱང་མེད་པར། བཟང་ངན་གྱི་ཁྱད་པར་དེ་ཐམས་ཅད་མི་རྟག་ཅིང་སྡུག་བསྔལ་བའི་རང་བཞིན་ཅན་དུ་གཟིགས་ཏེ། ངེས་པར་འབྱུང་བའི་
ཐུགས་སྐྱོ་ཤས་ཅན་འབའ་ཞིག་གིས་འངའ་བར་མཛད་དེ། ཉིད་ཀྱི་བཀའ་ལས། སློབ་གཉེར་གྱི་ཚེ། ཡོད་དུས་མི་དགོས་པའི་བཟའ་ཆེ་དང་ཚོགས་འདུ་སོགས་བྱས་པ་རང་ནི་མེད། འོན་ཀྱང་ལས་དབང་གིས་བཀྲེན་སེ་རང་བྱུང་བ་ཡིན། དེང་སང་གི་
དུས་སུ་དངུལ་རྡོ་ཚད་གཉིས་གསུམ་རེ་མདུན་དུ་སྤུངས་བྱུང་བ་ལས། སློབ་གཉེར་བྱེད་དུས་ཇ་རོ་བཙོས་པ་ཇ་ཕོར་རེ་བྱིན་བྱུང་བ་དེ་ཚོལ་དགའ་ཚོར་བརྒྱ་འགྱུར་ཙམ་གྱིས་ཆེ་བ་ཡོང་གིན་འདུག་དེ་དུས་ཀྱི་ཕན་འདོགས་བྱེད་མཁན་དེ་ཚོ་བཀའ་དྲིན་ཆེ་བར་
བསམས་ནས། ད་དུང་སེམས་ལམ་བརྗེད་བར་བྱེད་ཀྱིན་ཡོད་ཅེས་བྱས་པ་གཟོ་བའི་གསུང་དང་བཅས་པ་ཐོས་སོ། །དུས་དེར་ཀུན་གཟིགས་རྒྱལ་དབང་ཚངས་དབྱངས་རྒྱ་མཚོ་སེ་རར་ཆིབས་བསྐྱོད་མཛད་སྐབས་སེར་སྨད་དགེ་བཤེས་རྒྱལ་རོང་དབོན་ཆུང་དང་
མཉམ་དུ་བཞུགས་གྲལ་ཆེན་མོར་ཚོགས་ལངས་མཛད་པས་རང་བཞིན་ཚིག་འཁྲི་ཙམ་གཡམ་རྒྱུག་མ་ཡིན་པར་གཞུང་ལུགས་ཀྱི་དགོངས་དོན་ཕྱིན་ཅི་མ་ལོག་པར་རིགས་པ་དྲི་མ་མེད་བའི་ལམ་ནས་དྲངས་ཏེ་གཏན་ལ་འབེབས་པའི་ལེགས་བཤད་ཀྱི་ང་རོས་

[013A]༄༅། །ཀུན་གཟིགས་རྒྱལ་བའི་དབང་པོས་གཙོ་མཛད་དེར་ཚོགས་ཐམས་ཅད་ཀྱི་ཡིད་ཀྱི་ཁྱེའུ་རྣམ་དཔྱོད་ཀྱི་ལྕགས་ཀྱུས་ཅིར་ཡང་དྲངས་པར་གྱུར། དབུ་མ་ལ་ཐུགས་སྤྱོད་མཛད་པའི་དུས་ཤིག་ཏུ་བསམ་བློ་དགེ་བཤེས་བསམ་གཏན་ལྷུན་
གྲུབ་ལས་རེ་རྗེ་བཙུན་པའི་དབུ་མའི་སྟེང་ནས་མཛུབ་ཁྲིད་ཚར་གཅིག་གསན་པས་སྟོན་པ་བླ་ན་མ་མཆིས་པ་ཐུགས་རྗེ་འགྲན་པའི་ཟླ་ཐམས་ཅད་དང་བྲལ་བ་་ཤཱཀྱའི་རྒྱལ་པོ་གང་གི་གསུང་གསད་མ་ལུས་པའི་གནད་ཀྱི་དོན་པོ་མཐའ་བྲལ་དབུ་མའི་
གཞུང་ལུགས་ལ་སྒྲ་སྤྱི་ཙམ་གྱི་རྗེས་སུ་འབྲེང་བའི་ཚིག་གཡམ་མ་ཡིན་པའི་གོ་བ་ཤིང་རྟ་ཆེན་པོ་དཔལ་མགོན་འཕགས་པ་ཀླུ་སྒྲུབ་དང་དཔལ་ལྡན་ཟླ་བ་གྲགས་པའི་དགོངས་དོན་ཆོས་ཀྱི་རྒྱལ་པོ་རྒྱལ་བ་གཉིས་པ་བློ་བཟང་གྲགས་པ་ཡབ་སྲས་ཀྱི་བཞེད་པ་
ཇི་ལྟ་བ་བཞིན་འཁྲུངས་ནས་ཆོས་གྲྭར་རྩོད་པ་བྱེད་པ་ལ་སོགས་པའི་བྱ་བ་རྣམས་ཕ་རོལ་གྱི་སྨྲ་བ་ལན་མེད་དུ་བྱེད་པ་ཙམ་གྱི་ཆེད་མ་ཡིན་གྱི། ཕྱོགས་སྔའི་སྐབས་སུ་ཇི་ལྟར་འབྱུང་བ་ལྟ་བུའི་ལོག་ལྟ་རྣམས་རང་གི་རྒྱུད་ལ་འདུག་མི་འདུག་ལེགས་པར་
བརྟགས་ཏེ། གལ་ཏེ་སྣང་ན་ལེགས་པར་བཤད་པའི་རང་ལུགས་སུ་ཇི་ལྟར་འབྱུང་བ་ལྟར་གྱི་རིགས་པ་དྲི་མ་མེད་པས་སུན་ཕྱུངས་ནས་སྣང་བས་ཡོད་པའི་མཐའ་མ་ལུས་པ་སལ་ཞིང། སྟོང་བས་མེད་པའི་མཐའ་རྣམ་པར་གཅོད་པའི་འཛིན་སྟངས་ཀྱི་
རྒྱལ་པོ་ཤེས་རབ་ཀྱི་ཆ་དང་དེས་ཟིན་པའི་རྒྱལ་བའི་སྲས་ཀྱི་རྒྱ་ཆེ་བའི་སྤྱོད་པ་རྨི་ལམ་གྱི་ཡུལ་ལྟ་བུའི་བདེན་མེད་ཀྱི་རང་བཞིན་ཅན་ཐབས་ཀྱི་ཆ་རྣམས་ཟུང་དུ་འཇུག་པའི་ལམ་ལས་རྒྱལ་བའི་གོ་འཕང་ལ་བགྲོད་པར་བྱ་བའི་ཆེད་ཡིན་པར་ལེགས་པར་

[013B] སྐབས་ཤིག་མན་ལ་ལམ་དུ་རྗེ་ཉིད་ཕ་ཡུལ་དུ་ཕེབས་འདུག་པར་གཟིམས་ཁང་གི་སྟེང་ན་བྱེས་ཞལ་སྔ་ནས་བློ་བཟང་ནོར་བུ་དེ་ཁྲི་ཞིག་གི་སྟེང་ན་བཞུགས་འདུག་པའི་མདུན་ཅོག་གི་ཁར་གླེགས་བམ་གཉིས་དང་སྡེར་མནས་འབྲུ་
དཀར་པོས་གང་བ་གཅིག་བཅས་བཞག་འདུག་པ་ལས་བྱེས་ཞལ་སྔ་ནས་ཀྱིས་ནས་འབྲུ་འཐོར་ཞིང་ཤིས་པ་མང་དུ་བརྗོད་དེ། གླེགས་བམ་གཉིས་ཕུལ་ནས་འདུལ་བ་དང་མཛོད་ཀྱི་པུ་སྟི་ཡིན་ཟེར་བ་ཞིག་བྱུང་བར་ཅི་ཡིན་སྙམ་དུ་དགོངས་པར། དེ་ནས་རིང་པོར་མ་ལོན་
པར་བྱེས་ཞལ་སྔ་ནས་ཀྱིས་གླིང་བསྲེ་དཀའ་བཅུའི་མཚན་འདོགས་ཕུལ་བྱུང་བདེ་ལ་བལྟབ་འདུག་གསུངས། དེར་གླིང་བསྲེའི་གྲྭ་བསྐོར་མཛད་སྐབས་བཤད་རིང་གཞུང་ཇི་ལྟ་བུ་ཞིག་ལ་རྒྱབ་པ་ལེགས་སྙམ་དུ་དགོངས་ནས། རྗེ་གྲུབ་བའི་དབང་ཕྱུག་དམ་པ་
སྒྲུབ་ཁང་རིན་པོ་ཆེར་ཇི་ལྟར་འཐད་ཅེས་ཞུས་པར། འཇམ་དཔལ་ཞལ་ལུང་ལ་རྒྱབ་ན་རྗེས་སོར་ཁྲིད་གཏོང་བ་ལ་ཁྱད་ཆེན་པོ་འོངས་ཞེས་མ་འོང་ལུང་བསྟན་དང་བཅས་པའི་བཀའ་ཕེབས། རྗེ་བཙུན་བླ་མ་འདིས་མཁན་པོ་དཔལ་འབྱོར་གྲགས་པའི་ཤག་ཏུ་དཔེ་མཚམས་
མཛད་ནས་བཤད་པ་མཛད་རྒྱུ་རྣམས་ཐུགས་ལ་གཟུངས་ཏེ། དགུང་ལོ་ཉི་ཤུ་རྩ་གཅིག་པ་ཆུ་ཕོ་རྟའི་ལོར་སེར་ཐེག་ཆེན་མཁས་མང་འདུས་པའི་གླིང་གི་གླིང་བསྲེའི་གྲྭ་བསྐོར་མཛད་པས། བཤད་རྩོད་དེ་དག་ཐམས་ཅད་ཀྱི་སྐབས་སུ་མཁས་རྨོངས་མ་ལུས་པ་ཤིན་ཏུ་ངོ་
མཚར་བས་དགའ་བའི་ཅ་ཅོ་ཅ་རི་ཡང་སྒྲོག་པར་གྱུར། གླིང་བསྲེ་ཚར་ནས་ཕུར་བུ་ལྕོག་ཏུ་སྒྲུབ་ཁང་རིན་པོ་ཆེ་གྲུབ་པའི་དབང་ཕྱུག་ཆེན་པོ་མཇལ་བར་བྱོན་པས། རྗེ་སྒྲུབ་ཁང་པ་ཆེན་པོ་སེར་རྩེར་ཕེབས་གྲབ་འདུག་པ་དང་མཇལ། དེར་བྱིན་རླབས་ཞུ་བ་མཛད་

[014A]༄༅། །པས་གྲུམ་རྩེ་རྙིང་སེ་བ་ཞིག་འདུག་པ་དེའི་ཁར་འཁོད་ལ་འདི་རྣམས་ལོངས་སྤྱོད་ཅེས་ལྷ་བཤོས་དང་བྱིན་གྱིས་བརླབས་པའི་ནང་མཆོད་རྙིང་པའི་ཆ་ཤས་ཅུང་ཟད་རེ་སྩལ་ཏེ། ང་སྒྲུབ་ཁད་དུ་འགྲོ་བས་འདི་ཁྱེར་ཤོག་གསུངས་ནས་ལྕི་བ་
སོགས་མེ་ཤིང་གིས་གང་བའི་སྒྱེ་མོ་ཤིན་ཏུ་ལྕི་བ་ཞིག་བསྐུར་བར་མཛད་པ་ན། རྗེ་འདི་པའི་ཐུགས་ལ་དེ་རིང་བླ་མའི་ཞབས་ཏོག་ལ་ཤི་བར་གྱུར་ཀྱང་ཤིན་ཏུ་ནས་འཚེངས་སྙམ་དུ་སྦྲོ་བ་ཚེད་མེད་པ་ཞིག་འཁྲུངས་ཏེ་སྙིང་རུས་བསྐྱེད་ནས་ཁྱེར་ཕེབས་པས། རྗེ་
གྲུབ་པའི་དབང་ཕྱུག་སྒྲུབ་ཁང་པ་ཆེན་པོས་ཀྱང་བར་བར་དུ་སྐུ་ངལ་མཛད་བཞིན་པར་གྲུབ་པའི་དབང་པོ་དེ་ཉིད་ཀྱིས་སྔར་དྭགས་པོ་གྲྭ་ཚང་དུ་ཐུགས་གཉེར་མཛད་ལུགས་ཐོ་རེ་བ་ཞིག་གསུང་བར་མོས་གུས་བརྗོད་ལས་འདས་པ་རེ་འཁྲུངས། སྒྲུབ་ཁང་དུ་
ཕེབས་སྐབས་སྒྲུབ་ཁང་གི་ཕན་ཚུན་ན་རྒོད་ཐང་སྨུག་རེ་བབས་འདུག་པ་རྗེ་སྒྲུབ་ཁང་པ་ཆེན་པོར་ཅུང་ཟད་ཀྱང་མི་བྲོས་པར་སྣང་བས། འདི་རྣམས་མཁའ་འགྲོ་ཕོ་མོ་ཇི་ལྟ་བུ་ཞིག་གི་སྤྲུལ་པ་ཡིན་སྙམ་བ་ཐུགས་ལ་ཤར་ཞིང། སྒྲུབ་ཁང་དུ་ཕེབས་ཟིན་ནས་
གྲུབ་པའི་དབང་ཕྱུག་ཆེན་པོས་རྗེ་འདི་པ་ལ་དེ་ཁྱོད་རང་ཆོས་ལེགས་པོ་ཞིག་བྱས་ན་འོང་བར་འདུག་གསུངས། རྗེ་འདི་པས། ལགས་ཆོས་ཇི་ལྟར་བྱེད་ཞུས་པས། སྒྲུབ་ཁང་རིན་པོ་ཆེའི་ཞལ་ནས། ཆོས་ལེགས་པོ་ཞིག་བྱེད་ན་རི་ཁྲོད་ལ་འགྲོ་དགོས། དེ་
ཁྱོད་ཀྱིས་ཡོང་ངམ་མི་ཡོང་བལྟའོ་གསུངས་ནས་རྣལ་འབྱོར་གྱི་དབང་ཕྱུག་མི་ལ་རས་པའི་མགུར་འབུམ་ཞིག་ལ་དཔེ་མོ་ལན་གསུམ་འདེབས་པར་མཛད་པ་ཐམས་ཅད་བཟང་པོ་འབའ་ཞིག་བབས། རྗེ་བཙུན་བླ་མ་འདི་བས་བླ་མའི་ཞབས་ལ་ཡན་ལག་

[014B] འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། ཞེས་སོགས་བཀའ་བཞིན་བསྒྲུབ་པའི་མཆོད་པས་མཉེས་པར་བྱེད་ནུས་པའི་སྨོན་ལམ་རྒྱ་ཆེར་འདེབས་པར་མཛད་དེ། དེ་ནས་སླར་ཡང་སེར་ཐེག་པ་ཆེན་པོའི་གླིང་དུ་ཕེབས་ནས་ཐོས་
བསམ་གྱི་བྱ་བ་ལ་ཉིན་མཚན་ཁོར་ཡུག་ཏུ་གཞོལ་བ་འབའ་ཞིག་གིས་དུས་འདའ་བཞིན་བ་ནས། ཕྱི་ལོ་དེ་ལ་ཕུར་བུ་ལྕོག་ཏུ་སླར་ཡང་རྗེ་གྲུབ་པའི་དབང་ཕྱུག་དགེ་ལེགས་རྒྱ་མཚོ་མཇལ་བར་བྱོན་ནས། །གསོལ་ཚིགས་ཐོན་ཏེ་དཔོན་སློབ་གཉིས་ཀས་ས་
ཆ་རྣམས་ལ་ཞབས་བཅགས་མཛད་ཅིང་སྒྲུབ་ཁང་རིན་པོ་ཆེས་གནས་དེ་དག་ཏུ་སྔར་དགོན་པ་ཆགས་ཚུལ་འགའ་ཞིག་གསུངས་ཏེ། དེ་དུས་བར་ཁང་མ་གཏོགས་ཕུར་བུ་ལྕོག་གི་སྒྲུབ་སྡེ་རྣམས་ཆགས་མ་ཟིན་པའི་གནས་སྐབས་སུ་སྣང། དེ་ནས་སེར་རྩེར་དཀའ་
བཅུ་འཕགས་བ་སྐལ་ལྡན་གྱི་དྲུང་དུ་རེ་ཤིག་བཞུགས་ནས། རྒྱལ་བའི་དགོངས་པ་ཐམས་ཅད་ཀྱི་གནད་དམ་པ་ཤིང་རྟ་ཆེན་བོ་ཀླུ་སྒྲུབ་དང་ཐོགས་མེད་ཀྱི་གདམས་པའི་ཆུ་བོ་གཅིག་ཏུ་འདྲེས་པ་དཔལ་ལྷ་གཅིག་དའི་བཾ་ཀ་རའི་བཞེད་སྲོལ་སྐྱེ་བོ་མཆོག་གི་ཆོས་ལུགས་
བྱང་ཆུབ་ལམ་གྱི་རིམ་པ་བློ་བཟང་རྒྱལ་བ་གཉིས་པའི་ལེགས་བཤད་ཀྱི་སྙིང་པོ་བསྡུས་པ་ཀུན་གཟིགས་རྒྱལ་མཆོག་ལྔ་པ་ཆེན་པོའི་ཞལ་གྱི་བུམ་བཟང་ལས་བྱུང་བ་འཇམ་དཔལ་ཞལ་ལུང་ཡོངས་སུ་རྫོགས་པ་ཐུགས་ལ་གཟུངས། དེ་དག་གི་ཚེ་དཀའ་བཅུ་
ལ་མང་ཇ་ནས་ཞོགས་ཇ་རེ་སྐྱེལ་བ་དེ་ལ་ཆུ་རེ་བསྲེས་ནས་སྐོལ་སྐྱར་མཛད་ནས་གཉིས་ཅར་གྱིས་གསོལ། བཀའ་བཅུ་བས་ཕུག་གཞན་ཞིག་ཏུ་ཡུན་རིང་དུ་ཐུགས་དམ་མཛད། རྗེ་འདི་པས་གནས་ཁང་དེ་ཉིད་དུ་འཛིན་སྐྱོར་མཛད་དེ་འཇམ་དཔལ་ཞལ་ལུང་ཚང་མ་

[015A]༄༅། །ཐུགས་འཛིན་མཛད་གྲུབ་སྟེ་ཐུགས་སུ་ཆུད་ནས་ཕྱིར་ལོག་ཕེབས་སྐབས། རྗེ་སྒྲུབ་ཁང་པ་ཆེན་པོའི་དྲུང་དུ་མཇལ་བར་བྱོན་པས། སྒྲུབ་ཁང་པ་ཆེན་པོས་ཁམས་ཚ་བའི་བླ་མ་མ་ཎི་བ་དང་མཉམ་དུ་འཇམ་དཔལ་ཞལ་ལུང་གི་བླ་མའི་རྣལ་
འབྱོར་སྒོམ་ཚུལ་བསླབ་བྱ་དང་བཅས་པ་གནང་བས་ཐུགས་སེམས་ལ་ཤིན་ཏུ་འཕྲོད་པར་གྱུར་ཏེ། གྲྭ་སར་བཞུགས་རིང་ཐུགས་གཉེར་ཧུར་ཐག་པ་ཞིག་བྱས་ཏེ། ཕུགས་སུ་དབེན་པའི་རི་སུལ་ནས་རི་སུལ་དུ་རྒྱུ་ཞིང། རྗེ་གྲུབ་པའི་དབང་ཕྱུག་སྒྲུབ་ཁང་རིན་
པོ་ཆེའི་རྣམ་ཐར་ལ་མིག་ཡར་བལྟས་ཀྱིས་ཚེ་འདི་བློས་བཏང་བའི་སྒྲུབ་པ་སྙིང་པོར་མཛད་པའི་དམ་བཅའ་དྲག་པོ་ཞིག་ཐུགས་ལ་འཁྲུངས། ལོ་དེའི་དགུན་ཀའི་དུས་སུ་གླིང་བསྲེའི་བཤད་རིང་འཇམ་དཔལ་ཞལ་ལུང་ལ་མཛད་པས། འདུས་པ་རྒྱ་མཚོ་
ཀུན་གྱི་ཐུགས་ཕྲོགས་ཤིང། དགེ་བའི་བཤེས་གཉེན་མང་པོས་བཟང་པོའི་དཔེ་རང་བཞག་བྱུང་བས་ཤིན་ཏུ་ལེགས་ཞེས་གཟེངས་བསྟོད་པའང་མང་པོ་བྱུང་གསུངས། དེ་ནས་བདག་ཉིད་ཆེན་པོ་འདིས། ཇི་སྐད་དུ། དགེ་སློང་ལ་རབ་ཏུ་གཅེས་པའི་མདོ་ལས་
དགེ་སློང་ཞེས་བྱ་ཆོས་ཀྱི་རྒྱལ་མཚན་ཏེ། །དགེ་སློང་ཞེས་བྱ་རྡོ་རྗེའི་སྲོག་ཤིང་ཡིན། །དགེ་སློང་ཞེས་བྱ་སྡུག་བསྔལ་སྤོང་བ་ཡིན། །དགེ་སློང་ཞེས་བྱ་རྒྱལ་བའི་སྲས་པོའོ། ཞེས་གསུངས་པ་ལྟར། རྒྱལ་བས་གསུངས་པའི་དམ་པའི་ཆོས་ཀྱི་རྒྱལ་མཚན་དམ་
བ་གང་དུ་གནས་ན་བསྟན་པ་རིན་པོ་ཆེ་མི་ནུབ་པའི་རྡོ་རྗེ་ལྟར་པར་བརྟན་པར་བྱེད་པའི་སྲོག་ཤིང། རང་རྒྱུད་ལྡན་གྱི་གང་ཟག་གི་རྒྱུད་ཀྱི་ཉོན་མོངས་པ་དང་བག་མེད་པའི་འདོད་པ་མ་ལུས་པ་འགོག་པར་བྱེད་པའི་ཆུ་ལོན་གྱི་མཆོག་རྒྱལ་བ་སྲས་དང་བཅས་པས་བུ་

[015B] སོ་སོ་ཐར་པའི་སྡོམ་པ་ཐམས་ཅད་ཀྱི་ཡང་རྩེ་དགེ་སློང་གི་དངོས་པོའི་ནོར་བུ་རིན་པོ་ཆེས་ཐུགས་ཀྱི་བང་མཛོད་ཡོངས་སུ་གང་བར་མཛད་པར་བཞེད་དེ། དེ་ཡང་དེ་བཞིན་གཤེགས་པ་ཐུགས་རྗེ་
ཅན་དེ་ཉིད་ཀྱིས་བསྟན་པ་རིན་པོ་ཆེ་འདི་ཐུན་མོང་བའི་གདུལ་བྱ་རྣམས་ཀྱི་སྣང་ངོར་ལོ་ལྔ་སྟོང་ལྔ་བརྒྱའི་བར་དུ་གནས་པར་གསུངས་ཤིང། ཚུལ་དེ་ལའང་སེམས་ཅན་བསོད་ནམས་མ་ཡིན་པའི་ལས་ཅན་དག་གི་ལས་ཀྱི་མཐུ་ལས། འཛམ་བུའི་གླིང་གི་ཆུ་བོ་སཱི་ཏའི་
ལྷོ་ཕྱོགས་ཀྱི་ཆ་རྣམས་སུ་ལོག་པར་ལྟ་བའི་ཀླ་ཀློའི་ཆོས་དག་གིས་སངས་རྒྱས་ཀྱི་བསྟན་པ་ལ་གནོད་པར་གྱུར་པ་ན། བྱང་ཕྱོགས་རིག་པ་འཛིན་པའི་གནས་ཤམྦྷ་ལའི་ཡུལ་དུ་རིགས་དང་དཀྱིལ་འཁོར་རྒྱ་མཚོའི་མངའ་བདག་སངས་རྒྱས་སྣང་བ་མཐའ་ཡས་དུར་
སྨྲིག་གར་གྱིས་རྣམ་པར་རོལ་པ་པཎ་ཆེན་ཐམས་ཅད་མཁྱེན་པ། ཡབ་རྒྱལ་པོ་ཕྱག་ན་རྡོ་རྗེའི་སྤྲུལ་པ་མཐའ་ཡས་རྣམ་རྒྱལ་གྱི་སྲས། རིགས་ལྡན་དྲག་པོ་འཁོར་ལོ་ཅན་དུ་འཁྲུངས་ནས་འཇིག་རྟེན་གྱི་གནས་ལུགས་ཐམས་ཅད་ཀུན་ནས་རྨོངས་པར་བྱེད་པ་རྟ་
མཆོག་གི་ཏིང་ངེ་འཛིན་ཕྱི་རོལ་པས་ཀླ་ཀློའི་རྒྱུན་མ་ལུས་པ་དྲག་པོས་ཚར་བཅད་དེ། དེ་བཞིན་གཤེགས་པའི་བསྟན་པ་མ་ལུས་པ་སླར་ཡང་རྫོགས་ལྡན་གྱི་དཔལ་དུ་བྱེད་པར་གསུངས་པ་དེའི་ཚེའང་བསྟན་པ་ལ་བྱ་བ་ལྷག་པར་མཛད་པར་བཞེད་ཅིང། དོན་
དེ་ལ་དགོངས་ནས་པཎ་ཆེན་ཐམས་ཅད་མཁྱེན་པ་ཆེན་པོ་ལས་བསྙེན་རྫོགས་ཀྱི་སྡོམ་པ་བཞེས་ན་རྟེན་འབྲེལ་གྱི་གནད་རྨད་དུ་བྱུང་བ་དག་ཡོད་པར་གཟིགས་ཏེ། ཟིན་དཔོན་ཆུང་ཞེས་པ་ཞིག་ལ་གྲོགས་བཅོལ་ནས་གཙང་གི་ཕྱོགས་སུ་ཞབས་ཀྱི་པདྨོ་ཉེ་བར་

[016A]༄༅། །བཀོད། གོང་དུ་སྨོས་པའི་རྒྱུ་མཚན་འདི་རྣམས་ཀྱང་འོལ་ཚོད་མ་ཡིན་གྱི། རྗེ་བཙུན་བླ་མ་གང་གི་གསུང་ལས་ཐོས་པ་རྣམས་བྲིས་པ་ཡིན། དེ་ལྟར་ཆོས་སྡེ་ཆེན་པོ་བཀྲ་ཤིས་ལྷུན་པོར་ཕེབས་ནས་རྗེ་ཉིད་དགུང་ལོ་ཉེར་གསུམ་པ་སྦྲེའུ་ལོའི་ཟླ་བ་
དང་པོའི་ཚེས་བཅུ་དགུའི་ཕྱི་མ་རེ་ད་ཀྱི་ཆ་ལ་བབས་པ་ན། ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་གི་ལྟེ་བ་བླ་བྲང་རྒྱལ་མཚན་མཐོན་པོའི་གཟིམས་ཆུང་ཡིད་དགའ་ཆོས་འཛིན་དུ། རིགས་དང་དཀྱིལ་
འཁོར་རྒྱ་མཚོའི་མངའ་བདག་སངས་རྒྱས་སྣང་བ་མཐའ་ཡས་དུར་སྨྲིག་གར་གྱིས་རྣམ་པར་རོལ་པ་འདུལ་བ་འཛིན་པ་རྣམས་ཀྱི་གཙུག་ན་མངོན་པར་བརྗིད་པའི་པཎ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བ་རྗེ་བཙུན་བློ་བཟང་ཡེ་ཤེས་དཔལ་བཟང་པོས་
མཁན་སློབ་ཟུང་འབྲེལ་དང། མཁས་པའི་དབང་ཕྱུག་ཡོངས་འཛིན་བསོད་ནམས་གྲགས་པས་གསང་སྟེ་སྟོན་པའི་སློབ་དཔོན་མཛད་ཅིང། གཞན་ཡང་འཕགས་པའི་རིགས་བཞི་ལ་སོགས་པ་གནས་བརྟན་དུ་འོས་པའི་ཡོན་ཏན་གྱིས་རྒྱུད་ཕྱུག་པའི་དགེ་སློང་དག་
གིས་ཁ་སྐོང་བར་མཛད་ནས། དགེ་འདུན་གྲངས་ཚང་བའི་དབུས་སུ་དེ་བཞིན་གཤེགས་པ་མཉམ་མེད་ཤཱཀྱའི་རྒྱལ་པོའི་བསྟན་པ་ལ་ཞུགས་པ་ཡོངས་སུ་རྫོགས་པ་དགེ་སློང་གི་དངོས་པོ་ཡང་དག་པར་བཞེས་ཏེ། སྦྱངས་པའི་ཡོན་ཏན་བཅུ་གཉིས་ལ་སྙིང་
སྟོབས་ཀྱི་ཆ་ཀུན་ནས་མི་དམན་པ་དང། འཕགས་པའི་རིགས་བཞི་ལ་གནས་པ་དང། ལྷ་དང་བཅས་པའི་འཇིག་རྟེན་ཀུན་གྱིས་གཙུག་ན་བཀུར་བ་དང། ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པའི་གནས་བརྟན་གྱི་གོ་འཕང་མངོན་དུ་གྱུར་པ་ལ་

[016B] ལུང་རྣམ་འབྱེད་དང། ལུང་ཕྲན་ཚེགས་ལ་སོགས་པ་དམ་པའི་ཆོས་འདུལ་བ་རང་གཞུང་གི་སྐབས་ལས་ཇི་ལྟར་བསྟན་པའི་ཡོན་ཏན་རིན་པོ་ཆེ་ཕྲ་རགས་དུ་མའི་ཉི་ཟླ་སྐར་གསུམ་གྱི་ཚོམ་བུས་བདག་ཉིད་ཆེན་པོ་འདིའི་སྐུ་
གསུང་ཐུགས་ཀྱི་ཀུན་གསལ་ཀུན་ནས་ཁེབས་ཤིང་བཀྲ་བར་གྱུར་ཏེ། དེ་ནས་བཟུང་དུས་ཀུན་ཏུ་འདུལ་བའི་ཕྱག་ལེན་གྱི་ཆ་ཕྲ་མོ་རྣམས་ཀྱང་མ་ཉམས་པར་ཕྱག་ལེན་དུ་བཏབ་ཅིང། རྒྱལ་གཞན་དོན་གྱི་དགོས་པ་འགའ་ཞིག་གི་ཕྱིར་ཉམས་པ་རྣམས་
ཀྱང་ཞག་ཏུ་མི་འགྲོགས་པར་ཕྱིར་བཅོས་པ་སོགས་རྒྱལ་བའི་བསྟན་པའི་རྩ་བ་སོ་སོ་ཐར་པ་ལ་བྱ་བ་བྱེད་པའི་ཕྱིར་འཕགས་པ་རྟ་ཐུལ་ལམ་ཉེ་བ་འཁོར་སླར་ཡང་བྱོན་པ་ལྟར་མཛད་དོ། །སྨྲས་པ། སྣམ་སྦྱར་རྒྱལ་མཚན་འོད་ཀྱི་དྲ་བ་ཡིས། །ཀུན་ནས་བརྗིད་
པའི་དགེ་སྦྱོང་ཉི་མ་འདིས། །བདག་བསྟན་པད་ཚལ་རྒྱས་པར་འགྱུར་རོ་ཞེས། །དཔལ་སྟུག་གང་དེ་ཞལ་གྱི་མཆུ་སྒྲོས་བཞད། །འཕགས་པའི་རིགས་བཞིའི་བརྟུལ་ཞུགས་སེ་རལ་ཕྲེང། །ང་རྒྱལ་མེད་པའི་ཚུལ་ཁྲིམས་སྲད་བུ་ཡིས། །བག་ཡོད་ཕྲག་པར་
འཆང་བའི་དྲང་སྲོང་ཞིག་སྡེ་བཞིའི་ནགས་ཚལ་སྟུག་པོར་ཅི་དགར་རྒྱུ། །ལྷུང་བཟེད་བུང་བའི་འཕུར་ལྡིང་མཛེས་གྱུར་ཅིང། །རྣམ་གསུམ་ལོ་འདབ་དུལ་བའི་བསེར་བུས་གཡོ། །འཆལ་སྤངས་དྲི་ངད་ཕྱོགས་བརྒྱར་འཕྲོ་བ་ཡི། །འདབ་བརྒྱ་པ་འདི་ཐུབ་བསྟན་རྫིང་
བུའི་རྒྱན། །བྱི་དོར་མ་བྱས་གཟི་བརྗིད་འབར། །རྒྱན་རྣམས་སྤངས་པས་རབ་ཏུ་བཀྲ། །སྤོས་དང་བྲལ་བས་དྲི་ཞིམ་ཅན། །སྒྱུ་མ་འདི་ནི་སུ་ཡིས་སྤྲུལ། །ཤིང་དྲུད་གནས་མཆོག་ཕྱག་དར་ཁྲོད། །གོས་དང་སློང་མོས་འཚོ་གྱུར་ཀྱང། །མིག་སྟོང་ལྡན་པས་བལྟ་

[017A]༄༅། །བྱེད་ཅིང། །ཚངས་པའི་གཙུག་གི་ནོར་བུས་གཏུགས། །མཐོ་རིས་མྱ་ངན་འདས་པ་ཡི། །ལྕགས་ཀྱི་ཁམས་རྣམས་མ་ལུས་པ། །ཞི་དུལ་དུར་སྨྲིག་ཁ་བ་ལེན་གྱིས། །ད་ལྟ་ཉིད་དུ་འདྲེན་པ་འདྲ། ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ།།
དེ་ནས་དབུས་ཕྱོགས་སུ་ཕྱིར་ཕེབས་ཏེ་སླར་ཡང་ཐོས་བསམ་ལ་བརྩོན་པར་མཛད་ནས་རྗེ་བདག་ཉིད་ཆེན་པོ་ཁམས་གསུམ་ཆོས་ཀྱི་རྒྱལ་པོ་ཤར་ཙོང་ཁ་པ་ཆེན་པོའི་ཡེ་ཤེས་ཀྱི་རོལ་པ་དང་སྨོན་ལམ་གྱིས་བསྐྲུན་པ། རྒྱལ་བའི་སྤྲུལ་པའི་སྐུ་རྒྱལ་བ་ཤཱཀྱ་མུ་ནེའི་
མདུན་སར་ཆོ་འཕྲུལ་གྱི་དུས་ཆེན་པོའི་སྐབས་སུ་མཆོད་ཅིང། སྨོན་པ་ལྷ་ས་སྨོན་ལམ་ཆེན་མོར་གྲགས་པར་གྲྭ་བསྐོར་མཛད་པའི་སྐབས་མངོན་དུ་གྱུར་པ་ན། ཚུལ་དེ་ལེགས་པར་བསྒྲུབས་ཏེ་བཤད་རྩོད་གཉིས་ཀྱི་སྒོ་ནས་རྒྱལ་བའི་བསྟན་པ་རིན་པོ་
ཆེའི་ཞབས་འདེགས་སུ་འགྱུར་བ་ཞིག་བྱའམ། ཡང་ན་ཆོས་བརྒྱད་ཀྱི་སྤྲོས་པ་རྣམ་པར་དགག་པའི་ཕྱིར་བཤོལ་བར་བྱ་སྙམ་དུ་དགོངས་ཏེ། རྗེ་སྒྲུབ་ཁང་པ་ཆེན་པོར་ཇི་ལྟར་རིགས་ཞུ་འཕྲིན་གྱིས་གསོལ་བས། ལན་དུ་ཕྱག་བྲིས་ཤིག་སྩལ་ཏེ། ལགས་
མིང་བཏགས་མི་མཛད་ན་སྨོས་དགོས་མེད་ཅིང། དེ་མིན་ད་ལམ་རང་མིང་བཏགས་བཟང་བ་འདྲ་བས་དགོངས། ཞེས་པ་ཞིག་སྩལ་བར་བརྟེན་དགུང་ལོ་ཉེར་ལྔ་པ་ཟླ་བ་དང་པོའི་ཆོ་འཕྲུལ་མཆོད་པ་སྨོན་ལམ་ཆེན་མོའི་དུས་སུ་ལུང་དང་རིགས་པ་དྲི་མ་མེད་པའི་
ཡོན་ཏན་གྱིས་རྒྱུད་ཕྱུག་ཅིང་ཚུལ་ཁྲིམས་རྣམ་པར་དག་པ་ལ་བརྟེན་པའི་མཁས་མང་འདུས་པ་རྒྱ་མཚོའི་དབུས་སུ་སྨོན་ལམ་གྲྭར་སྐོར་མཛད་པས། བྱང་ཆུབ་སེམས་དཔའ་རྫོགས་པའི་སངས་རྒྱས་སུ་བགྲོད་པར་བྱེད་པའི་ཟབ་པ་དང་རྒྱ་ཆེ་བའི་ལམ་རྣམས་

[017B] རང་དང་གཞན་གྱི་གྲུབ་པའི་མཐའ་རྒྱ་མཚོ་ལྟ་བུ་རྣམས་ཀྱི་དཀའ་བའི་གནང་མཐའ་དག་ལ་དགག་བཞག་སྤང་གསུམ་གྱི་ཆ་མ་ལུས་པ་རྒྱལ་བའི་དགོངས་པ་རྗེ་ཡབ་སྲས་ཀྱི་
མན་ངག་ལས་འབྱུང་བ་བཞིན་ཚིག་ལ་མི་བརྟོན་དོན་ལ་བརྟོན། གཞན་གྱི་སྨྲ་བ་ལན་མེད་དུ་བྱེད་པའི་ཕྱིར་མ་ཡིན་གྱི། རང་གི་སེམས་འདུལ་བའི་ཕྱིར་ཡིན་ཞེས་བཤད་པའི་ལེགས་བཤད་ཀྱི་ང་རོའི་སྒྲས། སྟོན་པ་མཉམ་པ་མེད་པ་ཤཱཀྱའི་རྒྱལ་པོས་གཙོ་
མཛད་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ལེགས་པར་མཆོད་ཅིང། དེར་ཚོགས་ཀྱི་དགེ་འདུན་ཐམས་ཅད་མཆོག་ཏུ་མོས་ཤིང་དྭང་པ་དང་འདུན་པ་དང་སྤྲོ་བ་རྣམས་ཕན་ཚུན་འགྲན་པ་བཞིན་དུ་གྱུར། དེ་སྐབས་རྗེ་གྲུབ་པའི་དབང་ཕྱུག་
དགེ་ལེགས་རྒྱ་མཚོས་ཀྱང་ཕ་རོལ་པོ་ལ་ཁྲོ་སེམས་མ་སྐྱེས་པ་གལ་ཆེ་བ་ཡིན་ཞེས་གསུངས་པ་ཐུགས་ལ་བརྣགས་པར་མ་ཟད་སློབ་གཉེར་གྱི་དུས་ཀུན་ཏུ། རྗེ་སྒྲུབ་ཁང་པ་དེ་ལ་སངས་རྒྱས་དངོས་ཡིན་སྙམ་པའི་འདུ་ཤེས་འབད་རྩོལ་ལམ་ལྟོས་པར་རང་
ཤུགས་ཀྱིས་སྐྱ་ཞིང། དེའི་སྟོབས་ཀྱིས་རང་གི་དགོན་པ་དང་སློབ་གཉེར་བྱེད་པའི་གྲོགས་དང། དཔེ་ཆ་དང་མཐུན་རྐྱེན་ཟས་གོས་ལ་སོགས་པ་ཐམས་ཅད་ལ་བླ་མའི་རྣམ་འཕྲུལ་དང་རང་ཉིད་འདུལ་བའི་དོན་དུ་སྤྲུལ་པ་ཤ་སྟག་ཡིན་སྙམ་པ་ནར་མར་འོང་
གིན་ཡོད་པའི་སྟབས་ཀྱིས། དེའི་ཚེའང་ཁྲོ་བ་ལ་སོགས་པ་སྐད་ཅིག་ཀྱང་མ་བྱུང་ཞིང། གསང་ཕུ་སོགས་སུ་རྣམ་འགྲེལ་ལ་ཅུང་ཟད་སྦྱངས་པ་བྱས་པའི་དགེ་བཤེས་ཞིག་ནས་རིགས་པ་ལྟར་སྣང་མང་པོ་ཁྱེར་ཏེ་ལེགས་པར་བཤད་པ་སུན་དབྱུང་དུ་བྱུང་བ་ལའང་

[018A]༄༅། །ལུང་རིགས་དྲི་མ་མེད་པས་སུན་ཕྱུང་བ་ལས་མི་བདེ་བའི་རྣམ་པ་ཅུང་ཟད་ཀྱང་མ་བྱུང་གསུང་སྟེ། འདི་དག་ནི་དེ་བཞིན་གཤེགས་པའི་གསུང་རབ་ལ་ཉམས་མྱོང་ཅན་གྱི་སྐྱེ་བོས་བརྟགས་ན་རྒྱལ་བའི་སྲས་ཀྱི་སྦྱོད་པ་དཔག་པར་དཀའ་བ་
ཞིག་ཡིན་ནོ། །དེ་ལྟར་སྨོན་ལམ་གྲྭ་བསྐོར་གྲུབ་ནས་སྐབས་ཤིག་རྗེ་སྒྲུབ་ཁང་རིན་པོ་ཆེ་མཇལ་དུ་སེར་རྩེར་ཕེབས་པས། སྐལ་ལྡན་གྱི་གདུལ་བྱ་མང་པོ་ལ་སྨོན་སེམས་ཆོ་གའི་སྒོ་ནས་འབོགས་པའི་སྐབས་སུ་ཕེབས། དེ་དུས་རྗེ་སྒྲུབ་ཁང་པའི་ཞལ་ནས། སེམས་
ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་བློ་ཤུགས་ཅན་ཞིག་བསྐྱེད་ནས། བློ་དེ་སངས་རྒྱས་མ་ཐོབ་ཀྱི་བར་དུ་མི་གཏོང་སྙམ་དུ་དམ་བཅའི་ཚུལ་གྱིས་འཛིན་ཅིང། སྨོན་སེམས་ཀྱི་བསླབ་བྱ་ལ་སློབ་མི་ནུས་པ་རྣམས་ཀྱིས་དམ་བཅའ་ཅན་བཟུང་
ན་ཉེན་ཆེ་བས་སེམས་བསྐྱེད་པ་ཙམ་བྱའོ་གསུངས་བྱུང་བས། རྗེ་འདིའི་ཐུགས་ལ་སྔོན་སྐྱེ་བ་ཐོག་མ་མེད་པ་ཞིག་ནས་འདོད་ཡོན་ལ་ཆགས་པའི་དབང་གིས་ངན་འགྲོར་སྐྱེས་པ་ཅི་ཙམ་ཞིག་བྱས་ཏེ་སེམས་བསྐྱེད་དམ་བཅའ་ཅན་བཟུངས་ནས་བསླབ་བྱ་ལ་སློབ་མ་ནུས་
པས་ངན་འགྲོར་སྐྱེ་མ་མྱོང་བའི་ཚོད་དུ་འདུག་ན། ད་ནི་སེམས་བསྐྱེད་ཀྱི་དམ་བཅའ་ཉམས་པའི་དབང་གིས་ངན་འགྲོར་ལྷུང་ཡང་ཤིན་ཏུ་འཚེངས་སྙམ་ནས་སེམས་བསྐྱེད་དམ་བཅའ་ཅན་མཛད་དེ། དཀའ་བཅུ་འཕགས་པ་སྐལ་ལྡན་གྱི་གསུང་ནས། དེ་རིང་སེམས་
བསྐྱེད་ལུགས་ཇི་ལྟ་བུ་བྱས་གསུང་བ་ལ། སེམས་བསྐྱེད་ཇི་ལྟར་མཛད་ལུགས་རྣམས་རྒྱས་པར་གསུངས་པས་དཀའ་བཅུ་ནས་ཁྱོད་སྙིང་སྟོབས་ཆེན་པོ་ཞིག་ཡིན་འདུག་གསུངས། ཞེས་ཧ་ལས་འདུག་གསུང་སྟེ་ཚུལ་འདི་ཡང་དཔག་པར་དཀའ་བའི་རྣམ་པར་

[018B] །དུས་ཚོད་འདི་ཙམ་གྱི་དུས་ཤིག་སེ་ར་རྩེར་ཐེ་བོ་དཀའ་བཅུ་བརྩོན་འགྲུས་སེངྒེ་ཟེར་བ་ཞིག་ཡོད་པ་དེས་ཐུགས་དཀྲུགས་པའི་དབང་གིས་རྗེ་གྲུབ་པའི་དབང་ཕྱུག་དགེ་ལེགས་རྒྱ་མཚོ་དེ་འོལ་ཁ་ཕྱོགས་ལ་ཕེབས། རི་ཁྲོད་འཛིན་པའི་དགེ་སློང་རྣམས་
ནས་ཚུར་གདན་འདྲེན་གྱི་ཐབས་མང་པོ་ཞིག་བྱས་ཀྱང་ཕེབས་མ་བཞེང་པས། དེའི་རྐྱེན་གྱིས་དཀའ་བཅུ་འཕགས་པ་སྐལ་ལྡན་སྲོག་རླུང་ཞུགས་པ་ལྟར་བྱས་ཏེ། རྗེ་འདི་པའི་དྲུང་དུ་བྱུང་ནས། ཁོ་དེ་བྱམས་པ་བླ་མ་སྒྲུབ་ཁང་རིན་པོ་ཆེ་དེ་ཁོང་རེ་གཉིས་ཀྱིས་
ཐུགས་དཀྲུགས་པས་བཞུགས་ཟོས་མ་བདེ་བར་འོལ་ཁར་བྱོན། ཅི་བྱས་ཀྱང་འབྱོན་མཉན་ཁྱོད་ལ་ཁ་བཏགས་ཤིག་ཡོད་ན་ཚུར་ཐོངས། དེ་ཞུ་རྟེན་བྱས་ནས་ཚུར་ཕེབས་དགོས་པའི་ཞུ་ཡིག་འབུལ་རྒྱུ་ཡིན་ཞུས་པར་བརྟེན་ཁ་བཏགས་དབང་ལྡན་ཞིག་ཕྱག་ན་
ཡོད་པ་དེ་སྨོན་ལམ་གྱིས་མཚམས་སྦྱོར་ནན་ཏན་དུ་མཛད་ནས་སྩལ་བས། དཀའ་བཅུས་ཀྱང་དེ་དང་ཕྱིང་པ་དཀར་པོ་ཞིག་ཞུ་རྟེན་དུ་བཅུག་སྟེ་སྤྱན་འདྲེན་གྱི་ཞུ་འཕྲིན་ཕུལ་བས་སྦྱིར་རྟེན་འབྲེལ་ཁྱད་པར་ཅན་འགྲིག་ཅིང། ཡང་སྒོས་སུ་རྗེ་བྱམས་པའི་མཚན་ཅན་
འདི་བའི་ཐུགས་སྨོན་དྲི་མ་མེད་པའི་མཐུ་ལ་བརྟེན་ནས་འབྱོན་པར་ཞལ་གྱིས་བཞེས་ཏེ། དེ་སྐབས་རྗེ་འདི་པ་སྡེ་བཞིའི་གཞུང་དུ་དེབ་མཚམས་ལ་བཞུགས་ཡོད་པའི་དུས་ཤིག་མནལ་ལམ་དུ་སྒྲུབ་ཁང་རིན་པོ་ཆེ་སེར་རྩེར་ཕེབས་ཀྱིན་འདུག་པ་ལ་རི་
ཁྲོད་པ་རྣམས་ཀྱིས་ཆོས་གོས་གསོལ། མཆོད་རྫས་ཐོགས་ནས་ཆོས་ལ་སྒང་དུ་གྲགས་པ་དེ་ནས་བསུ་བ་དང་སེར་ཕྲེང་མཛད་ནས་ཕེབས་སོང་བ་ཞིག་བྱུང་བར་ཚེས་གྲངས་བཟུངས་ནས་རྗེས་སོར་དྲི་བ་མཛད་པས་མནལ་ལྟས་ལ་ཇི་ལྟར་བྱུང་བ་བཞིན་ཕྱི་ཉིན་དགེ་

[019A]༄༅། །སློང་རྣམས་ཀྱིས་བསུ་བ་མཛད་ནས་ཕེབས་འདུག་གསུངས། རྗེ་སྒྲུབ་ཁང་པ་ཆེན་པོས་འོལ་ཁར་ཕེབས་རིང་ལ་ཨ་བོ་ཁྲ་འབུར་སོགས་ལ་ཞལ་བཀོད་གནང་སྟེ། ཕུར་བུ་ལྕོག་གི་རིགས་གསུམ་ལྷ་ཁང་བཞེངས་པར་ཆེད་དུ་བགྱིས་པ་
མིན་ཡང་ཟླ་གམ་གཟུགས་ཤིག་བྱུང་བ་སྒྲུབ་ཁང་རིན་པོ་ཆེས་དབང་གི་རྟེན་འབྲེལ་འགྲིག་ཅེས་གསུངས་པ་ཕྱིས་སུ་རྒྱ་ཧོར་བོད་སོགས་ཀྱི་བླ་དབོན་སོགས་མཆོག་དམན་གྲངས་མེད་པ་འདུ་ཞིང་དེ་དག་གིས་བསྙེན་བཀུར་གྲངས་མེད་པ་འོང་བའི་རྟེན་འབྲེལ་
དུ་སྣང་ཞེས་རྗེ་བཙུན་བླ་མ་འདི་པ་ཡང་ཡང་གསུངས། ལན་ཅིག་ཁམས་ནས་སྒྲུབ་ཁང་རིན་པོ་ཆེར་འབུལ་རྒྱུའི་གྲི་རྐང་ཞིག་བསྐུར་བྱུང་བ་འབུལ་བར་རྗེ་འདིས་ཕེབས། དེའི་ཚེ་རྗེ་སྒྲུབ་ཁང་བ་ཆེན་པོ་སྤོ་འབོར་བའི་གྲྭ་པ་གནས་བསྐོར་བ་ཞིག་ལ་གཅོད་ཀྱི་
དབང་གནང་གྲབས་འདུག་པ་དང་རྟེན་འབྲེལ་འགྲིག་ནས་གྲྭ་པ་དེ་དང་མཉམ་དུ་རྗེ་བྱམས་པ་རིན་པོ་ཆེར་ཡང་གཅོད་དབང་ནམ་མཁའ་སྒོ་འབྱེད་ཀྱི་བྱིན་རླབས་ཤིན་ཏུ་རྒྱས་པར་སྩལ་ཏེ། གནས་ལུགས་ངོ་སྤྲོད་ཀྱི་སྐབས། ཉོན་མོངས་སྐྱོན་རྣམས་མ་ལུས་
འཇིག་ཚོགས་ལ། ཞེས་སོགས་འཇུག་པའི་ལུང་ལ་བརྟེན་ནས་བདག་མེད་པ་རྣམ་པ་གཉིས་ཀྱི་ཚུལ་གཏན་ལ་འབེབས་པའི་གསུང་བཤད་ཤིན་ཏུ་རྒྱས་པ་ཞིག་སྩལ་བས་དབྱིངས་དང་རིག་པ་དབྱེར་མེད་དུ་བསྲེ་བ་དང། ཐབས་ཤེས་ཟུང་འཇུག་གི་ཉམས་
ལེན་ལ་བརྟེན་ནས་བདག་འཛིན་བཙན་ཐབས་སུ་གཅོད་བའི་མ་གཅིག་ལབས་ཀྱི་སྒྲོན་མའི་ཆོས་རྣམས་ལ་ངེས་པ་གཏིང་ཚུགས་པ་འཁྲུངས། དེ་སྐབས་ཉི་མ་ཕྱི་མོར་སོང་བས་ཕྱིར་ཕེབས་མ་ཐུབ་སྟེ་སྒྲུབ་ཁང་རིན་པོ་ཆེས་དཀའ་བཅུ་པའི་ཐད་དུ་སྡོད་ལ་སང་སྔ་

[019B] རྗེ་ཉིད་ཀྱི་ཁུ་བོ་དཀའ་བཅུ་འཕགས་པ་སྐལ་ལྡན་གྱི་དྲུང་དུ་དེ་ནུབ་བཞུགས་ནས་སང་ཉིན་སྔ་མོ་ཞིག་ཕེབས་པས་ཐུགས་དམ་མ་གྲུབ་པར་སྒོ་དྲུང་དུ་ཅུང་ཞིག་བཞུགས། མཚམས་ཤིག་ལ་ཤེས་རབ་སྙིང་པོ་དང་ལམ་རིམ་བརྒྱུད་པའི་
གསོལ་འདེབས་ཤིག་མཛད་པའི་རྗེས་སུ་གཟིམས་ཁང་གི་སྒོ་ཕྱེ་བྱུང་བ་དང་ནང་དུ་ཕེབས་པས། དེར་ཞབས་ཕྱི་སུའང་མི་སྣང་ཞིང་སྒྲུབ་ཁང་རིན་པོ་ཆེ་ཉིད་ཀྱིས་མེ་ལྕགས་བཏབ་སྟེ་མེ་གསོས་ནས་མཆན་ཉིད་པ་མེ་གཏོང་བ་མཁས་པོ་ཡོང་བས་མེ་ཐོངས་ཤིག་
གསུངས་མེའི་བྱ་བ་མཛད་ཀྱིན་ཡོད་དུས་སྒྲུབ་ཁང་པ་ཆེན་པོའི་ཞལ་ནས་སེང་ལྡེང་ནགས་ཀྱི་སྒྲོལ་མའི་རྗེས་གནང་ཨེ་ཐོབ་གསུང་བར་མཐོབ་ཞུས་པས། འོ་མཚན་ཉིད་པའི་ལྷག་པའི་ལྷ་སེང་ལྡེང་ནགས་ཀྱི་སྒྲོལ་མ་འདི་ཡིན་པས་རྗེས་སོར་བརྡ་ཞིག་གཏོང་
བས་དེ་དུས་ཤོག་དང། འདིའི་རྗེས་གནང་ཞིག་བྱེད་གསུང་བར། བླ་མ་འདིས་བཀའ་དྲིན་ཆེ་ཞེས་གསོལ། ཡང་སྒྲུབ་ཁང་རིན་པོ་ཆེའི་ཞལ་ནས་ཁྱོད་རང་སློབ་གཉེར་ལེགས་པོ་ཞིག་གྱིས་ལ། དེ་ནས་དའི་ཐད་དུ་ཤོག་དང་ལམ་རིམ་གྱི་ཁྲིད་ལེགས་པོ་ཞིག་
བཏང་གི་དེ་ནས་ཁྱོད་རང་གིས་ལམ་རིམ་ལ་ཤ་ཆོད་རུས་ཆོད་དུ་སྦྱངས་ནས་རང་ཉིད་མགོ་བོ་དཀར་པོར་སོང། ལུས་འཁྱོར་ཞིང་ན་ཚོད་ཀྱང་གཏུགས། ལྟོ་སྐྱལ་གོས་ཧྲུལ་བ་གཞན་གྱིས་མཐོང་ན་སྙིང་རྗེ་སྐྱེ་བ། རང་ཉིད་ནང་དུ་ཆོས་ཀྱི་དགའ་བ་དེས་ཚིམ་པ་
གཞན་དམ་པའི་ཆོས་མི་དྲན་པར་ཚེ་འདིའི་སྟོབས་འབྱོར་གྱིས་དྲེགས་པ་ཚོལ་ཕར་སྙིང་རྗེ་སྐྱེ་བ་ཞིག་བྱེད་དགོས་གསུངས་ཤིང། རྒས་པའི་གསུང་འཕྲོས་རྣམས་མཛད་པའི་ཚེ་ཇ་དཀྲུགས་ཤིག་ལ་ཕྱག་འཁར་ལྟར་གནང་སྟེ་སྐུ་ལུས་འཁྱོར་བ་ལྟར་མཛད་པར་

[020A]༄༅། །བརྟེན་སྐུ་ཚེ་རིང་རབ་ཡོང་བ་ཡིན་ནམ་སྙམ་པ་ཐུགས་ལ་ཤར་ཞིང། དུས་ཕྱིས་ཤིག་འཇམ་དབྱངས་དམར་སེར་དང་སེང་ལྡེང་ནགས་ཀྱི་སྒྲོལ་མའི་རྗེས་གནང་གཉིས་ཀྱང་དགྱེས་པ་ཆེན་པོས་སྩལ། དེ་ལྟར་སེ་ར་ཐེག་པ་ཆེན་པོའི་
གླིང་གི་བྱེས་མཁས་མང་གྲྭ་ཚང་དུ་ཐོག་མར་ཐུགས་གཉེར་ལ་ཕེབས་པ་ནས་བཟུངས་ཏེ། སྤྱིར་དལ་འབྱོར་རྙེད་དཀའ་བ་དང་དོན་ཆེ་བ་དང་འཇིག་སླ་བའི་གནས་ཚུལ་དང་སྲིད་པའི་ཕུན་ཚོགས་འདི་ཐམས་ཅད་ནམ་མཁའི་གློག་གམ་ཆུའི་ལྦུ་བ་རྡོས་པ་
ལྟར་སྐད་ཅིག་ཀྱང་མི་བརྟན་པའི་རང་བཞིན་ཅན་དུ་ལེགས་པར་དགོངས་ནས། ཐོས་བསམ་གྱི་བྱ་བས་རང་གིས་ལན་ཅིག་ཙམ་རྙེད་པའི་དལ་འབྱོར་དོན་ཡོད་པར་བྱ་བ་དང། རྒྱལ་བའི་བསྟན་པ་རིན་པོ་ཆེའི་གནད་རྣམས་ལ་མ་རྟོགས་པ་དང་ལོག་པར་
རྟོག་པ་དང་ཐེ་ཚོམ་གྱི་དྲི་མ་མ་ལུས་པ་དྲུངས་ཕྱུང་སྟེ་རྒྱལ་བ་དགྱེས་པའི་ལམ་བཟང་གིས་སངས་རྒྱས་ཀྱི་བསྟན་པ་ཉིན་མོ་ལྟར་གསལ་བར་བྱ་བ་དང། རང་གཞན་གྱི་རྒྱུད་ལ་ཉོན་མོངས་པའི་དབང་གིས་རང་འཁྲུངས་སུ་ཡོད་པའི་གྲུབ་པའི་མཐའ་ལོག་པར་
རྟོག་པ་ཅན་རྣམས་སུན་དབྱུང་བར་བྱ་བ་རྣམས་ཀྱི་ཆེད་ཁོ་ནར་གསུང་རབ་ཀྱི་ཚིག་དོན་ཁོངས་སུ་ཆུད་པར་བྱ་བ་དང། དེ་དག་གི་དོན་ལ་སེམས་པ་དང། མཐའ་ཡོངས་སུ་གཅོད་པའི་ཕྱིར་བརྒལ་ཞིང་བརྟག་པའི་བྱ་བ་རྣམས་ངེས་འབྱུང་བྱང་སེམས་ཡང་
དག་པའི་ལྟ་བ་སྟེ་ལམ་གྱི་སྲོག་གསུམ་གྱིས་ལེགས་པར་བརྒྱན་ནས། རང་རྒྱུད་འདུལ་བའི་ཐབས་སུ་འགྲོ་ངེས་པར་བརྩོན་པ་དྲག་པོས་ཉམས་སུ་བཞེས་པ་འབའ་ཞིག་ལས། ཚེ་འདིའི་རྙེད་བཀུར་སྙན་གྲགས་སོགས་དོན་དུ་གཉེར་བ་དང་ཆེན་པོ་དག་གི་

[020B] བདག་ཉིད་རྒྱལ་འདོད་དང་གཞན་དམའ་དབབ་པའི་སྦྱོར་བ་ལྷུར་ལེན་པ་སོགས་རིང་དུ་སྤངས་པ་ཁོ་ནས་དུས་འདའ་བར་མཛད་དེ། ཉིད་ཀྱི་གསུང་ལས། ངེད་གྲྭ་སར་སྡོད་རིང་ལ་ཞོགས་ཀ་གཅིག་ཀྱང་ཆོས་གྲྭའི་དགོངས་པ་
ཞུས་ནས་དགོན་པའི་ཁྲོམ་ལ་འགྲོ་མ་མྱོང། དགོས་པ་ཆེན་པོ་མེད་པར་ཚོགས་ཐེང་གཅིག་བཅག་ནས་ཤག་ཏུ་ཁ་ཡངས་བྱས་ནས་ལན་ཅིག་ཀྱང་བསྡད་པ་མེད། སྐབས་འགར་རླུང་སེང་གི་སྟབས་ཀྱིས་དཔེ་ཆ་མ་བྱུང་བ་ལན་རེ་གཉིས་མ་གཏོགས་ཕ་ཡུལ་
ནས་ཡོང་དུས་རང་གི་བླ་མའི་ཞལ་ཆེམས་དང། ཕ་རྒན་པོས་བསླབ་བྱ་བྱས་པ་རྣམས་སྙིང་ལ་བཅུག་སྟེ་གྲྭ་ས་དང་རི་ཁྲོད་སོགས་སུ་སྡོད་བའི་སྐབས་གང་དུའང་བག་མེད་ཀྱི་ལོང་གཏམ་དང་ཚོགས་འདུ་སོགས་ལ་འཛེམ་པ་ཆེན་པོ་བྱས། ཤག་མཚེས་པས་
བྱང་ལ་གྲོང་ཆོག་རྒྱུག་པར་ཕྱིན། ཚུར་ཡོངས་ནས་ཇ་དཀྲུགས་ཞོབ་རང་ཟེར་གྱིན་ཇ་སྐོལ། ཤ་བཙོས་ནས་ཚོགས་འདུ་ཁོ་ན་བྱེད་མཁན་འགའ་ཞིག་ཡོད་དེ། དེ་འདྲ་ལ་སྨོན་པ་སྐྱེ་མ་མྱོང། དབྱར་གྱི་དུས་སུ་ཆོས་གྲྭའི་ནང་དུ་ཤིང་གི་བསིལ་གྲིབ་ལ་འདུག་ཙན་
སྟེང་ནས་དཔོན་པོས་སྡུག་གཏོང་མཁན་ནི་མེད། འོག་ན་གཡོག་གི་མགོ་འདོན་བྱེད་དགོས་སོགས་ནི་མེད་པར། རང་གཅིག་པུའི་བསམ་བློ་དང་དབེ་ཆའི་བསམ་བློ་བཏང་ནས་སྣང་བ་གང་བདེར་བསྡད་ཆོག་པ་འདི་འདྲ་གཞན་ལ་བལྟོས་ན་བདེ་བ་ཅན་དུ་སླེབ་པའི་
ཚོད་དུ་འདུག་སྙམ་ནས་དགའ་སྤྲོ་སྐྱེ་བ་དང། ཡང་སྐབས་འགར་ལྷོ་གཞོལ་བ། བྱང་སྐྱབས་པ་མི་མཐོ་མི་དམའ་བའི་རིའི་ངོགས་ཤིག་ཏུ་བྲག་ཕུགས་དྲི་ཆིང་དེ་བའི་ནང་དུ་ལྟོ་སྐྱ་ལ་གོས་ཧྲུལ་བ་བྱས། ལྟོགས་པ་དང་སྐོམ་པ་བྱུང་ཡང་སྡུག་བསྲན་བསྐྱེད་ནས་དཀོན་

[021A]༄༅། །མཆོག་ལ་སྐྱབས་འགྲོ་བྱེད་ཀྱིན་མི་ཚེ་ཆོས་ལ་སྐྱེལ་བ་ཞིག་ནམ་འོང་ན་སྙམ་པའི་བློ་རེ་ཆོས་གྲྭའི་ནང་དུ་འདུག་པའི་སྐབས་ཕལ་ཆེ་བར་ཡོད་ཅིང། ལན་ཅིག་ཁང་ཚན་གྱི་གྲྭ་པ་གྲོངས་པ་ཞིག་གི་ཆས་ཀས་ཚོམ་ཇ་བཟང་པོ་ཉིན་མང་པོ་སྦྲེལ་ནས་
བཏང་བྱུང་བ་ན་ཕལ་ཆེར་ཟས་ལ་དགའ་བ་བཞིན་དུ་ལོངས་སྤྱོད་ཅིང། འཆི་བ་མི་རྟག་པ་དེ་ཁོ་གཅིག་བུའི་སྟེང་དུ་འོང་བ་ལས་གཞན་དུ་རང་རང་གི་སྟེང་དུ་འོང་སྙམ་པ་ཡེ་མེད་པར་གཤགས་རྒྱག་དང་གད་མོ་དི་རི་རི་འདུག་པས་དེ་དག་གི་སྣང་ཚུལ་མཐོང་བ་དང་
རང་ཡང་ནམ་འཆི་ངེས་པ་མི་འདུག་སྙམ་མཆི་མ་མང་པོ་ཤོར་ཞིང་དེའི་རིང་ལ་བཟའ་བཏུང་གི་བྲོ་བ་མི་ཚོར་བ་བྱུང། རྒྱལ་པོ་ལྷ་བཟང་གིས་བོད་ལ་ལུང་ཐོབ་ནས་ཉང་བྲན་སྐོར་དང་ཁྱད་པར་སྡེ་སྲིད་ཀྱི་ཁང་ཁྱིམ་གྲོང་སྨད་གཞིས་ཀ་ལྷ་བཟང་གིས་གྲྭ་པ་རྣམས་
ལ་བྱིན་པ་ཡིན་ཟེར་ནས། གྲྭ་པ་འདོད་པ་ཆེ་བ་མང་པོ་ཁྱིམ་པའི་ཆས་ཀ་ལེན་པར་འགྲོ་གིན་འདུག་པ་ལ་གྲོགས་འགའ་ཞིག་གིས་ང་ལའང་ཆས་ལེན་པར་འགྲོ་ཟེར་བྱུང་ཡང། འགྲོ་བ་དག་ཧ་ཅང་ཆེ་སྟེ་གྲྭ་པ་གཞན་གྱིས་ཁྱིམ་པའི་ཆས་ཁ་ཁྱེར་འོངས་པ་
མཐོང་ཙན། རབ་ཏུ་བྱུང་བའི་ཆ་ལུགས་འདི་འདྲ་བཟུངས་ནས་ཁྱིམ་པ་དག་གིས་འབད་རྩོལ་གྱིས་དཀའ་བ་དུ་མས་བསྒྲུབས་ཤིང། རང་གིས་ཀྱང་སྤྱོང་མི་ནུས་པ་རྣམས་ཁྱེར་འོངས་ཕོད་པ་འདི་འདྲ་ག་ལ་རིགས་སྙམ་དུ་སེམས་ལ་མ་བཟོད་པ་སྙིང་རླུང་ལངས་
པ་ལྟ་བུས། རང་གི་ཤག་ཏུ་བཞུགས་ཏེ་སྒོ་གཏན་བཅད་ནས་འདུག་ཀྱང་ཉིན་གང་པོར་འཆི་མ་རྒྱུན་མི་ཆད་པས་ལུས་སེམས་ཧ་ཅང་ཐང་ཆད་པ་ཞིག་བྱུང་གསུངས་ཏེ། དེ་དག་ནི་དམ་པའི་སྤྱོད་པ་རྨད་དུ་བྱུང་བ་བསྟན་པའི་གཞི་མ་དམ་པའི་ཆོས་འདུལ་

[021B] སྔོན་གྱི་བཀའ་གདམས་པའི་དགེ་བའི་བཤེས་གཉེན་ངེས་པ་དོན་གྱི་བྱ་བཏང་བ་རྣམས་དང་རྗེ་བཙུན་བླ་མ་ཁམས་གསུམ་ཆོས་ཀྱི་རྒྱལ་པོ་བློ་བཟང་གྲགས་པ་ཡབ་སྲས་ཀྱི་མཛད་པ་དང་ལེགས་པར་
མཚུངས་པའི་མཁས་པ་མགུ་བར་བྱེད་པའི་རྣམ་པར་ཐར་པའོ། །དེ་དག་ལ་འདི་ལྟར་བསྒྲག་སྟེ། །འཇམ་དཔལ་རྡོ་རྗེ་རྣོན་པོ་དུར་སྨྲིག་ཅན། །ཡེ་ཤེས་འོད་ཟེར་སྤྲོ་བསྡུ་རྩེ་གཅིག་པའི། །རྣལ་འབྱོར་ཀྱོ་བ་གང་གི་ཁ་རྣོན་ལ། །ཟབ་གསལ་མྱུར་བའི་གཉིས་
འཐུང་ཅི་དགར་དྲངས། དེ་སླད་བློ་གྲོས་མཆེ་བ་དཀར་པོ་དྲུག་བརྩོན་འགྲུས་སྟོན་གྱི་བསིལ་བྱེད་དར་བའི་དཔལ། །ཡང་ཡང་འཐུངས་པའི་འཚེར་འོད་ཅན་གྱི་ཕྲག་ཐབས་ཤེས་ཚོང་ཟོང་མང་པོ་ཁུར་དུ་ཐོགས། །གསལ་བའི་ས་ལེ་སྦྲམ་དང་མྱུར་བ་ཡི། །ཁངྒ་
ཟབ་པའི་ནོར་བུའི་ཕུང་པོའི་ཚོགས། །གཞུང་ཚིག་ཁྱིམ་བདག་གིས་བྱིན་རིན་གྱི་དབྱ། །ངོ་མཚར་སྣ་ཚོགས་སྙིང་དབུས་མཛོད་དུ་འཁྱིལ། །ལེགས་བཤད་བཟའ་དང་བཅའ་བའི་འབྱོར་པ་ཡིས། །ཕོངས་པར་གྱུར་ལ་བཤད་རྩོད་རོ་ཞིམ་དཔལ། །ཅི་དགར་
བྱིན་པས་ལུང་རིགས་ལུས་བརྟས་ཏེ། །ཤེས་བྱའི་གནས་ལ་བློ་གྲོས་གྱད་རྩལ་འགྲན། །ཐོག་མ་མེད་ནས་བག་ཡོད་གྲོགས་པོ་དང། །མ་བྲལ་མཛའ་བས་གཅུགས་པའི་དབེན་པའི་གནས། །གཅིག་ཏུ་འདོད་པའི་ཁུར་གྱིས་ནོན་པ་ནི། །སོ་ཀའི་ཉི་མས་གླང་
ཆེན་པད་མཚོར་བཞིན། །རྒོལ་བ་ལྟ་ངན་སྒྲོག་པའི་ཝ་སྐྱེས་དང། །ལེགས་བཤད་ང་རོ་བཞད་པའི་མཆེ་སྡེར་ཅན། །ཀུན་ཀྱང་རྒྱལ་བའི་གསུང་གི་གད་བརྒྱངས་ནི། །ཅི་དགར་བསྒྲགས་པས་སྐྲག་དང་དགའ་བ་སྟེར། །སྟོང་ཉིད་ནམ་མཁའི་ངོས་ཡངས་

[022A]༄༅། །ཀུན་རྫོབ་ཀྱི། །ཉི་ཟླ་བསྙོན་མེད་འཆར་བ་བདེན་སྟོང་བའི། །ཤེས་རབ་སྒྲ་གཅན་ལྟོ་བར་འཐུངས་པས་ནི། །འཇིག་ལྟའི་འོད་ངན་མཐའ་བྲལ་དབྱིངས་སུ་བྲོས། །དུར་སྨྲིག་དུལ་བའི་རླུང་གིས་ལྷ་བ་ལྷུབ་ཏུ། །གཡོ་བའི་མཛེས་པ་གཅིག་
ཏུ་འདུས་པ་འདིས། །རྟ་ཐུལ་སྐྱེངས་ནས་ནགས་ཁྲོད་སྟུག་པོའམ། །ཞི་བའི་དབྱིངས་སུ་ཁ་རོག་མི་མནལ་ལམ། །རྒྱལ་སྲས་རྒྱ་ཆེན་སྤྱོད་དང་ཟབ་མོའི་ལྟ། །ཕན་ཚུན་གྲོགས་སུ་ཁྱེར་བའི་དཀའ་བའི་གནད། །ཚིག་གི་གཟུགས་སུ་བཀོད་པའི་མཆོད་སྤྲིན་
ལ༑ ༑རྒྱལ་བ་སྲས་བཅས་རྟག་ཏུ་གཟིགས་པར་གྱུར། །འདི་དག་ཀུན་གྱི་གནས་སྐབས་སུ། །གྲུབ་དབང་ཞལ་གྱི་བུམ་བཟང་ལས། །བྱང་སེམས་བདུད་རྩི་འཐུངས་པས་ནི། །འགྲོ་ལ་སྤྱན་རས་གཟིགས་ལྟར་བརྩེ། །འཁོར་བས་སྐྱོ་བའི་སེ་མོ་དོ། །ཕན་སེམས་
མཐར་ཐུག་དོ་ཤལ་དང། །ནམ་མཁའ་སྒྱུ་མ་ཟུང་འཇུག་པའི། །དྲ་ཕྱེད་བཀྲ་བའི་རྒྱན་གྱིས་བརྗིད། །ཡོན་ཏན་རྒྱ་མཚོ་ལྟ་བུ་ལས། །འདིར་ནི་ཆ་ཤས་ཙམ་ཞིག་སྟེ། །ཡོངས་སུ་རྫོགས་པར་བརྗོད་པ་ལ། །ཤཱ་རིའི་བུའང་མི་ངལ་ལམ། ཞེས་རྗེ་བཙུན་
བླ་མ་དམ་པ་བཀའ་དྲིན་མཚུངས་པ་མེད་པ་གང་གི་རྣམ་པར་ཐར་པ་རྒྱ་མཚོ་ལྟ་བུ་ལས་ཆ་ཤས་ཙམ་བརྗོད་པར་བྱེད་པའི་གཏམ་དད་པའི་འདབ་བརྒྱ་བཞད་པར་བྱེད་པའི་ཉི་མ་ཞེས་བྱ་བ་ལས། དཀའ་བའི་གནད་རྣམས་ལ་བློ་གྲོས་ཀྱི་འཇུག་པས་ཐོས་བསམ་
གྱིས་སྒྲོ་འདོགས་བཅད་པའི་འོད་ཟེར་ཏེ་གསུམ་པའོ།། །།    ༈   

[022B] བསླབ་བཏུས་སུ། བཟོད་བྱ་ཐོས་པ་བཙལ་བར་བྱ། །དེ་ནས་ནགས་སུ་གནས་པར་བྱ། །མཉམ་
པར་བཞག་སྟེ་བརྩོན་པར་བྱ། ཞེས་དང། སྐྱེས་རབས་ལས། ཐོས་པའི་རྗེས་འཇུག་སྒྲུབ་པ་སྙིང་པོར་བྱེད། །སྐྱེ་བའི་རྫོང་ལས་ཚེགས་ཆུང་ཐར་པར་འགྱུར། ཞེས་གསུངས་པ་ལྟར། འདི་ལྟར་དགོངས་ཏེ། ཨེ་མ་ཧོ། བདག་གིས་ཐོས་བསམ་གྱིས་རྒྱལ་བའི་
གསུང་རབ་ཀྱི་དོན་དེ་ཙམ་ཞིག་ཁོང་དུ་ཆུད་པར་བྱས་ཟིན་མོད། དམ་པ་རྣམས་ཀྱི་ངང་ཚུལ་ནི། དང་པོར་ཐོས་བསམ་གྱིས་གཏན་ལ་བབ་པའི་དོན་རྣམས་གཅིག་ཏུ་དབེན་པའི་རི་ཁྲོད་རྣམས་སུ་བསྒྲུབ་པའི་སྒོ་ནས་རང་གི་རྒྱུད་འདུལ་བ་ལ་གཞོལ་པ་ཡིན་པས་
མ་ལ་ད་ནི་བདག་གིས་ཀྱང་གནས་དབེན་པར་སོང་སྟེ་བླ་མའི་ཞབས་རྡུལ་སྤྱི་བོས་ནོང་ནས། རྟག་ཏུ་བྱ་ལྟར་གསོག་པ་སྤངས་ནས་ཀྱང། སེངྒེ་ལྟ་བུར་གནས་ཤིང་དགྲ་ལས་རྒྱལ། ཞེས་པའི་དོན་བཞིན་དུ་ཚེ་འདི་ནང་གི་བྱ་བ་མ་ལུས་པ་བློས་དོར་ཏེ། ཐོས་
དོན་སྒྲུབ་པ་སྙིང་པོར་བྱས་པས་རྒྱལ་བ་སྲས་དང་བཅས་པ་ཐམས་ཅད་ལ་ཏིང་ངེ་འཛིན་གྱི་རོས་ལེགས་པར་མཆོད་པར་དགོངས་ནས། གྲྭ་བསྐོར་གྲུབ་སྟེ་རྗེ་ཉིད་ཀྱི་ཡོངས་འཛིན་བྱ་བྲལ་དགེ་བཤེས་བློ་བཟང་ཆོས་འཕེལ་དང་མཉམ་དུ་རི་ཁྲོད་དུ་འབྱོན་པར་
ཐག་བཅད་ནས་སྒྲུབ་ཁང་རིན་པོ་ཆེ་མཇལ་བར་བྱོན་ཞིང། བྱ་བྲལ་དགེ་བ་ཤེས་ཀྱིས་ངེད་གཉིས་རི་ཁྲོད་དུ་འགྲོ་རྩིས་ཡིན་པས་ཕྱིན་ན་ཇི་ལྟར་ཡོད་ཞུས་པར། རྗེ་སྒྲུབ་ཁང་པས་ཁྱོད་གཉིས་ལ་ངས་ལུང་སྟོན་མི་ཤེས་རྒྱུད་སྨད་དུ་རྡོ་རབ་འབྱམས་བཟེར་

[023A]༄༅། །བའི་རྒྱུད་རྒན་ཞིག་ཡོད་པར། གཞན་རྣམས་ཀྱིས་ཁྱེད་རི་ཁྲོད་དུ་འགྲོ་རན་འདུག་བྱས་པར་ང་རི་ཁྲོད་ལ་སོང་ན་ཅི་བཟའ་ཅི་འཐུང་བྱས་པ་རེད། རི་ཁྲོད་ལ་སོང་བས་བཟའ་རྒྱུ་དང་འཐུང་རྒྱུ་མེད་པའི་ངེས་པ་ཅི་ཡོད་གསུང་ཞིང་བཞད་མོ་
ཞིག་མཛད་ནས་བུ་རམ་གྱི་གསོལ་རས་ཤིག་གནང་བ་ལས་ལན་ཅི་ཡང་མི་གསུང། ཁྱེད་ཚོའི་རིགས་ཀྱིས་རི་ཁྲོད་མི་འོང། ང་སོངས་གསུང་བ་ལྟར་དཔོན་སློབ་གཉིས་ཕྱིར་ཕེབས། དེ་ནས་བྱ་བྲལ་དགེ་བཤེས་པའི་གསུང་ནས། ང་ད་འོལ་ཁ་ཕྱོགས་
ཀྱི་རི་ཁྲོད་ཅིག་ཏུ་འགྲོ་རྒྱུ་ཡིན། ཁྱོད་ཀྱིས་ངའི་དགེ་ཕྲུག་རྣམས་སྐྱོངས་ཤིག་ཅེས་རྗེ་འདི་པར་མངགས་བྱ་མཛད་པས། རྗེ་བྱམས་པ་རིན་པོ་ཆེའི་ཐུགས་ལ་དེ་ལྟར་དགེ་ཕྲུག་སྐྱོང་བ་སོགས་ཕྱི་བཤོལ་གྱི་ལས་ན་བར་གཅོད་ཀྱི་ངོ་ཡིན་པས་དང་པོ་ཉིད་དུ་རི་ཁྲོད་དུ་
ཕྱིན་པར་བྱའོ་སྙམ་དུ་དགོངས་ནས། དགེ་བཤེས་པར་དེ་ཁ་བྱེད། ངེད་རང་གཉིས་རི་ཁྲོད་ལ་སུ་མགྱོགས་བྱ། ཁྱེད་རང་སྔོན་ལ་ཐོན་ན་ངས་དགེ་ཕྲུག་རྣམས་སྐྱོང་ཞེས་གསུངས་ནས་སླར་ཡང་བརྩོན་པ་དྲག་པོས་དཀའ་བཅུ་འཕགས་པ་སྐལ་ལྡན་བརྒྱུད་དེ་
རྗེ་སྒྲུབ་ཁང་པར་ཞུ་བ་མཛད་པས། ལན་དུ་རྗེ་གྲུབ་པའི་དབང་ཕྱུག་གིས་ཕྱག་བྲིས་ཤིག་སྩལ་འདུག་པའི་ནང་ན། འོ་དང་པོར་གྲལ་ཆེ་བ་ཕ་ཡུལ་དང་གཉེན་བཤེས་བློས་དོར། བར་དུ་གལ་ཆེ་བ་རྒྱུད་དང་རི་ཁྲོད་གང་རིགས་ཤིག་ཏུ་ཐོས་བསམ་གཙོ་བོར་
ཐོན༑ མཐའ་མར་གལ་ཆེ་བ་ཚེ་དང་སྒྲུབ་པ་མཉམ་པར་བྱ་བ་ཐེག་པ་ཆེན་པོའི་ལམ་གྱི་རྩ་བ་ཚུགས་པའི་སྒྲུབ་པ་སྙིང་པོར་མཛོད་མཛོད། འདི་བློ་ལ་ཟིན་ནས་ཡི་གེ་མེར་ཕུལ་ཞེས་གསུངས་འདུག་པ་དེའི་དོན་ལ་གཞིགས་ནས་རྗེ་བཙུན་བླ་མ་ཁམས་གསུམ་

[023B] ཕྱིར་འཁོར་ནས་ཕུར་བུ་ལྕོག་ཏུ་སྒྲུབ་ཁང་པ་ཆེན་པོ་མཇལ་བར་བྱོན་པས་བར་ཁང་དུ་སྐུ་མཚམས་མཛད་པ་དང་ཐུག་ནས་ཞལ་དངོས་སུ་མ་འཛོམ་ཀྱང། ཉེ་
གནས་དགེ་སློང་བྱམས་པ་བྲག་ཕུག་པ་བརྒྱུད་དེ་རི་ཁྲོད་དུ་ཕེབས་བཞེད་ཡོད་ལུགས། ཁྱད་པར་བླ་མ་ཉིད་ཀྱི་སྐུ་ལ་བཅར་ནས་བཞུགས་ཆོག་པ་དགོས་ཚུལ་རྣམས་ཞུས་པས། བླ་མའི་བཀའ་ངག་བསྒྱུར་བ་ཁྱོད་ཚོའི་རིགས་ཀྱིས་རི་ཁྲོད་མི་འོངས་དེ་བས་
རྒྱུད་ལ་སོངས་གསུང་བ་ལ། རྗེ་འདི་པ་སྒྲུབ་པའི་རྒྱལ་མཚན་འཛུགས་པ་ལ་མཆོག་ཏུ་རིངས་པར་ཡོད་པས་གསུང་དེའི་ལན་དུ་རྒྱུད་ལ་འགྲོ་བའི་ཤེས་འདོད་མེད་ཅིང། ལོ་གཅིག་གཉིས་ཀྱིས་རྒྱུད་དོན་ལ་གོ་བ་མི་ཆགས། རྒྱུན་རིང་པོ་འདུག་པ་ལ་ནི་སྙུག་
སྲིང་མི་ནུས་ཤིང། ལོ་གཅིག་གཉིས་པོ་དེར་ཡང་དམ་བཅའ་འཇོག་དགོས་པས་སྔགས་ལ་སློབ་གཉེར་ཞེ་གཞུངས་པ་ཞིག་བྱེད་རྒྱུ་མི་འོང་བར་འདུག་སོགས་རྒྱུ་མཚན་གྱི་བསེད་བཀྲོལ་ཞུས་པར། འོ་ན་ཅིས་ཀྱང་རི་ཁྲོད་ལ་འགྲོ་ན་འོལ་ཁ་ཕྱོགས་ཀྱི་རི་ཁྲོད་ཅིག་ཏུ་སོང་
གསུང་བ་ལ་ང་བླ་མ་ལ་བློ་རྩེ་གཏད་ནས་རི་ཁྲོད་དུ་འདུག་བསམ་པ་མིན་པ་བླ་མ་དང་རྒྱང་ཆད་ནས་འགྲོ་དགོས་ན་བླ་མས་ང་ལ་ཅི་བྱེད་པ། སྐྱིད་རུང་སྡུག་རུང་ང་ལ་བླ་མ་མིན་པ་བློ་རྩེ་གཏད་ས་མེད་པས་འདི་ཁར་བླ་མའི་ཞབས་ལ་གཏུགས་ནས་བསྡད་ཆོག་པ་དགོས་ཞེས་
ནན་ཞུས་མཛད་པས། གྲུབ་པའི་དབང་ཕྱུག་ཆེན་པོ་དགེ་ལེགས་རྒྱ་མཚོ་ལེགས་པར་དགྱེས་ནས། ད་འོ་ན་འདི་ཁ་རང་དུ་སྡོད། ཁྲིད་སྐྱོང་བར་བྱེད་པ་ལ་སྤྱིལ་བུ་རང་དབང་འདུས་པ་ཞིག་དགོས་པ་ཡིན་པས་བརྩིགས་ཤིག་གསུངས་ནས་དེའི་མཐུན་རྐྱེན་ཕྲན་བུའང་

[024A]༄༅། །སྩལ། རྗེ་འདི་པའི་གྲོགས་རབ་འབྱམས་པ་བློ་བཟང་སྦྱིན་པས་མཛད་ནས། འདུལ་བའི་གཞུང་དང་མཐུན་པའི་རང་ཤོང་སྤྱིལ་བུ་ཞིག་བརྩིགས་ཏེ། ཁྱི་ལོའི་མཇུག་སྟོན་གྱི་ལང་ཚོ་དར་ལ་བབས་པ་ན་འཆིང་བྱེད་ཀྱི་ཞགས་པ་མང་པོ་བློ་གྲོས་ཀྱི་
མཚོན་རྣོན་པོས་དུམ་བུར་བཅད་དེ། ཕུར་བུ་ལྕོག་ཏུ་ཕེབས་ནས་གཅིག་ཏུ་དབེན་པའི་རི་ཁྲོད་དུ་ལུས་སེམས་རྩེ་གཅིག་པའི་ཏིང་ངེ་འཛིན་གྱིས་ཟབ་པ་དང་རྒྱ་ཆེ་བའི་ལམ་གྱི་རིམ་པ་མཐའ་དག་ལ་གཞན་དྲིང་མི་འཇོག་པའི་བསམ་གཏན་དམ་པ་ཉེ་བར་བསྒྲུབ་པ་ལ་བཞུགས་
སོ༑ ༑སྔོ་ལྗང་རྩྭ་ཡིས་བྱུགས་པའི་ས་གཞི་ལ། །ན་བུན་ཆུ་ཡིས་ལྕི་བའི་གོས་དང་ལྡན། །བག་ཕེབས་རྒྱུ་བའི་རི་དྭགས་དལ་རྒྱུ་བ། །དབེན་པའི་གནས་འདི་འཕགས་པའི་ཚུལ་དང་མཐུན། །དེ་ནས་རྗེ་གྲུབ་པའི་དབང་ཕྱུག་ཆེན་པོ་སྒྲུབ་ཁང་པ་དགེ་ལེགས་རྒྱ་མཚོའི་
དྲུང་ནས་ལམ་རིམ་དམར་ཁྲིད་བདེ་ལམ་གྱི་ལྗགས་ཁྲིད་ཆོས་ཐུན་བརྒྱད་ལ་ཚང་བ་ཞིག་གསན། ལོ་དེའི་ནང་དུ་རྗེ་གྲུབ་པའི་དབང་ཕྱུག་ཆེན་པོས་ལྗགས་བཀོད་མཛད་ནས་ཕུར་བུ་ལྕོག་ཏུ་དགེ་སློང་བརྒྱད་གྲྭ་ཞིག་ཐོག་མར་ཚུགས་པའི་འདུ་ཁང་ཀ་བ་བཞི་སྒོ་
མཆོར་དང། རུང་ཁང། སྟེང་དུ་གཟིམས་ཆུང་དང་བཅས་པ་བཏབ་པ་ཟླ་བ་གསུམ་གྱི་རིང་ལ་ཕལ་ཆེར་གྲུབ། དེའི་ཚེ་རྗེ་སྒྲུབ་ཁང་པ་ཆེན་པོས་རྗེ་བཙུན་བྱམས་པ་རིན་པོ་ཆེ་འདི་པར་བཅོམ་ལྡན་འདས་ཁམས་གསུམ་བཟའ་བར་ནུས་པ་དཔལ་རྡོ་རྗེ་འཇིགས་
བྱེད་ལྷ་བཅུ་གསུམ་མའི་སྒྲུབ་ཐབས་ཟ་མ་ཏོག་གི་བཤད་ལུང་སྦྲགས་པ་ཞིག་དང། ཁྱད་པར་སྔགས་གཉིས་ཀྱི་དོན་ལས་འཆི་བ་ཆོས་སྐུར་འཁྱེར་བའི་ལམ་ཁྱེར་སྒོམ་ཚུལ་ཤིན་ཏུ་རྒྱས་པ་བཅས་གནང་ནས་རྗེ་བཙུན་འཇམ་པའི་དབྱངས་དྲག་པོའི་སྐུར་བཞེངས་

[024B] སྙིགས་མའི་དུས་ཆོས་བྱེད་པ་ལ་བར་ཆད་སྡང་བའི་སྐབས་འདིར་རི་ཁྲོད་ཟིན་པ་དང། སྒྲུབ་པ་མཐར་འཁྱོལ་དཀའ་བས་དགུན་ཐོག་འདིར་འཇིགས་བྱེད་ཀྱི་བསྙེན་སྒྲུབ་ཐོད་པ་ཚ་ཆིལ་ལི་བ་
ཞིག་གྱིས་གསུངས་པ་ལྟར། དགུན་དུས་དེར་དཔལ་རྡོ་རྗེ་འཇིགས་བྱེད་ཆེན་པོའི་བསྙེན་མཚམས་མཛད་དེ། ཡི་དམ་ལྷའི་ང་རྒྱལ་དང་གསལ་སྣང་བརྟན་པོས་ནག་ཕྱོགས་བདུད་དང་བར་གཅོད་ཀྱི་རིགས་ཐམས་ཅད་ཉི་འོད་ཀྱི་དྲུང་དུ་མེ་ཁྱེར་ལྟར་ཟིལ་གྱིས་མནན་
ཅིང༑ ཐུན་གྱི་ངོ་བོ་ལ་བདེ་སྟོང་དབྱེར་མེད་ཀྱི་བློའི་གཟུང་རྣམ་ལྷའི་འཁོར་ལོ་རྟེན་དང་བརྟེན་པར་ཤར་བའི་ནུས་མཐུས་ཐུན་མཚམས་ཀྱི་གནས་སྐབས་ཐམས་ཅད་དུའང་དབང་པོ་དྲུག་གི་ཡུལ་དུ་ཤར་བའི་སྣང་བ་ཐམས་ཅད་ལ་ལྷའི་རྣམ་རོལ་དང་བདེ་སྟོང་གི་རྒྱས་
ཐེབས་པར་གྱུར། དེ་ནས་བཟུང་སྟེ་རྣམ་པ་ཐམས་ཅད་དུ་ལྷ་མཆོག་འདི་ཉིད་ལ་ཐུགས་དམ་གྱི་མཐིལ་དུ་མཛད། ཉིད་ཆོས་གྲྭར་བཞུགས་པའི་དུས་སུ་རྒྱལ་དབང་ཚངས་དབྱངས་རྒྱ་མཚོར་ལྷག་པའི་ལྷ་སོགས་ཞུ་བ་མཛད་པར་འཇམ་དབྱངས་དམར་སེར་རམ་
འཇིགས་བྱེད་ལ་ཡི་དམ་གྱིས་གསུང་བ་དང། པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་ཡེ་ཤེས་ལ་ཞུ་བར་མཛད་པར་ཡི་དམ་འཇིགས་བྱེད་དང་ཆོས་སྐྱོང་ཕྱག་དྲུག་པ་བསྟེན་གསུང་བྱུང་བས་རྡོ་རྗེ་འཇིགས་བྱེད་ཆེན་པོ་དང་ཚེ་རབས་སྔོན་མ་ཞིག་ནས་འབྲེལ་
ལམ་ཆེ་བར་ཡོད་འདུག་གསུང། རྗེ་ཉིད་དགུང་ལོ་ཉེར་དྲུག་པ་མེ་མོ་ཕག་གི་ལོའི་ནང་དུ་རྗེ་དགེ་ལེགས་རྒྱ་མཚོ་ལས་བློ་སྦྱོང་དོན་བདུན་མའི་ཁྲིད་རྒྱས་པ་ཞིག་དང་བེའུ་བུམ་སྔོན་པོའི་འགྲེལ་བའི་ལུང་དང་ར་ཁ་བྲག་གི་ཕུག་མོ་ཆེར་སེམས་བསྐྱེད་མཆོད་པ་ཞིག་གི་ཚེ་

[025A]༄༅། །ལམ་རིམ་བསྡུས་དོན་གྱི་ཐོག་ནས་མདོ་སྔགས་ཡོངས་སུ་རྫོགས་པ་ལ་དམིགས་རྣམ་སྐྱོང་ཚུལ་སྦྱོར་དངོས་རྗེས་གསུམ་ཚང་བ་རྣམས་གསན་ཅིང། བསྡུས་དོན་གྱི་གསུང་བཤད་སྐབས་རྗེ་སྒྲུབ་ཁང་པ་ཆེན་པོས་བསྟན་པའི་གནད་ཐམས་ཅད་ཡོངས་
སུ་རྫོགས་པའི་གདམས་པ་ཚང་ལ་མ་ནོར་བ་རྗེ་བདག་ཉིད་ཆེན་པོའི་ཐུགས་ཀྱི་ཉིད་ཁུ་འདི་ལྟ་བུ་རང་གིས་ཐོས་ཤིང་ཤེས་ཀྱང་ད་དུང་སྙིང་མི་ཆིམ་པར་འཚང་རྒྱ་བའི་ཐབས་བྱ་སླ་ལ་ཁྱེར་བདེ་བ་ཟབ་པ་ཞིག་གཞན་ན་ཡོད་དེ་འོངས་སྙམ་པ་བྱེད་པ་དེ་དམ་ཅན་ཆོས་རྒྱལ་གྱིས་
བསྟན་པ་འདིའི་ཁྱུ་ནས་ཕུད་པ་ཡིན་གསུངས་པ་ལ་བརྟེན། རྗེ་རྒྱལ་བ་གཉིས་པའི་གསུང་ལ་མི་འགྱུར་བའི་ངེས་པ་ཆེར་འཁྲུངས། ལོ་སྔ་རྟིང་གཉིས་ལ་རུང་བ་ཚེད་དང་མཐུན་པའི་མཁར་ལན་མཛད་པ་རྣམས་དང། འདུ་ཁང་དུ་བཞུགས་པའི་བྲིས་འབུར་གྱི་སྐུ་
བཞེངས་པ་མཐའ་དག་ལ་མདོ་སྔགས་ཀྱི་དོན་ཁོང་དུ་ཆུད་པའི་རབ་འབྱམས་སྨྲ་བ་ཡིན་སྙམ་པའི་ང་རྒྱལ་སྤངས་ནས་བླ་མ་མཉེས་པར་བྱེད་པའི་ཐབས་འབའ་ཞིག་ཏུ་དགོངས་ཏེ། ས་རྡོ་དང་ཆུ་ལེན་པ། འཇིམ་པ་སྐྱེལ་བ། ཚོན་བསྣུར་བ། དྲེས་འདམ་བརྡུང་བ་
སོགས་ཐམས་ཅད་ལ་འབད་པར་མཛད་དེ། ལུས་ཀྱི་རིམ་གྲོའི་སྒོ་ནས་བླ་མའི་ཞབས་ཏོག་ཡང་དག་པར་མཛད་པ་ཡིན་གསུང། འཇམ་དཔལ་ཞལ་ལུང་གི་ཁྲིད་དང་སེ་ར་རྩེར་སྟོད་པ་བླ་མ་ཕུན་ཚོགས་བཀྲ་ཤིས་ཀྱིས་ཞུས་པ་ལྟར་ལམ་རིམ་བསྡུས་དོན་གྱི་ཐོག་ནས་
ཁྲིད་སྐྱོང་ལུགས་ཁྲིད་ཡིག་གསེར་གྱི་ཡང་ཞུན་ནས་འབྱུང་བ་ལྟར་ཆོས་ཐུན་གསུམ་གནང་བ་དང་ཁྲིད་ཡིག་གསེར་གྱི་ཡང་ཞུན་གྱི་ལུང་བཅས་གསན། ལོ་འདིའི་དགུན་མཚམས་ལ་འཇུག་ཁར་སྒྲུབ་ཁང་རིན་པོ་ཆེའི་གསུང་ནས། ཁྱེད་རང་ཚོ་ལམ་རིམ་གྱི་རྟོགས་པ་

[025B] རྗེ་འདི་པ་སོགས་དགེ་སློང་རྣམས་ཀྱིས་རྡོ་རྗེ་སེམས་དཔའི་སྒོམ་བཟླས་ལ་བསྙེན་མཚམས་མཛད་ནས་བཞུགས་ཡོད་སྐབས་རྗེ་སྒྲུབ་ཁང་པ་ཆེན་པོ་འོལ་ཁ་ཕྱོགས་སུ་ཆབ་
ཚན་ལ་ཕེབས་རྒྱུ་ཡིན་སྐད་དང། རྡོ་རྗེ་བྲག་ཏུ་ཀུན་མཁྱེན་ལྔ་པ་ཆེན་པོའི་ཐུགས་སྲས་དམ་པ་རྡོ་རྗེ་བྲག་སྤྲུལ་སྐུ་རིག་འཛིན་པདྨ་འཕྲིན་ལས་ཀྱིས། རྗེ་བླ་མ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང་འབུམ་གྱི་ལུང་གནང་སྐད་ཅིག་ཀྱང་གསན་པས་དེ་གཉིས་
ཀྱིས་རྐྱེན་བྱས་ནས་སྐུ་མཚམས་གྲོལ་ཏེ། རྗེ་སྒྲུབ་ཁང་པའི་དྲུང་དུ་བྱོན་ནས་བླ་མ་རིན་པོ་ཆེ་འོལ་ཁར་ཆབ་ཚན་ལ་ཕེབས་སྐབས་རྡོ་རྗེ་བྲག་ཏུ་རྗེའི་གསུང་འབུམ་གྱི་ལུང་ཞུ་བར་ཕྱིན་ན་ཡོང་ངམ་མི་ཡོང་ཞུས་པར། སྒྲུབ་ཁང་པ་ཆེན་པོས་འགྲོ་འདོད་ཡོད་ན་སོང་གསུངས་
དེ་མ་དགྱེས་པའི་གསུང་དུ་མཁྱེན་ནས་ཅིའང་ཞུ་མ་ནུས་པར་ཅུང་ཟད་བཞུགས་པས་སླར་ཡང་ད་སོང་གསུངས། དེར་རྗེ་འདི་པས་ངའི་འདོད་པར་ཡོད་ཚད་བྱེད་རྒྱུ་ཡིན་ན་འདོད་པ་ལ་ཅི་ཡང་འདོད་ཡོང། དེ་བྱེད་རྒྱུ་ཡིན་ན་བླ་མ་ལ་བློ་སྙིང་བྲང་གསུམ་གཏད་ནས་སྡོད་དགོས་དོན་
མི་འདུག་ངའི་བསམ་པ་ལ་དེ་འདྲ་ཞིག་ཤར་བྱུང་བ་བླ་མའི་ཐུགས་ལ་བབས་ན་འགྲོ་རྒྱུ་ཡིན། མ་བབས་ན་འགྲོ་རྒྱུ་མིན་ཞུས་པར། བླ་མ་མཉེས་ནས་འོ་ཁྱེད་རང་ཚོའི་མིའི་རིགས་འདི་ཉམས་ལེན་བྱེད་བསམ་པ་མེད་པར་མང་པོ་རང་ཐོས་དགོས་མཁན་ཞིག་འདུག་པ་
ཡགས་པོ་བྱེད་ན་འཇམ་དཔལ་ཞལ་ལུང་ལ་སྦྱངས་ནས་རང་གི་སེམས་འདི་ཀོ་བ་མཉེད་མཉེད་བྱེད་རྒྱུ་ཡིན། དེའི་སྟེང་དུ་ནཱ་རོ་ཆོས་དྲུག་གི་ཁྲིད་ཅིག་ཡིན་ན་མ་ཐོབ་པའི་ཐབས་མེད་གསུངས་པ་ལ་རྗེ་བྱམས་པ་རིན་པོ་ཆེས་བཀའ་དྲིན་ཆེ་ཞུས་ནས་སྐུ་མཚམས་ཀྱི་མུ་མཐུད་དེ་ཡིག་

[026A]༄༅། །བརྒྱ་འབུམ་ཐེར་དང། བརྐྱང་ཕྱག་འབུམ་ཐེར། ཡན་ལག་ལྔ་ལྡན་གྱི་ཕྱག་ཀྱང་གྲངས་ཀྱི་མཐའ་མི་མངོན་པའི་སྒོ་ནས་བསགས་སྦྱངས་ལ་འབད་པར་མཛད། ས་ཕོ་བྱི་བའི་ལོ་དགུང་ལོ་ཉེར་བདུན་དུ་ཕེབས་སྐབས་སྒྲུབ་ཁང་རིན་པོ་ཆེའི་ཞལ་
ནས། སྔར་བླ་མ་རྟ་ཕུག་པའི་མནལ་ལམ་དུ་པཎ་ཆེན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོས་ཐོག་མའི་བློ་སྦྱོང་གི་ལུང་ཡོངས་རྫོགས་གསུང་བ་ཞིག་རྨིས་པས་དེ་ཞུ་དགོས་རྒྱུར་འདུག་དགོངས་ནས། བཀྲ་ཤིས་ལྷུན་པོར་བྱོན་ནས་འདི་ཡི་ལུང་གནང་དགོས་
ཞུས་པར་པཎ་ཆེན་རིན་པོ་ཆེས་ལུང་བྱས་ཟིན་པ་ཡིན་མོད་གསུངས། དེ་ལྟ་ནའང་ད་དུང་ལན་ཅིག་ཞུ་བྱས་ནས་ཚར་གཅིག་གསན་པ་ཡིན་འདུག་བླ་མ་རྟ་ཕུག་པའི་དྲུང་ནས་ངས་ཀྱང་ཐོག་མའི་བློ་སྦྱོང་དང་ཁོང་རང་གིས་མཛད་པའི་བདེ་ལམ་གྱི་ལྷན་ཐབས་གཉིས་
ཀའི་ལུང་ཞུས་པ་ཡིན། འདི་གཉིས་ལམ་རིམ་ལ་བློ་སྦྱོང་མཁན་ལ་གལ་ཤིན་ཏུ་ཆེ་བ་ཞིག་ཡིན་གསུངས་ནས་དེ་གཉིས་ཀའི་ལུང་གནང་བ་དང། སླར་ཡང་སེ་ར་རྩེར་བེའུ་བུམ་སྔོན་པོའི་འགྲེལ་པ་དང་འཇམ་དཔལ་མཚན་བརྗོད་ཀྱི་ལུང་བཅས་གསན་
དགུང་ལོ་ཉེར་བརྒྱད་པས་མོ་གླང་གི་ལོར་ལྷ་རི་བླ་མ་སོགས་ཀྱིས་རྗེ་གྲུབ་པའི་དབང་ཕྱུག་ལ་ཞུས་ནས། འཇམ་དཔལ་ཞལ་ལུང་གི་ཁྲིད་ར་ཁ་བྲག་ཏུ་དབུ་ཚུགས་ནས་ཕུར་བུ་ལྕོག་ཏུ་མཇུག་རྫོགས་པ་ཞིག་དང། གཅོད་ཀྱི་ཁྲིད་རྗེ་མི་ལའི་རྣམ་མགུར་གྱི་ལུང་སོགས་
སྩལ་བ་རྣམས་གསན། འདིའི་སྐབས་སུ་ཁམས་ཀྱི་ཡུལ་ནས་རྗེ་འདི་པ་སྐུ་མཆེད་གཉིས་ཁམས་ཕྱོགས་སུ་ཕེབས་དགོས་ཞེས་གདན་འདྲེན་པར་བྱུང་བས། རྗེ་སྒྲུབ་ཁང་པ་ཆེན་པོར་ཁམས་ལ་ཕེབས་པ་ལེགས་མིན་ཞུས་པར་ད་ལྟ་ཁམས་ལ་ཕྱིན་ན་འཕྲལ་

[026B] བདེ་ལམ་ནས་འབྱུང་བ་ལྟར་བླ་མའི་རྣལ་འབྱོར་གྱི་སྒོ་ནས་བསགས་སྦྱངས་ལ་འབད་པ་གྱིས་དང་ལམ་གྱི་རིམ་པ་ལ་བརྟེན་ནས་གསུང་རབ་ཐམས་ཅད་གདམས་ངག་ཏུ་འཆར་བ་ཞིག་ད་གཟོད་འོངས་དེ་བྱུང་ཙན་གར་འགྲོ་
ཡང་སོངས་ཞེས་ཕེབས། དེ་ནས་སྐབས་ཤིག་ཞོགས་ཀའི་ཚོགས་སུ་སྒྲོལ་འདོན་གྱི་སྐབས་ཐུགས་བསམ་ལ་ཁམས་ཕྱོགས་ལ་ཕེབས་དགོས་བྱུང་ན་ཅི་འདྲ་འོངས་དགོངས་ནས་བླ་མ་ལ་ཕྱག་དབང་དང་སྐྱབས་འཇུག་ཞུས་ཏེ་སྐུ་མདུན་ནས་ཕྱི་འགྲོས་ཀྱིས་ཕེབས་ནས་
གཟིམས་ཆུང་གི་ཕྱི་རོལ་ཏུ་སོན་པའི་རྣམ་པ་ཐུགས་ལ་མཛད་པའི་ཚེ་ཐུགས་སྐྱོ་ནས་སྙིང་འགས་པ་ཙམ་གྱི་ཚོད་འོང་བར་སྣང་ཞིང། དེ་ནས་ཀྱང་རིམ་གྱིས་ལམ་སོ་སོར་ཞུགས་ཏེ་རི་རེའི་རྩེར་ཕེབས་པའི་རྣམ་པ་མཛད་ནས་ཕི་གའི་ཐད་དུ་བླ་མ་བཞུགས་པའི་ལུང་པ་དང་བླ་
མའི་སྐུའི་རྣམ་པ་འདི་འདྲ་ཡོད་སྙམ་པ་སོགས་བསྒོམ་པར་མཛད་པན་སྤྱན་ཆབ་དབང་མེད་དུ་ཡོང་གིན་འདུག་པ་དང། ནུབ་གཅིག་མནལ་ལམ་དུ་འཁྲུངས་ཡུལ་གྱི་ཇོ་ཇོའི་ཁང་པའི་ཕྱི་སྒོ་ཞིག་ཡོད་པའི་ནང་དུ་ཕེབས་ནས་སྦུག་གི་ཁང་པ་གཟིགས་ཀྱིན་འདུག་པ་ལད་
ང་འདིར་སླེབ་པ་ལེགས་པོ་གཏན་ནས་མ་བྱུང། བླ་མ་ཁྱད་པར་ཅན་དང་སྒྲུབ་སྡེའི་གྲོགས་བཟང་པོ་དེ་རྣམས་དང་བྲལ་ནས་འདི་འདྲར་སླེབ་པ་འདུག་དགོངས་ནས་སྦྱན་ཆབ་མང་པོ་བཏོན་ཏེ། ད་ང་འདི་ཁ་རང་ནས་ཡར་ལོག་མ་ཕྱིན་པར་ཁྱིམ་དུ་འགྲོ་རི་ཤི་སྙམ་ནས་
ལོག་ཕེབས་པའི་ལམ་དུ། ཞིང་གཅིག་གི་ཁར་བླ་མ་སྒྲུབ་ཁང་རིན་པོ་ཆེ་བྱོན་འདུག་པས་དགྱེས་གྲགས་བླ་མའི་དྲུང་དུ་བརྒྱུགས་ཕེབས་པན་མི་མང་པོ་ཞིག་གིས་སྒྲོལ་དཀར་ཡིད་བཞིན་འཁོར་ལོ་འབྱོན་གྱིན་འདུག་ཟེར་བར་གཟིགས་པས། བྱང་ཕྱོགས་ཀྱི་ནམ་མཁའ་

[027A]༄༅། །ནས་ཁ་དོག་ཤིན་ཏུ་སེར་བའི་འོད་ཀྱི་ཕུང་པོ་གསུམ་རིམ་པ་བཞིན་དུ་འོང་གིན་འདུག་པ་ལས་ཞལ་ཕྱག་གི་རྣམ་པ་ཅན་ནི་མི་སྣང་ཞིང། དེ་རྣམས་རིམ་གྱིས་ནམ་མཁའ་ལ་ཡལ་སོང་བའི་མོད་ལ་མན་ལས་ད་པས་ཐུགས་སེམས་ལ་སྤྲོ་བ་ཆེན་
པོ་ཞིག་འཁྲུངས། དེ་ནས་དེས་རྐྱེན་བྱས་ཕ་ཡུལ་དུ་མི་ཕེབས་པར་ཐག་བཅད་དེའི་ཉིན་ཞོགས་ཀའི་ཚོགས་གྲོལ་ནས་རྗེ་གྲུབ་པའི་དབང་ཕྱུག་གི་སྐུ་དྲུང་དུ་ཤོག་གསུང་བ་ལྟར་ཕེབས་པས་སྒྲུབ་ཁང་རིན་པོ་ཆེ་སྐུ་སྟོད་གཅེར་བུར་མཛད། སྐུ་འགག་ལ་ཤིག་
མེད་ཀྱང་སྒྲུག་པ་ལྟར་མཛད་ཀྱིན་འོ་ངེད་རང་ཚོའི་སྒྲུབ་སྡེ་འདིར་བཞུགས་པའི་དགེ་སློང་ཐམས་ཅད་ཀྱིས་བསྟན་པ་སྤྱིའི་རིམ་གྲོ་ལ་དམིགས་ནས་ས་རུབ་པའི་སྐབས་སུ་གཅོད་དུས་མཉམ་དུ་བཏང་རྐང་དུས་དུས་མཉམ་དུ་བུས་བྱེད་དགོས་རྒྱུ་ཡིན། ཕུར་བུ་ལྕོག་གི་རི་འདི་
དཔལ་འཁོར་ལོ་སྡོམ་པའི་ཕོ་བྲང་ཡིན། ཕྱོགས་བཞིར་སྒོ་བཞིའི་རྣམ་པ་སོགས་གསལ་པོ་ཡོད། གནས་འདིར་འཁོར་ལོ་སྡོམ་པའི་རྣལ་འབྱོར་ཉམས་སུ་བླངས་ན་སྒྲུབ་ཐག་ཉེ་བ་ཡིན་པས་དྲིལ་བུ་ལྷ་ལྔའི་སྒྲུབ་ཐབས་ཐམས་ཅད་ཀྱིས་གཟུངས་ལ་ཚོགས་སུ་ཚུགས་
འཇམ་དཔལ་ཞལ་ལུང་ཐམས་ཅད་ཀྱིས་གཟུངས་ནས་རྒྱུགས་སྤྲོད་དགོས་རྒྱུ་ཡིན་གྱིས་ལ་ཚོགས་གཏམ་ཐོངས་གསུང་བར། དེ་དུས་མ་དང་གི་མནལ་ལྟས་རྣམས་ཞུས་པས་སྒྲུབ་ཁང་རིན་པོ་ཆེས་འོ་དེ་རེད། ཁྱོད་ཕ་ཡུལ་ནས་ཕྱིར་ལོག་པ་རྨིས་བ་དེ་རེ་ཞིག་ཡུལ་དུ་མི་
སླེབ་པའི་ལྟས་སུ་འདུག་ཡི་དམ་གྱི་ལྷ་དམིགས་ནས་ཡལ་བ་དེ་ལྟ་བ་ལྷས་སྟོན་བྱ་བའི་བརྡ་རུ་འདུག་ཁ་དོག་སེར་པོ་འོང་བ་དེ་བླ་མ་དང་ཡི་དམ་ཐ་མི་དད་པའི་བརྡར་འདུག་པས་སྒྲོལ་དཀར་གྱི་རྗེས་གནང་ཞིག་དགོས་པར་འདུག་སྟེ་སླར་བྱེད་གསུངས། རྗེ་འདི་པའི་

[027B] ཕྱིར་ཕེབས་ནས་དགེ་སློང་རྣམས་ལའང་བཀའ་སྩལ་བ་བསྒྱུར། དེའི་རྗེས་ཤིག་རྗེ་གྲུབ་པའི་དབང་ཕྱུག་ཆེན་པོས་རྗེ་བཙུན་སྒྲོལ་དཀར་གྱི་རྗེས་
གནང་ཤིན་ཏུ་རྒྱས་པ་ཞིག་དགྱེས་བཞིན་དུ་སྩལ་ཞིང། དེ་དུས་ལྟ་བའི་འཛིན་ཚུལ་ཀླུ་སྒྲུབ་ཀྱི་བཞེད་སྲོལ་རྗེ་བདག་ཉིད་ཆེན་པོའི་མན་ངག་བཞིན་ཤིན་ཏུ་རྒྱས་པ་ཆོས་ཐམས་ཅད་རྟོག་པས་བཞག་པ་ཙམ་ཡིན་པའི་ཚུལ་ལ་ངེས་ཤེས་འདྲེན་ཚུལ་ཞིབ་པར་གསུངས་
ནས༑ དེང་ཕྱིན་ཆད་རྗེ་བཙུན་ཡིད་བཞིན་འཁོར་ལོ་འདི་ལ་ཡི་དམ་དུ་གྱིས་ཤིག་ཅེས་སྩལ་བ་ལྟར་རྗེ་བྱམས་པའི་མཚན་ཅན་རིན་པོ་ཆེས་ཀྱང་དེ་ནས་བཟུང་སྟེ། རྗེ་བཙུན་མ་སྒྲོལ་མ་དཀར་མོའི་རྣལ་འབྱོར་ལ་ཐུགས་དམ་གྱི་མཐིལ་དུ་མཛད་ནས་ཟླ་བ་གསུམ་ཙམ་གྱི་རིང་རྗེ་
བཙུན་མའི་བསྙེན་སྒྲུབ་ལ་འགྲུས་པར་མཛད་པས་ཆོས་རབ་ཏུ་རྣམ་འབྱེད་ཀྱི་ཤེས་རབ་སྔར་ལས་ཀྱང་ཇེ་རྒྱས་སུ་སོང་བས་སྙན་ངག་གི་ཚིགས་བཅད་མང་པོ་ཐུགས་ལ་འབད་མེད་དུ་ལམ་ལམ་འཆར་བ་བྱུང་གསུང་སྟེ། རྗེ་དགེ་ལེགས་རྒྱ་མཚོའི་ལུང་བསྟན་དང་རྗེ་འདི་པའི་མནལ་
ལྟས་སོགས་གོང་དུ་བཤད་པ་རྣམས་ལ་གཞིགས་ན་དུས་དེའི་ཚེ་རྗེ་བཙུན་ཡིད་བཞིན་གྱི་འཁོར་ལོའི་ཟབ་གསལ་གཉིས་མེད་ཀྱི་ལྷའི་རྣལ་འབྱོར་རྩེ་གཅིག་པ་ལ་བརྟེན་ནས། ཆོས་ཐམས་ཅད་སྣང་བ་ཙམ་གྱི་དབང་གིས་ཐ་སྙད་ཁོ་ནར་བཞག་པ་དོན་དམ་དཔྱོད་བྱེད་ཀྱི་རིག་
ཤེས་ཡང་དག་གིས་དཔྱད་བའི་ཚེམ་བརྟགས་ཉམས་དགའ་བའི་སྣང་བ་ལས། བདེན་པར་གྲུབ་པ་རྡུལ་ཕྲ་རབ་ཀྱི་ཆ་ཤས་ཙམ་ཡང་མེད་ཅིང། དེ་ལྟ་ནའང་ཀུན་རྫོབ་ཏུ་བྱ་བྱེད་ལས་གསུམ་བསྙོན་མེད་པར་འཇོག་ཏུ་རུང་བའི་གནས་ཚུལ་གྱི་ལྟ་བ་ཁྱད་པར་ཅན་རྒྱལ་བའི་

[028A]༄༅། །ཡུམ་གྱི་དགོངས་དོན་ཐུགས་ལ་འཁྲུངས་ནས་ལྷག་པའི་ལྷས་ཞལ་དངོས་སུ་གཟིགས་ཏེ་བྱིན་རླབས་ཀྱི་ཆར་ཕབ་པར་གདོན་མི་ཟའོ། །སྐུ་མཚམས་གྲོལ་ཟིན་པའི་རྗེས་ཤིག་རྒྱལ་ཡུམ་བློ་བཟང་ཆོས་སྒྲོན་གྱིས་ཟངས་རིར་གཙུག་ལག་ཁང་བཞེངས་
པའི་རབ་གནས་ལ་རྗེ་སྒྲུབ་ཁང་པ་ཆེན་པོ་གདན་འདྲེན་ཞུས་པར་བླ་མ་ཕེབས་མ་བཞེད་ནས་ཕུར་བུ་ལྕོག་གི་དབུ་མཛད་རྗེ་བཙུན་བྱམས་པ་རིན་པོ་ཆེ་དང། ར་ཁ་བྲག་གི་དབུ་མཛད་གཉིས་སྐུ་ཚབ་ཏུ་སོང་གསུངས་པ་ལྟར་ཟངས་རིར་ཕེབས། ཕར་ལམ་ནག་ཕྱོགས་ཀྱི་འཚུབ་
ལྷོངས་ལྟ་བུས་ལྷས་ནས་གཞུང་ཀོ་ལ་ཕེབས་དུས་སྐུ་མཁྲིས་རླུང་གི་བསྐྱོད་ནས་སྙུན་གཞི་དང་བསམ་ཡས་ཀྱི་ཐད་དུ་ཀོ་བ་རླུང་གིས་བུབ་པའི་གྲབ་སོགས་བྱུང་བར་བླ་མ་ལ་གསོལ་འདེབས་མཛད་པས་ཉེར་འཚེས་ཅུང་ཟད་ཀྱང་མ་གོས། ཟངས་རི་ཁར་དམར་དུ་
ཕེབས་ནས་གཙུག་ལག་ཁང་རྟེན་དང་བརྟེན་པར་བཅས་པ་ལ་རབ་ཏུ་གནས་པ་རྒྱས་པར་མཛད་ནས་རྒྱལ་ཡུམ་འོལ་ཁ་ཆུ་ཆེན་ལ་ཕེབས་པའི་རིམ་གྲོའི་ཆེད་དུ་གསོལ་བ་བཏབ་པ་བཞིན་ཆིབས་བསྐྱོད་གནང་ནས། རྫིང་ཕྱི་དང་མ་གར་ཕུག་ཆོས་ལུང། ལྷ་སྡིངས་
རྒྱ་སོག་སོགས་རྗེའི་སྒྲུབ་གནས་རྣམས་མཇལ་ཏེ་ཚུར་ཟངས་རིར་འཁོར་ཏེ་གདན་ས་མཐིལ་གྱི་མཆོད་མཇལ་ཞིབ་པར་མཛད། དེ་ནས་རྒྱལ་ཡུམ་ཆིབས་རགས་དང་བཅས་པ་རྫོང་ནས་ཕེབས་པའི་རྟ་གྲལ་གྱི་གསེབ་ཏུ་ཕེབས་དགོས་བྱུང་བར་རྗེ་འདི་པའི་ཐུགས་ལ་
ལོངས་སྐུ་རྣམས་ཀྱི་འཁོར་དུ་བྱང་སེམས་འཕགས་པ་ཤ་སྟག་ཡོད། སྟོན་པ་སངས་རྒྱས་ཀྱི་འཁོར་དུ་དགྲ་བཅོམ་པ་འཁོར་བ་ལས་གྲོལ་བ་བསམ་གྱིས་མི་ཁྱབ་པ་ཡོད། ང་དེ་དག་གི་གྲལ་དུ་མི་ཚུད་པར་དེ་རིང་བཙུན་རྒན་མ་ཞིག་གི་རྟ་གྲལ་ལ་འགྲོ་དགོས་པ་སྙམ་

[028B] དེ་ནས་བསམ་ཡས་ཕེབས་པའི་ནུབ་མོ་རྟ་སྔོན་པོ་རི་བོང་ཙམ་ལ་ཞོན་པའི་རྒྱལ་འགོད་ཞིག་མནལ་ལམ་དུ་གཟིགས་ཤིང། དེ་ཉིན་གེགས་འཚུབ་ཀྱི་རྣམ་པས་ཆིབས་འགྱེལ་ནས་སྐུའི་གཡོན་
ཕྱོགས་ཀྱི་སྒྲོག་རུས་ལགས་ཆག་གིས་བསྙུན་གཞི་ཆེ་ཙམ་བྱུང་ཡང། བླ་མའི་བཀའ་སྒྲུབ་པའི་ཆེད་དུ་བྱུང་བ་ཡིན་དགོངས་ནས་སྤྲོ་དགའ་དང་གསོལ་འདེབས་མཛད་པས་ལས་སྒྲིབ་དག་པའི་རྟགས་ཀྱང་འགའ་རེ་བྱུང་གསུང། དེ་སྐབས་གཞན་གྱིས་བཀུར་སྟི་དང་ངོ་འཛིན་
ལ་གཏིང་ནས་ཞེ་ཁྲེལ་བའི་སྐྱོ་ཤས་ཀྱང་འཁྲུངས། ཚུར་བླ་མའི་དྲུང་དུ་ཕེབས་ནས་ཐུགས་བཞེད་ལེགས་པར་འགྲུབ་སྟེ་རྗེ་གྲུབ་པའི་དབང་ཕྱུག་ལ་གྲུམ་མདའ་མཁན་ཆེན་ངག་དབང་རྒྱལ་མཚན་གྱིས་ཞུས་ངོར་སྩལ་བའི་བྱང་ཆུབ་བདེ་ལམ། གཅོད། སྙིང་པོ་དོན་
གསུམ། རྡོར་སེམས་སྒོམ་བཟླས་སོགས་ཀྱི་ཁྲིད་རྣམས་གསན། དགུང་ལོ་ཉི་ཤུ་རྩ་དགུ་པ་སྟག་གི་ལོ་མངོན་དུ་གྱུར་པའི་སྐབས་ཇོ་བོ་རྗེའི་ལམ་ཡིག་སོགས་ཀྱི་ལུང་དང་ཐབས་ཤེས་གཅོད་ཀྱི་ཟབ་ཁྲིད་རྣམས་གསན་ཅིང། ལོ་དེའི་སྟོན་གྱི་དུས་ལ་བབས་པ་ན་རི་ཁྲོད་
འཛིན་པའི་དགེ་སློང་རྣམས་བསོད་སྙོམས་ལ་ཕེབས་ཁར། རྗེ་སྒྲུབ་ཁང་པ་ཆེན་པོས་རྗེ་བྱམས་པ་རིན་པོ་ཆེར་བསོད་སྙོམས་ཀྱི་ཚབ་གྱིས་གསུངས་ནས་བལྚམ་བདུན་གནང་སྟེ། ད་ལོ་བསོད་སྙོམས་ལ་མ་ཐེངས་པར་འདི་ཁར་འཁོད་ཅིག་གསུངས་པ་ལྟར་བཞུགས་ནས། སྐུ་
མཚམས་དམ་པོ་ཞིག་གི་ངང་ལ་ཐུགས་དམ་མཛད་དགོས་སྙམ་དུ་དགོངས་ཏེ་གནས་ཁང་རྣམས་བྱི་དོར་དང། མཆོད་པ་ཕུན་སུམ་ཚོགས་པའི་གྲབས་མཛད་ནས་མཚམས་མཐོ་འཛུགས་གྲབས་ཡོད་སྐབས་དགེ་སློང་དངོས་གྲུབ་བྱ་བ་རྗེ་སྒྲུབ་ཁང་པ་ཆེན་པོའི་ཉེ་གནས་ཤིག་

[029A]༄༅། །ཡོད་པ་བྱུང་བས། དེ་ན་རེ། བླ་མའི་བཀའ་ལུང་གིས་ང་དང་མཉམ་དུ་ལྷ་སར་ཡོ་བྱད་འགའ་རེ་ལེན་དུ་སོངས་གསུངས་བྱུང་ཞེས་ཟེར་བས། སྐུ་མཚམས་བཤོལ་ཏེ་ལྷ་སར་ཕེབས་ལམ་དུ་དགེ་སློང་ནས་ཁྱེད་རང་ཧུར་ཐག་བྱེད་དགོས་
པར་འདུག་སྒྲུབ་ཁང་རིན་པོ་ཆེས་ཁྱེད་ལ་ཁོང་རང་གི་སྙིང་དང་ཁྱད་མེད་བའི་ཐུགས་གཙིགས་བསམ་གྱིས་མི་ཁྱབ་པ་མཛད་འདུག་ཀྱང་གསལ་པོ་བཤད་མི་རུང། ངེད་ཀྱིས་སྔ་མོ་ཞིག་ནས་བཀའ་གདམས་ཐིག་ལེ་བཅུ་དྲུག་གི་དབང་ཞིག་སྙན་གསན་ཕབ་ཡོད་
པ་བླ་མའི་ཞལ་ནས། ད་ལམ་རབ་འབྱམས་པ་བྱམས་པ་དང་ཁྱེད་གཉིས་ལ་བསྐུར་བ་ཡིན། ཡོ་བྱད་ཀྱང་ཁྱེད་རང་གཉིས་སོངས་ལ་ལྷས་ནས་སྒྲུབ་ཤོག་གསུང་བ་ཡིན་ཟེར་བས་ཤིན་ཏུ་དགྱེས་ཤིང་དཔོན་སློབ་གཉིས་བོས་ལྷ་ས་ནས་ཡོ་བྱད་ཚང་བ་འདུ་མཛད་ནས་
སྒྲུབ་ཁང་དུ་ཕེབས་པས། རྗེ་གྲུབ་པའི་དབང་ཕྱུག་སྒྲུབ་ཁང་པ་དགེ་ལེགས་རྒྱ་མཚོས་གཟིམས་ཆུང་གི་སྦུག་ཏུ་ཤིན་ཏུ་དབེན་པར་མཛད་ནས། དཔལ་ཨ་ཏི་ཤའི་བཞེད་སྲོལ་དམ་པ་འབྲོམ་རྒྱལ་བའི་འབྱུང་གནས་ཀྱི་ཟབ་ཆོས་རྨད་དུ་བྱུང་བ་ངེས་དོན་སྟོང་ཉིད་
སྙིང་རྗེ་དབྱེར་མེད་པའི་ཐིག་ལེ་གདུལ་བྱའི་ཁམས་དང་འཚམས་བར་བཞིན་ལག་ཅན་གྱི་ལྷ་སྐུའི་རྣམ་པར་ཤར་བ་བཀའ་གདམས་ཐིག་ལེ་བཅུ་དྲུག་གི་དབང་དགྱེས་བཞིན་དུ་སྩལ་བ་ལེགས་བར་གསན་ཅིང་ར་ཁ་བྲག་ཏུ་ཆོས་ཀྱི་ལུང་ཡང་བཞེས། དེའི་ཚེ་རྗེ་
འདིས་སྒྲུབ་ཁང་པ་ཆེན་པོར་རང་གིས་ཐོབ་པའི་དལ་འབྱོར་གྱི་མི་ལུས་རིན་པོ་ཆེ་ཤིན་ཏུ་རྙེད་དཀའ་བ་འདི་ཆུང་ཟོས་སུམ་སོང་བར་སྙིང་པོ་ལེན་རྒྱུའི་གཙོ་བོ་བྱང་ཆུབ་ཀྱི་སེམས་དང། ལམ་གཞན་རྣམས་དེའི་ཡན་ལག་ཏུ་འགྲོ་ཚུལ་སོགས་ཐུགས་ལ་

[029B] འོན་ཀྱང་གཏིང་ཕ་གི་མ་གྲོལ་བ་འདུག་ཅེས་པ་ཞིག་གསུངས། དེར་རྗེ་འདིའི་ཐུགས་ལ་ང་རང་གིས་དེ་རྣམས་ལ་གོ་བ་ཙམ་མིན་པ་ངེས་
འབྱུང་སོགས་ལ་མྱོང་བ་ཚད་ཐུབ་མེད་པས་གཏིང་མ་གྲོལ་བ་ཐུགས་བདེན་སྙམ་པ་བྱུང་ཞིང། ནུབ་གཅིག་མནལ་ལམ་དུ་རྗེ་སྒྲུབ་ཁང་པ་ཆེན་པོ་ཕྱག་ན་རྟ་རུས་ཀྱི་ཐེ་གེ་ཞིག་བསྣམས་ནས། མི་གཞན་ལ་ཡིན་ན་གསེར་དངུལ་སོགས་རིན་པོ་ཆེ་ལས་གྲུབ་
པའི་ཐེ་གེ་རེ་སྙིང་ནང་དུ་འཇུག་རྒྱུ་ཡོང། དེ་ཁྱེད་ལ་སྐལ་བ་མི་འདུག་བས་འདི་ཁྱོད་ཀྱི་སྙིང་ནང་དུ་ཆུག་གསུང་བ་རྨིས་པས། ངེད་ཀྱིས་རིན་པོ་ཆེ་ལས་གྲུབ་པ་ལྟ་བུ་ལམ་གྱི་གཙོ་བོ་རྣམ་གསུམ་ལ་རྩོལ་བཅས་དང་རྩོལ་མེད་ཀྱི་མྱོང་བ་ཐོན་པ་ལ་ཟེར། དེའི་སྐལ་བ་མི་
འདུག་འོན་ཀྱང་བློས་མ་གཏོང་སྙིང་རུས་བསྐྱེད་ཅིག་ཅེས་པར་གོ་བ་བླངས་པ་ཡིན་ཞེས་གསུང་མོད། ཚུལ་དེ་ནི་རང་ཅག་ཐོས་པ་ཅུང་ཟད་ཅམ་ཡོད་པ་ལ་རང་ཉིད་མཆོག་ཏུ་འཛིན་པའི་ང་རྒྱལ་ཅན་རྣམས་ཀྱི་ང་རྒྱལ་གཞོམ་བའི་ཕྱིར་བཀའ་སྩལ་བར་སྣང་
སྐབས་ཤིག་གི་ཚེ་དཀའ་བཅུ་འཕགས་པ་སྐལ་ལྡན་སྐུ་མདུན་དུ་བྱུང་ནས་བཤད་རྒྱུ་ཞིག་འདུག་སྟེ་ང་རྒྱལ་སྐྱེས་ཡོང་ངམ་ཟེར། ང་རྒྱལ་སྐྱེས་མི་ཡོང་ངམ་གསུངས་པར། འོ་ན། སྒྲུབ་ཁང་རིན་པོ་ཆེའི་མནལ་ལམ་དུ་རབ་འབྱམས་པ་བྱམས་པ་འདི་ངའི་པང་དུ་
བཞག་པས་ཁོ་རང་སྡོད་པ་ལ་འཚེར་པོ་བྱེད་འདུག་འོན་ཀྱང་ཁོ་ངའི་པང་དུ་བསྡད་མ་ཐག་ཉི་མ་ཤར་བ་ལྟ་བུའི་འོད་ཟེར་འཕྲོས་པས་མུན་པ་ཐམས་ཅད་བསངས་ཤིང་ནམ་མཁའི་ཁམས་ཐམས་ཅད་ཁྱབ་སོང་བ་ཞིག་བྱུང། འདི་ལེགས་པོ་ཞིག་འོང་བ་འདུག་

[030A]༄༅། །ཅེས་གསུང་གིན་འདུག་ཞུས་པར། སླར་ཡང་བླ་མ་ལ་གསོལ་འདེབས་དྲག་ཏུ་མཛད། དཔལ་མྱུར་མཇད་ཡེ་ཤེས་ཀྱི་མགོན་པོ་ཕྱག་དྲུག་པའི་རྗེས་གནང་དཀའ་ཆེན་སྐལ་ལྡན་གྱིས་ནན་ཏན་ཆེན་པོས་ཞུས་ཀྱང་མ་གནང་བ་ལ། རྗེ་འདི་བས་
ཞུ་བ་སོགས་ཅི་ཡང་མ་མཛད་པར་ལན་ཅིག་སྐུ་མདུན་དུ་ཕེབས་གསུངས་ནས་མགོན་པོ་བར་གཅོད་ཀུན་སེལ་གྱི་རྗེས་གནང་ལེགས་པར་སྩལ། ཁྱད་བར་དུ་སེར་རྩེའི་སྒྲུབ་ཁང་དུ་རྗེ་གྲུབ་པའི་དབང་ཕྱུག་ཆེན་པོས་རྗེ་བཙུན་བྱམས་པ་རིན་པོ་ཆེར། དཔལ་
འདོད་པ་ཁམས་ཀྱི་དབང་ཕྱུག་མ་ལྷ་མོ་དམག་ཟོར་རྒྱལ་མོའི་རྗེས་གནང་སྩལ་ཏེ། ལྷ་མོ་འདི་དང་དམ་ཆིག་གི་ཕྱག་སྦྲེལ་ནས་བསྲུང་མར་གནང་བ་དེ་ཕྱིན་ཆད་ནས་ལྷ་མོ་ལ་གཏོར་བསྔོས་བསྙེན་སྒྲུབ་སོགས་མ་ཆག་པར་མཛད་ཅིང། དེ་ནས་གཟུངས་དཔལ་
ལྡན་དམག་ཟོར་གྱི་རྒྱལ་མོས་བཞེད་དོན་འཕྲིན་ལས་མ་ལུས་པ་ཚུལ་བཞིན་དུ་བསྒྲུབ་བར་མཛད། དགུང་ལོ་སུམ་ཅུ་པ་ལྕགས་མོ་ཡོས་ཀྱི་ལོར། རྗེ་སྒྲུབ་ཁང་པས་གྲུབ་པའི་དབང་པོ་རྒྱུད་སྨད་མཁན་པོ་ངག་དབང་མཆོག་ལྡན་དང་བསམ་བློ་དགེ་བཤེས་དྲག་རིམ་སོགས་
དགེ་བའི་བཤེས་གཉེན་མང་པོ་ལ་ར་ཁ་བྲག་ཏུ་འཇམ་དཔལ་ཞལ་ལུང་གི་ཟབ་ཁྲིད་སྨོན་སེམས་ཆོ་གས་འཛིན་པ་དང་བཅས་པ་སྩལ་བ་དང། བྱང་ཆུབ་ལམ་སྒྲོན། ནོར་བུའི་ཕྲེང་བ། ཞལ་ལུང། ཆོས་སྤྱོད་རབ་གསལ་གྱི་ལུང་བཅས་གསན། དགུང་ལོ་
སུམ་ཅུ་སོ་གཅིག་པ་ཆུ་ཕོ་འབྲུག་གི་ཧོར་ཟླ་ལྔ་པའི་ནང་དུ་མངའ་རིས་གྲྭ་ཚང་གི་དཔོན་སློབ་ཆོས་གྲགས། གྲུབ་དབང་བླ་མ་འཇམ་དབྱངས་སོགས་ལ་འཇམ་དཔལ་ཞལ་ལུང་གི་བཀའ་ཁྲིད་སྨོན་སེམས་ཀྱི་ཆོག་དང་བཅས་ཏེ་གནང་སྐབས། ཕུར་བུ་ལྕོག་གི་

[030B] འབྲིང་ཚུགས་ནས་རྒན་པ་དྲུག་ཕེབས་གསུང་བས་རྗེ་བཙུན་འདི་སོགས་རི་ཁྲོད་འཛིན་པ་དྲུག་ཕེབས། རྗེ་སྒྲུབ་ཁང་རིན་པོ་ཆེ་དེ་སྔགས་ལ་
ཤིན་ཏུ་དམ་དོག་ཆེ་བས་ཤོ་པ་མདོའི་དགེ་སློང་རྒྱལ་པོ་ཟེར་བ་གྲོགས་མཆེད་གཉིས་ལ་འཇིགས་བྱེད་ཀྱི་བསྐྱེད་རྫོགས་ལན་ཅིག་ཙམ་མ་གཏོགས་གཞན་ལ་གནང་སྐད་ཆེར་མེད་པས་བསྐྱེད་རྫོགས་ཀྱི་གཏམ་ཙམ་ཡང་གཞན་གྱིས་ཞུ་མི་སྤོབས་པ་ལ། རྗེ་འདི་ལ་
སྒྲུབ་ཐབས་ཟ་མ་ཏོག་གི་བཤད་ལུང་ཞིབ་པར་ལན་ཁ་ཡར་སྩལ་ཞིང། ལན་ཅིག་གཟིམས་ཆུང་དུ་རྗེ་འདི་པ་གཅིག་པུ་ལས་མེད་སྐབས་འོག་ཏུ་ཚོགས་པ་རྣམས་ཀྱིས་རྗེ་རྒྱལ་བ་གཉིས་བའི་གསོལ་འདེབས་ཙོང་ཁ་བརྒྱད་ཅུ་མ་གསུངས་ཏེ། འོད་ཀྱི་རང་བཞིན་
ཨེ་ཝཾ་ཡི་གེ་གཉིས། ཞེས་སོགས་ཀྱི་ཚིག་གི་ཐད་དུ་སླེབ་པ་ན། རྗེ་སྒྲུབ་ཁང་པ་ཆེན་པོས། འོ༑ དེ་ལྟ་བུའི་ཡོན་ཏན་མངོན་དུ་བྱེད་བ་ལ་ཐོག་མར་ལམ་ཐུན་མོང་བས་རྒྱུད་སྦྱངས་ཏེ། ཞེས་སོགས་དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་ཀའི་གནད་ཆ་ཚང་བ་
ཞིག་གསུངས། རྗེ་བཙུན་འདི་མཆོག་ཏུ་དགྱེས་ཏེ་བླ་མ་རིན་པོ་ཆེ་བླ་མ་རིན་པོ་ཆེ་སྔགས་ལ་དམ་དོག་ཆེ་བས་ཞུ་མ་ནུས་ཀྱང་བདག་ལ་འདི་ལྟར་གནང་བ་བཀའ་དྲིན་ཆེ་ཞེས་ཞུས་བར་མཛད། ལན་མང་པོ་ཞིག་ཁམས་ཕྱོགས་ལ་ཕེབས་དགོས་གྲགས་བྱུང་བར། སྒྲུབ་
ཁང་རྗེའི་ཞལ་ནས། ལམ་རིམ་ཆེན་མོའི་བཤད་ལུང་ཚང་མ་ཞིག་མ་ཐོབ་བར་ཁམས་ལ་འགྲོ་དགོས་བྱུང་ན་མི་ལེགས་གསུངས་ནས། ཉིན་རེ་བཞིན་གསོལ་ཚིགས་ཀྱི་རྒྱབ་ལ་རྒྱལ་བ་ཀུན་གྱི་བགྲོད་པའི་ལམ་གཅིག་པུ་བྱང་ཆུབ་ལམ་གྱི་རིམ་པ་ཆེ་བ་ནས་ཉུང་དུས་

[031A]༄༅། །སུ་ཤོག་བུ་བརྒྱད་རེ་ཙམ་དང། མང་དུས་སུ་ཤོག་བུ་བཅོ་ལྔ་རེ་ཙམ་མ་ཆག་པར་མཛད་དེ། ལོ་གསུམ་གྱི་ཁོངས་སུ་གསུང་བཤད་ཞིབ་ལ་རྫོགས་པར་སྩལ་བ་ལེགས་པར་གསན་ནས་ཐུགས་ཉམས་སུ་བསྟར། དེ་ནས་སྒྲུབ་ཁང་རིན་
པོ་ཆེར་ད་དུང་ཅི་བྱས་ཀྱང་ཁམས་ཕྱོགས་ལ་ཐེངས་དགོས་པ་བྱུང་ན་ཇི་ལྟར་བགྱི་ཞེས་རབ་འབྱམས་པ་དམ་ཆོས་ལ་ཞུ་བརྒྱུད་བཅོལ་ནས་ཞུ་བར་མཛད་པས། སྒྲུབ་ཁང་རིན་པོ་ཆེས་རང་ལ་གང་དགའ་བྱུང་ན་ཁམས་ལ་ཅི་བྱེད་དུ་འགྲོ་ལྷ་མོའི་བསྙེན་པ་
ཚད་དུ་ཐེམ་པ་ཞིག་དང་བར་བར་དུ་སྒྲོལ་དཀར་གྱི་ཚེ་སྒྲུབ་རེའང་གྱིས། གང་དུ་འདུག་ཀྱང་ལམ་རིམ་ལ་བློ་སྦྱོང་བ་དང་མ་བྲལ་བར་གྱིས། ཁ་ཆེམས་དེ་ཁ་ཡིན་གསུངས་པས། ཟླ་བ་ལྔའི་རིང་གསུང་ངག་བཅད་ཅིང་དཔལ་ལྡན་དམག་ཟོར་རྒྱལ་མོའི་
བསྙེན་སྒྲུབ་ལ་འགྲུས་བར་མཛད་པས་འདོད་པའི་ཁམས་ཀྱི་དབང་མོས་བཞེད་བཅི་མཆིས་པ་ཐམས་ཅད་ཐོགས་པ་མེད་པར་སྐད་ཅིག་ལ་བསྒྲུབ་པའི་རང་དབང་མཉེས། ལན་ཅིག་ཁམས་ཕྱོགས་ཀྱི་ས་ཆར་གདན་འདྲེན་མི་ནན་ཏན་ཤིན་ཏུ་ཆེ་བ་ཞིག་
བྱུང་ནས་ཅི་བྱས་ཀྱང་ལོག་མི་འགྲོ་བ་ཞིག་བྱུང་བས། སྒྲུབ་ཁང་རྗེར་ཁ་བྲག་ཏུ་བཞུགས་པའི་སྐུ་མདུན་དུ་ཕེབས་ཏེ། གནས་ཚུལ་རྣམས་ཞུས་པས་ཁྱེད་ལ་བར་གཅོད་ཆེ་བ་ཞིག་འདུག་སྐུ་རིམ་གྱིས་གསུང་པ་ལ། རྗེ་འདིས་ད་ཅི་བྱས་ཀྱང་སྡང་མི་
འཇུག་པར་འདུག་པས་ལ་ཁར་ཤིན་བྱ་རོ་དང་ཆུ་ཁར་ཤིན་ན་བྱ་རོ་བྱས་ནས་གནས་ངེས་མེད་ལ་ཐེངས་འགྲོ་ཞུས་པར། གྲུབ་པའི་དབང་ཕྱུག་ནས། དེ་ཀ་བར་གཅོད་ཡིན། བློ་མ་མང་བར་སྐུ་རིམ་གྱིས་དང་དེ་ནས་གསལ་པོ་འོངས་ཞེས་གསུངས་པ་ལྟར་

[031B]ཡང་ལན་ཅིག་རྒྱལ་བ་འཕགས་པ་ལྷའི་དྲུང་ནས། ཁམས་ལ་ཕེབས་དགོས་གསུང་བའི་བཀའ་ཤོག་བྱུང་བར། རྗེ་སྒྲུབ་ཁང་རིན་པོ་ཆེར་ཇི་ལྟར་བྱ་ཞེས་ཞུས་པར་དོ་ནུབ་ངེད་ཀྱིས་བརྟག་པ་བྱེད་པས་སང་
ཉིན་ཤོག་གསུངས། སང་དེ་ཕེབས་པར་སྒྲུབ་ཁང་རིན་པོ་ཆེས་མདང་ངས་རྨི་ལམ་བརྟགས་པས་ཁམས་ལ་འགྲོ་མི་དགོས་པར་འདུག་འོན་ཀྱང་རྨི་ལྟས་གསུམ་བྱུང་སྟེ། རང་རེ་གཉིས་ལྷ་སར་འོངས་འདུག་པའི་ལམ་དུ་ཞིང་མང་པོ་ལ་ལོ་ཏོག་བཟང་པོ་སྐྱེས་
འདུག་པ་ལས་བསྲུས་མང་པོ་བཏོགས་ནས་ངེད་ཀྱི་ཨམ་ཕྲག་ཏུ་བཅུག་པ་དང། ནམ་མཁའ་ནས་སྒྲ་ཞིག་ལ་ལོ་ཏོག་འདི་རྣམས་བསྐམས་འགྲོ་བར་འདུག་པས་ཁྱོད་ཀྱིས་ཆུ་ཐོངས་ཟེར་བ་བྱུང་ཞིང། ཟམ་པ་ཞིག་ལ་འགྲོ་འདུག་པས་ཁོ་བོ་བརྒལ་ནས་ཁྱོད་མ་
བརྒལ་བའི་བར་དེར་ཟམ་པ་དེ་རྡིབ་སོང་བ་ཞིག་བྱུང། དེ་ཁྱོད་ལ་བར་གཅོད་ཡོང་བའི་ལྟས་སུ་འདུག་དེ་ནས་ཕུར་བུ་ལྕོག་གི་ཆུ་མིག་བྱང་དུ་རང་རེ་འགྲོ་འདུག་པ་ལ་ལམ་གཡས་གཡོན་དུ་བ་ལང་གི་པགས་པ་དམར་པོ་མང་ཙམ་བཏིང་འདུག་པ་བྱུང། དེ་ཁྱོད་
ལ་བར་གཅོད་འོང་བའི་ལྟས་སུ་འདུག་བྱང་གི་ཆུ་མིག་ནས་ཆུ་སེར་པོ་ཞིག་གི་རྒྱུན་རྡོལ་ནས་ལུང་པ་འདི་གང་འགྲོ་བ་རྨིས། དེ་ཁྱོད་ཀྱིས་བསྟན་པ་ལ་ཕན་པའི་ལྟས་སུ་འདུག་ཡང་ཁྱོད་ཀྱི་ལག་པ་གཡས་སུ་སྦྱན་རས་གཟིགས་བཅུ་གཅིག་ཞལ་འདྲ་བ་
ཞིག་ཁྱེར། ལག་པ་གཡོན་དུ་མར་མེ་ཞིག་ཁྱེར་ནས་མར་མེ་དེས་སྐུ་དེ་གསལ་བར་བྱེད་རྒྱུའི་རྩིས་ལ། མར་མེ་རླུང་གིས་ལན་གསུམ་དུ་བསང་པས་སྐུ་དེ་གསལ་བར་བྱེད་མ་ཐུབ་པ་སྐུ་སྨད་ཡུམ་དང་བཅས་པ་སྐྱིལ་ཀྲུང་བཅས་པ་ཞིག་འདུག་ཁྱེད་ཡུལ་དུ་འགྲོ་

[032A]༄༅། །དགོས་རྒྱུ་མ་རེད། དཀོན་མཆོག་ལ་གསོལ་བ་ཐོབ་ལ་ཞུ་ཤོག་བཟོས་ནས་འདིར་ཁྱེར་ཤོག་གསུང་པ་ལྟར། རྗེ་འདི་པས་རྒྱལ་བ་འཕགས་པ་ལྷར་འབུལ་རྒྱུའི་ཞུ་ཡིག་བཅོ་བར་མཛད་ནས། སྒྲུབ་ཁང་རིན་པོ་ཆེར་ཕུལ་བས་རྗེ་གྲུབ་བའི་
དབང་ཕྱུག་གིས་ཀྱང་ཕྱག་བྲིས་ཕྱག་ཏུ་བཞེས་ནས་ཐུགས་སྨོན་གསོལ་འདེབས་ནན་ཏན་དུ་མཛད་པའི་ཞུ་ཤོག་ཁམས་ལ་འབུལ་བ་མཛད་པས་བརྟུལ་ཞུགས་ཀྱི་ནུས་པ་དོན་དང་ལྡན་པའི་བདེན་ཚིག་གི་མཐུ་ལ་བརྟེན་ནས། མདོ་ཁམས་བསྟན་པའི་
སྒྲོན་མེ་འཕགས་པ་ལྷས་ཀྱང་དགོངས་པ་ཁྲོལ་ནས་ཐུགས་ཀྱི་བཞེད་དོན་གེགས་མེད་པར་གྲུབ། གཞན་ཡང་དེ་དག་གི་སྐབས་སུ་རྗེ་གྲུབ་བའི་དབང་ཕྱུག་ཆེན་པོ་སྒྲུབ་ཁང་པ་ཆེན་པོའི་དྲུང་ནས་དམིགས་བརྩེ་མའི་ལས་ཚོགས་ཀྱི་ལུང། མཁས་གྲུབ་རིན་
པོ་ཆེ་ནས་བརྒྱུད་པའི་བླ་མའི་རྣལ་འབྱོར་ཆིག་བརྒྱུད་མ་ཤིན་ཏུ་ཟབ་པའི་ཁྲིད་ལུང། ཀུན་མཁྱེན་ལྔ་པ་ཆེན་བོས་མཛད་པའི་ཐིག་ལེ་བཅུ་དྲུག་གི་ཆོ་གའི་ལུང་རྣམས་དང་ཐབས་ཤེས་གཅོད་ཀྱི་ཁྲིད། གཅོད་ཐར་འདོད་དེད་དཔོན་དང་སྐལ་ལྡན་འཇུག་ངོགས་ཀྱི་
ལུང། རྒྱལ་བ་དགེ་འདུན་རྒྱ་མཚོས་མཛད་པའི་སྙིང་པོ་དོན་གསུམ་གྱི་ཁྲིད་ཡིག་དགའ་ལྡན་དུ་བགྲོད་པའི་ཐེམ་སྐས་ཀྱི་སྟེང་ནས་ཁྲིད་ལུང། དགེ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་གྱི་ཁྲིད་ཅུང་ཟད་མ་ཚང་པ་དང་དེའི་ལུང། དགེ་སློང་མ་དཔལ་མོ་
ལུགས་ཀྱི་བཅུ་གཅིག་ཞལ་གྱི་རྗེས་གནང། གྲུབ་རྒྱལ་ལུགས་ཀྱི་ཚེ་དབང་དང་རྟ་མགྲིན་ཟུང་འབྲེལ་གྱི་དབང། བློ་སྦྱོང་ལེགས་བཤད་ཀུན་འདུས་ཀྱི་ལུང་རྣམས་དང་གཞན་ཡང་གོང་དུ་སྨོས་ཟིན་པའི་བྱང་ཆུབ་ལམ་གྱི་རིམ་པའི་ཁྲིད་ལེ་ཚན་སོགས་ཟབ་པ་

[032B] རྗེ་སྒྲུབ་ཁང་པ་ཆེན་པོའི་སྐུ་ཚ་དགེ་སློང་ལུང་རིགས་ཀྱི་དྲུང་ནས་སྔགས་རིམ་ཆེན་མོ་དང་ལམ་རིམ་ཆུང་བ། བློ་སྦྱོང་སྙན་བརྒྱུད་ཆེན་མོ། རྗེ་གྲུབ་པའི་དབང་ཕྱུག་ལས་རྣལ་འབྱོར་གྱི་དབང་
ཕྱུག་མི་ལ་རས་པའི་རྣམ་ཐར་མྱ་ངན་ལས་འདའ་མཚམས་བར་དང་མགུར་འབུམ་ཁྱིར་རས་པ་མན་ཆད་གསན་པའི་འཕྲོ་རྣམས་ཀྱི་ལུང་བཅས་གསན། བརྟུལ་ཞུགས་གྲུབ་པ་མཁར་རྡོ་མཁན་རིན་པོ་ཆེའི་དྲུང་ནས་ཐམས་ཅད་མཁྱེན་པར་བགྲོད་པའི་ལམ་རིམ་
བདེ་ལམ་གྱི་ཁྲིད་རྒྱས་པ་དང། བླ་མ་མཆོད་པའི་ཁྲིད་ཤིན་ཏུ་རྒྱས་པ། བླ་མ་མཆོད་པའི་ཊཱིཀྐ་མཁར་རྡོ་བླ་མ་ཉིད་ཀྱིས་མཛད་པའི་ལུང། བྱང་སེམས་རྭ་སྒྲེང་པས་མཛད་པའི་བློ་སྦྱོང་དང་བློ་སྦྱོང་ཉི་མའི་འོད་ཟེར་གྱི་ལུང། གཅོད་དབང་གཅོད་ཁྲིད་དང་བཅས་པ་
རྣམས་གསན། བླ་མ་འྡིའང་ལམ་གྱི་གཙོ་བོ་རྣམ་གསུམ་ཐབས་ཤེས་གཅོད་ཀྱི་ཉམས་ལེན་དང་བཅས་པ་དང། རྩ་རླུང་གི་གནང་རྣམས་ལ་རྩོལ་མེད་ཀྱི་མྱོང་བ་ཐོན་པ་དང། ཏིང་ངེ་འཛིན་གྱི་མཐུ་ལས་རྣལ་འབྱོར་གྱི་དབང་ཕྱུག་མི་ལ་རས་པས་གདམས་
ངག་དངོས་སུ་སྩལ་བའི་སྐྱེས་མཆོག་ཡིན་གསུངས་ནས། རྗེ་གྲུབ་པའི་དབང་ཕྱུག་དགེ་ལེགས་རྒྱ་མཚོའི་འོག་ནས་བཀའ་དྲིན་ཆེ་ཤོས་སུ་འཛིན་པར་མཛད། བར་སྐབས་ཤིག་དམ་སེལ་གྱི་རྣམ་པས་མནལ་ལམ་དུ་སྟེང་གདོན་གྱི་རྣམ་པ་ཞིག་བྱུང་བན་རྗེ་གྲུབ་
པའི་དབང་ཕྱུག་ཆེན་པོར་གསོལ་བས། ཕྱག་ན་རྡོ་རྗེ་འབྱུང་པོ་འདུལ་བྱེད་ཀྱི་རྗེས་གནང་སྩལ་ཏེ་འདིའི་བསྙེན་སྒྲུབ་གྱིས་ཞེས་གསུངས་པ་ལྟར་འབྱུང་འདུལ་གྱི་སྒོམ་བཟླས་དང། ཁྱད་པར་རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་སྐབས་རྗེ་བདག་ཉིད་ཆེན་

[033A]༄༅། །པོའི་ཐུགས་ཀར་ཕྱག་ན་རྡོ་རྗེ་འབྱུང་པོ་འདུལ་བྱེད་བསྐྱེད་དེ་བཟླས་སྒོམ་མཛད་པས་མི་མཐུན་ཕྱོགས་དེ་དག་ལས་རྣམ་པར་རྒྱལ་ཞིང། ཁྲོ་པོའི་རྒྱལ་པོ་རྟ་མགྲིན་གསང་སྒྲུབ་ཀྱི་ལྗགས་བསྙེན་ཟླ་བ་བཞིའི་བར་དུ་གསུང་ངག་བཅད་ནས་
མཛད་དེ། འདི་སྐབས་ཞལ་གཟིགས་སོགས་ངོ་མཚར་ཅན་གྱི་སྣང་བ་འབྱམས་སུ་ཀླས་པ་གདོན་མི་ཟ་ཡང། རྗེ་བཙུན་བླ་མ་འདི་ཉིད་བཀའ་གདམས་པའི་དགེ་བའི་བཤེས་གཉེན་གོང་མ་རྣམས་ཀྱི་མཛད་པ་ཁོ་ན་ཐུགས་ཉམས་སུ་བསྟར་བས་ཡོན་ཏན་གྱི་
རིགས་འདི་ལྟར་མངའ་ཞེས་བདག་ཉིད་གསལ་བར་མཛད་པའི་དང་ཚུལ་རིང་དུ་བསྲིང་སྟབས་འདིར་གསལ་བར་མ་བྲིས་ལ། ཆ་ཤས་རྣམས་ནི་འོག་ནས་རིམ་གྱིས་འབྱུང་བས་རྟོགས་པར་འགྱུར། གཞན་ཡང་དེའི་ཚེས་ཀྱེ་བོ་འགའ་ཞིག་ལ་སྒྲུབ་ཁང་རིན་པོ་ཆེའི་
སྐུ་ཚབ་མཛད་དེ་རྡོ་རྗེ་རྣམ་འཇོམས་ཀྱི་བྱབས་ཁྲུས་མཛད་པས་སྐྱེ་བོ་དེ་དག་ཉེར་འཚེ་ལས་གྲོལ་ཞིང། དེ་དུས་རྗེ་གྲུབ་པའི་དབང་ཕྱུག་ནས་བ་རི་ལུགས་ཀྱི་རྣམ་འཇོམས་ཀྱི་རྗེས་གནང་དང་བཀྲུ་བྱབས་ཀྱི་མན་ངག་བཅས་རྒྱས་པར་སྩལ། རི་ཁྲོད་དུ་ཕེབས་ཟིན་ནས་
ཀྱང་བས་མཐར་གནས་པའི་དགོས་པ་ནི་ཚེ་འདིའི་བྱ་བཞག་རྣམས་རེས་སུ་བོར་ཏེ་རང་གི་སེམས་རྒྱུད་འདུལ་བར་བྱེད་པའི་སྤོང་བ་བསམ་གཏན་གྱི་འཁོར་ལོ་ཉིད་ལ་གཞོལ་བར་བྱེད་པའོ་སྙམ་དུ་དགོངས་ནས་འཚོ་བའི་ཡོ་བྱད་སོགས་བྱ་ཚོལ་བྱི་ཚོལ་ལས་དོན་
གཉེར་ཅུང་ཟང་ཙམ་མཛད་ཅིང། ལན་ཅིག་བླྚམ་གཅིག་ཕྱག་ཏུ་བྱུང་བ་ལའང་ཏིང་ཆུང་དུ་ཞིག་སྒྲུབ་འཚོལ་མཛད་ནས་ཡོན་ཆབ་ཆག་མེད་འབུལ་བར་མཛད་པ་དང། ཡང་བལ་ཊམ་གཅིག་བྱུང་བ་ལའང་མར་བསྒྲུབས་ཏེ་ཞལ་དུ་མ་གསོལ་བར་མཆོད་མེ་

[033B] རྗེ་སྒྲུབ་ཁང་པ་ཆེན་པོས་ཕྱེ་ཁལ་
གཅིག་ལས་མི་ཉུང་བ་ལ་གཏོར་མ་གྱིས་ལ་ལྷ་མོའི་བསྐང་བ་ཐོངས་གསུང་བ་ལྟར། ཞིབ་ཁལ་གཅིག་ལྷག་ཙམ་ལ་གཏོར་མ་མཛད་ནས་སྐུ་མཚམས་མཛད་དེ་ལྷ་མོའི་བསྐང་བ་ལ་བརྩོན་པར་མཛད། དེ་ནས་བཟུང་སྟེ་འཚོ་བའི་ཡོ་བྱད་ཀྱི་ཉེར་མཁོ་རྣམས་འབད་
མེད་དུ་འགྲུབ། གཞན་ཡང་རྗེ་ཉིད་ཀྱི་གསུང་ལས། དང་པོ་འཚོ་ཆས་དཀོན་པའི་དུས་སུ་སྙིང་ཁམ་བསྐྱེད་ནས་དཀོན་མཆོག་གི་མཆོད་པ་ལ་བརྩོན་པར་བྱས་པས་མར་མེ་ཉིན་འབར་མཚན་འབར་སོགས་མཆོད་པ་རྣམས་ཀྱང་ཇེ་བཟང་དུ་འགྲོ་བ་སོགས་མྱོང་
གྲུབ་ཏུ་བྱུང་གསུང། དེར་རྗེ་རྒྱལ་པ་གཉིས་པའི་སྙན་བརྒྱུད་ཀྱི་མན་ངག་དམ་པ་བྱང་ཆུབ་ལམ་གྱི་རིམ་པ་ལ་བཤད་པ་ཙམ་མ་ཡིན་པར། རྗེ་གྲུབ་པའི་དབང་ཕྱུག་གི་གསུང་གི་བདུད་རྩི་བཞིན་མྱོང་བ་ཐོན་ངེས་པར་དཔྱད་སྒོམ་དང་འཇོག་སྒོམ་གཉིས་བླ་མ་ལྷ་ལ་
གསོལ་བ་འདེབས་པའི་གནད་དམ་པ་དང་བཅས་ཏེ་ཉམས་མྱོང་ལ་བཀར་ནས་བསྒོམ་པར་མཛད་པས། བཤེས་གཉེན་དམ་པ་སངས་རྒྱས་དངོས་སུ་མཐོང་བ། རང་གིས་ཐོབ་པའི་དལ་འབྱོར་དོན་ཆེ་ཞིང་རྙེད་དཀའ་བ། འཆི་བ་མི་རྟག་པ། ངན་སོང་གསུམ་གྱི་
སྡུག་བསྔལ། དེ་ལས་ཐར་པའི་ཐབས་དཀོན་མཆོག་ལ་སྐྱབས་འགྲོ་དང་སྡིག་སྤོང་དགེ་བ་བསྒྲུབ་པ། མཐོ་རིས་ཀྱི་བདེ་བ་ཐོབ་ཀྱང་སྡུག་བསྔལ་གྱི་རང་བཞིན་ལས་མ་འདས་ཤིང་མི་བརྟན་པ། དེར་འཁོར་བར་བྱེད་པའི་རྩབ་འཇིག་ལྟ་ལ་སོགས་པའི་ཉོན་

[034A]༄༅། །མོངས་རྣམས་ཡིན་པ། དེ་སྤོང་བྱེད་ཀྱི་ཐབས་ལམ་བསླབ་པ་རིན་པོ་ཆེ་གསུམ་ཡིན་པ། རང་ཉིད་འཁོར་བའི་སྡུག་བསྔལ་ལས་གྲོལ་ཀྱང་སེམས་ཅན་གཞན་འཁོར་བའི་སྡུག་བསྔལ་གྱིས་མནར་བ་རྣམས་དྲིན་ཅན་གྱི་མ་ཤ་སྟག་ཡིན་པས་
དེ་རྣམས་ལ་བྱམས་པ་དང། སྙིང་རྗེ་དང། དྲིན་དུ་གཟོ་བ་དང། བདག་གཞན་བརྗེ་བའི་འཁྲུལ་ཁྱད་པར་ཅན་ལ་བརྟེན་ནས་བྱང་ཆུབ་དམ་པ་སངས་རྒྱས་བཅོམ་ལྡན་འདས་ཀྱི་གོ་འཕང་ལ་དམིགས་པའི་སྨོན་སེམས་དང་འཇུག་པའི་བློ་གྲོས་ཡང་དག་པར་
བསྐྱེད་ནས་སྦྱིན་སོགས་ཕ་རོལ་ཏུ་ཕྱིན་པ་དྲུག་དང། བསྡུ་བ་རྣམ་བཞི་ལ་ལེགས་པར་བློ་སྦྱོང་བ་དང། ལུས་སེམས་ཤིན་སྦྱངས་དང་བཅས་པའི་ཞི་གནས་དང། གནས་ལུགས་སྟོང་པ་ཉིད་ཀྱི་དོན་ལ་དམིགས་པའི་ལྷག་མཐོང་རྣམས་ཟུང་དུ་འབྲེལ་བ་
རྣམས་ལ་རྡོ་རྗེ་ཐིག་པའི་ལམ་གྱིས་སྣོན་པ་བཏབ་ནས་ཉམས་སུ་ལེན་ཚུལ་རྣམས་རྒྱལ་བ་ཐུགས་རྗེ་དང་བཀའ་དྲིན་མཚུངས་པའི་ཟླ་ཐམས་ཅད་དང་བྲལ་བ་ཤཱཀྱའི་རྒྱལ་པོའི་གསུང་རབ་ཀྱི་དགོངས་དོན་རྒྱལ་བ་ཉིད་ཀྱིས་རང་གི་རྒྱལ་ཚབ་དམ་པར་དབང་བསྐུར་
བ་མི་ཕམ་མགོན་པོ་དང། ཤིང་རྟ་ཆེན་པོ་རྣམས་ཀྱིས་ལེགས་པར་བཤད་པའི་གདམས་པའི་ཆུ་བོ་གཅིག་ཏུ་འདྲེས་པ་དཔལ་ལྷ་གཅིག་དའི་པཾ་ཀ་རའི་བཤད་སྲོལ་རྗེ་རྒྱལ་བ་གཉིས་པ་ཡབ་སྲས་ཀྱི་གསུང་ལས་འབྱུང་བ་བཞིན་དུ་ཐུགས་རྒྱུད་ལ་རྟོགས་པའི་
ཡོན་ཏན་འཁྲུངས་པས་བྱང་ཆུབ་ཀྱི་ཡན་ལག་དེ་དག་གང་དང་གང་གི་དོན་ལ་མཉམ་པར་བཞག་པའི་ཚེ། མཉམ་གཞག་གི་དུས་སུ་དེ་དང་དེའི་གནད་ཀྱི་དོན་བཅོས་མ་མ་ཡིན་པའི་ཏིང་ངེ་འཛིན་ལ་ཁྱུར་གྱིས་འགྲོ་ཞིང། རྗེས་ཐོབ་ཏུ་ཡུལ་ཡང་ཀུན་ལ་དེས་

[034B] དེའི་རྒྱུ་མཚན་ཡང། ཚུལ་དེ་ལྟ་བུས་ལམ་རིམ་གྱི་གནད་ཀུན་ལ་བརྩོན་པ་དྲག་པོས་མྱོང་བ་འདོན་པའི་དུས་སུ་ཚུལ་ཁྲིམས་རྣམ་པར་དག་པས་གཞི་བཟུང། བླ་མ་ལྷའི་རྣལ་འབྱོར་ལམ་
གྱི་སྲོག་ཏུ་བྱས་ཤིང་སྦྱོར་བ་སྣ་ཚོགས་པའི་སྒོ་ནས་ཉམས་མྱོང་ལ་བཀར་ནས་གྲང་དམྱལ་གྱི་སྡུག་བསྔལ་བསྒོམ་པར་མཛད་པའི་ཚོ། དགུན་འཁྱགས་སྒང་ལ་ན་བཟའ་སྐུ་གཡོགས་ཙམ་ལས་མེད་པར་སྤྱིལ་པོའི་འགག་ཏུ་བཞུགས་ནས་མྱོང་འདོན་མཛད་པས་
དང་པོར་སེར་ཉམས་ཤིན་ཏུ་ཆེ་བ་ལ་རྒྱུན་རིང་དུ་སོང་སྐབས་དམ་སྦྲིང་དེ་བ་ཞིག་ལས། སྙུན་གཞི་ཆེར་མེད་ཅིང། ནང་དུ་ཕེབས་ནས་ན་བཟའ་བཞེས་ཏེ་སྐུ་ལུས་དྲོས་པ་ན་ཕྱག་སེན་སོགས་ཀྱི་བར་ན་གཟུགས་གཟེར་ཆེ་དེས་དང་སྐུ་ལུས་འདར་བ་མི་ནོན་པ་ལྟ་བུ་
འདུག་ཅེས་གསུངས་པས་རྟོགས་པར་གདའ། དེ་སྐབས་རྗེ་གྲུབ་པའི་དབང་ཕྱུག་སྒྲུབ་ཁང་པ་ཆེན་པོ་དེ་གསུང་རིགས་གང་ལ་བལྟས་ཀྱང་ཡུན་རིང་མི་བཞུགས་པར་འདུག་སྙམ་དུ་དགོངས་ནས། ཆུ་འབྲུག་གི་ལོ་འདིའི་ནང་དུ་སེམས་བསྐྱེད་མ་ཆོད་པ་བྱུང་རེས་ཀྱི་གསུང་
བཤད་རྣམས་ཟིན་བྲིས་སུ་མཛད་དེ། སྒྲུབ་ཁང་རིན་པོ་ཆེ་ཞིང་གཞན་དུ་གཤེགས་པའི་ཐུགས་འདུན་ཆེར་མངོན་པའི་ཚེ། སྔར་ཟིན་བྲིས་སུ་མཛད་པའི་གདམས་ངག་རྣམས་རྗེ་གྲུབ་པའི་དབང་ཕྱུག་ཆེན་པོར་སྤྱན་འབེབས་ཞུ་རྒྱུ་ཕུལ་ནས། བླ་མས་ལོང་བ་ཐང་
སྐྱུར་འདི་འདྲ་ཞིག་མཛད་པར་འདུག་དེ་དུས་རང་གི་སྙིང་ལ་བཅང་རྒྱུ་བླ་མའི་སྐུ་ཚབ་ཅིག་དགོས་པར་འདུག་བསམས་ནས། གསུང་འགའ་ཞིག་ཟིན་བྲིས་སུ་བཏབ་པ་འདི་ལ་བླ་མས་ཕྱག་གི་བྱིན་རླབས་ཤིག་གནང་དགོས་ཞེས་གདུང་ཤུགས་དྲག་པོས་

[035A]༄༅། །གསོལ་འདེབས་དང་བཅས་ཏེ་གཟིགས་འབུལ་ཞུ་རྒྱུ་སྙུན་གཡོག་ཚུལ་ཁྲིམས་རྒྱལ་མཚན་ལ་འཆོལ་བར་མཛད་པས། བླ་མས་དེ་ནས་ཤོག་བུ་ཁ་ཤས་ཤིག་ལྗགས་ཀློག་གནང་ནས་མཐར་ཐུགས་སྨོན་རྒྱ་ཆེར་སྩལ་ཏེ། ཕྱག་མཐེ་བོང་ཀེར་
ནས་འདི་འདྲ་མོ་བྱུང་འདུག་གསུང་ཞིང་རབ་འབྱམས་པ་བྱམས་པ་ཁོ་སྙིང་རྗེ་པོ་རང་ཡིན། ཁོ་ལ་ལག་རྟགས་ཤིག་སྟེར་དགོས་པ་ཡོད་པ་ཡིན་ཏེ་གསུངས། ཉེ་གནས་དགེ་སློང་ཚུལ་ཁྲིམས་རྒྱལ་མཚན་གྱིས། རྗེ་གྲུབ་པའི་དབང་ཕྱུག་ཆེན་པོར་སྐུ་གདུང་གི་
བསླབ་དོན་ཞུས་པ་དང། དེའི་ལན་བཀའ་སྩལ་ཞིང། རྗེ་གྲུབ་པའི་དབང་ཕྱུག་ཆེན་པོས་བཀའ་སྩལ་བ་ལྟར། རྗེ་བླ་མ་ཉིད་ཀྱིས་རྗེ་གྲུབ་པའི་དབང་ཕྱུག་ཆེན་པོའི་སྐུ་གདུང་ཞུགས་འབུལ་གྱི་རྡོ་རྗེ་སློབ་དཔོན་མཛད་པ་སོགས་ནི། རྗེ་བཙུན་བླ་མ་བཀའ་དྲིན་
མཚུངས་པ་མེད་པ་དེ་ཉིད་ཀྱིས་མཛད་པའི་རྗེ་གྲུབ་པའི་དབང་ཕྱུག་གི་རྣམ་པར་ཐར་པ་བྱང་ཆུབ་གཞུང་ལམ་དུ་གསལ་བ་ལྟར་ཡིན་ལ། དེ་ལྟར་ཞུགས་འབྲལ་མཛད་ཟིན་མཚམས་སུ་བླ་མ་དམ་པའི་བཀའ་དྲིན་དྲན་ནས་སྐུ་ལུས་བཞིག་འགྲོ་བཙམ་གྱིས་ཐུགས་
ཁྲལ་ཚད་མེད་པ་འཁྲུངས་ཤིང། བླ་མ་དྲན་པའི་གདུང་དབྱངས་དྲག་པོའང་མཛད་ནས་དགོངས་རྫོགས་ཀྱི་རྟེན་བཞེངས་རྣམས་ཀྱི་གཟུངས་འབུལ་སོགས་ཀྱང། རྗེ་གྲུབ་བའི་དབང་ཕྱུག་ཉིད་ཀྱི་ཕྱག་ལེན་ལྟར་རྗེ་བླ་མ་དམ་པ་འདི་ཉིད་ཀྱིས་ཕྱག་ལེན་ལ་བསྟར་
དེ་ནས་རྗེ་གྲུབ་པའི་དབང་ཕྱུག་དམ་པ་དེ་ཉིད་ཀྱི་གདན་ས་ཕུར་བུ་ལྕོག་བྱང་ཆུབ་གླིང་ཉིད་དུ་སྒྲུབ་པའི་རྒྱལ་མཚན་གྱི་གཞི་བཙུགས་ཏེ། ཟླ་བ་ལྔར་གསུང་དག་བཅད་ནས་དཔལ་ལྡན་དམག་ཟོར་གྱི་རྒྱལ་མོའི་བཟླས་སྒྲུབ་ལ་བརྩོན་པར་མཛད་པའི་ཚེ་ལྷ་མོའི་སྐུ་

[035B] ལྷན་སྐྱེས་ཀྱི་བདེ་བ་ཆེན་བོ་དང་སྟོང་པ་ཉིད་ཟུང་དུ་འཇུག་པའི་བདེ་སྟོང་དབྱེར་མེད་ཀྱི་ཡེ་ཤེས་ཆེན་བོའི་རོལ་པར་རྣམ་པ་ཀུན་ཏུ་བརྩོན་པར་མཛད། དེ་སྐབས་རྗེ་གྲུབ་པའི་
དབང་ཕྱུག་ཆེན་པོའི་གདུང་རུས་རྣམས་ཕལ་ཆེ་བདྲི་བཟང་དང་བསྲེས་ཏེ། ཀུན་གཟིགས་རྒྱལ་མཆོག་ལྔ་པ་ཆེན་པོའི་ཕྱག་བར་ལམ་རིམ་བླ་བརྒྱུད། གནས་བཅུ། ཡི་དམ། སངས་རྒྱས་བྱང་སེམས་ཀྱི་སྐུ་བརྙན་དུ་མ་རབ་འབྱམས་པ་རྒྱལ་མཚན་འོད་ཟེར་
སོགས་དགེ་སློང་རྣམས་ཀྱིས་བཏབ་པའི་འཇིམ་པ་བྱིན་རླབས་སོགས་རྗེ་ཉིད་ཀྱིས་སྩལ། དེ་ནས་རྟ་ཡི་ལོ་མངོན་དུ་བཞད་པ་ན་རྗེ་བླ་མ་བཀའ་དྲིན་མཚུངས་པ་མེད་པ་མཚན་བརྗོད་པར་དཀའ་བ་དེ་ཉིད་ཀྱི་འཕྲིན་ལས་ཡངས་པོའི་སྒོ་འཕར་ཐོག་མར་བྱེ་སྟེ། སྐལ་ལྡན་གྱི་
གདུལ་བྱ་འགའ་རེ་ལ་མན་དག་དམ་པ་བེའུ་བུམ་སྔོན་པོ་སོགས་ཀྱི་ལུང་ཁ་ཤས་ཀྱི་བཤད་པ་དང་བཅས་པ་སྩལ། དེར་ཡིད་སྲུབས་བདག་པོ་སྙིང་ལ་ཞུགས་ཤིང་ཕྲག་དོག་གི་དུག་ཆུས་ཡིད་མྱོས་པའི་སྐྱེ་བོ་མི་བསྲུན་པ། རྗེ་བླ་མ་དམ་པ་ངག་གི་དབང་ཕྱུག་འདི་
ཉིད་ཀྱི་འཕྲིན་ལས་བྱེ་བ་ལ་མི་བཟོད་པའི་ཕྲག་དོག་ཅན་འགའ་ཞིག་གིས། རྗེ་འདི་ཉིད་ཀྱིས་བཀའ་ཆོས་སོགས་སྩལ་བ་ལ་དགག་བྱ་སྣ་ཚོགས་པས་ཐུགས་ཟོས་མི་བདེ་བར་མངོན་པའི་ཚུལ་ཅུང་ཟད་བྱུང་བན་ཐུགས་མི་བདེ་བའི་རྣམ་པ་རྣམས་ལ་ཅུང་ཟད་ཀྱང་ཇི་
སྙམ་དུ་མི་དགོངས་པར་སྐུ་མཚམས་དམ་སེ་བ་མཛད་དེ། རྗེ་བདག་ཉིད་ཆེན་པོའི་ལེགས་བཤད་དམ་པ་འཇམ་པའི་དབྱངས་ཀྱི་དགོངས་གསལ་ཞེས་བྱ་བ་ཐུགས་ལ་ཆ་ཚང་བར་གཟུངས་ནས། རྗེ་བཙུན་འཇམ་པའི་རྡོ་རྗེའི་བསྙེན་སྒྲུབ་ཟབ་མོའི་ཏིང་ངེ་འཛིན་གྱི་

[036A]༄༅། །རོལ་པས་སངས་རྒྱས་ཀྱི་མཆོད་སྤྲིན་དཔག་ཏུ་མེད་པ་ཕྱོགས་བཅུའི་ཞིང་ཐམས་ཅད་ཁྱབ་པར་སྤྲོས་ཏེ། ཇི་ལྟར་པདྨ་ཆུ་མིས་ཆགས་པ་བཞིན། །ཉི་ཟླ་ནམ་མཁར་ཐོགས་པ་མེད་ལྟར་སྤྱད། ཅེས་པའི་བྱང་སེམས་ཀྱི་སྤྱོད་པ་གསང་བ་བསམ་
གྱིས་མི་ཁྱབ་པ་རྨད་དུ་བྱུང་བ་ངེས་དོན་གྱི་མཾ་ཡིག་ལས་སྤྲོ་པ་དང་སྡུད་པའི་རྣམ་འཕྲུལ་གྱིས་ལྟད་མོ་སྣ་ཚོགས་པ་འབྱམས་སུ་ཀླས་པར་གྱུར་ཅིང། ཁྱད་པར་དུ་བདག་གཞན་བརྗེ་བའི་བྱང་ཆུབ་ཀྱི་སེམས་དང་གཏོད་ལེན་གྱི་དམིགས་བ་ཟབ་མོ་ལ་འབད་
པ་རྩལ་དུ་བཏོན་པའི་ཉམས་བཞེས་ལྷུར་མཛད་པས་པར་གཅོད་ཀྱི་རྣམས་ཀྱང་རིམ་གྱིས་ཞི་བར་གྱུར། བྱ་ལོའི་ནང་དུ་ཡོངས་ཀྱི་དགེ་པའི་བཤེས་གཉེན་དམ་བ་དགའ་ལྡན་ཁྲི་རིན་པོ་ཆེ་བློ་བཟང་དར་རྒྱས་ཀྱི་བཀས་བསྐུལ་ནས། ཁྲི་ཆེན་བློ་བཟང་དར་
རྒྱས་ཉིད་ཀྱི་སྐུ་ཚ་བསོད་ནམས་རབ་བརྟན་ལ་ཞལ་ལུང་གི་ཁྲིད་གནང་དགོས་པར་གསོལ་བ་བཏབ་པས། རྗེ་བཙུན་དམ་པ་ཉིད་ཀྱིས་རེ་ཤིག་སྐུ་མཚམས་མཛད་ནས་བརྟག་པ་ཞིག་མཛད་དེ། སྐབས་སུ་བབས་པའི་མཚན་མ་བརྟན་པོ་གཟིགས་ནས་ཞལ་
གྱིས་བཞེས་པའི་ཞུ་འཕྲིན་འབུལ་བར་མཛད་པས། ཁྲི་རིན་པོ་ཆེ་ནས། ལན་དུ། ཁོ་བོ་བདེ་མཆོག་ལཱུ་ཨི་བའི་བདག་འཇུག་ལེན་པའི་གསང་དབང་གི་སྐབས་སུ་འཕྲིན་ཡིག་འབྱོར་བྱུང་བ་དེ་གསང་དབང་གསུང་གི་བྱིན་རླབས་ཀྱི་སྐབས་ཡིན་པས་ཉིད་
ཀྱི་ཁྲིད་འགྲོ་དོན་ཆེན་པོ་ཡོང་བའི་རྟེན་འབྲེལ་འགྲིག་དེས་ན་ད་ལམ་ཤིན་ཏུ་ནས་ཐོངས། འོན་ཀྱང་དགོས་ཟེར་ཚད་ལ་བཏང་ན་ཆོས་གཙིགས་ཆུང་དུ་འགྲོ་བས་ལོ་རེ་ལ་ཁྲིད་ཟླ་བ་ལོངས་པ་རེ་ཐོངས། ཞེས་ཞུས་པས་མཚམས་སྦྱར་ནས། བྱ་ཡི་ལོ་ས་ག་ཟླ་

[036B] བླ་མ་དཀོན་མཆོག་རྡོ་རྗེ་གཉིས་ཀྱིས་གཙོ་བྱས་པའི་སྐལ་ལྡན་གྱི་གདུལ་བྱ་དགེ་འདུན་བཞི་བཅུའི་གྲངས་སུ་ལོངས་པ་ལ་དུས་གསུམ་རྒྱལ་པའི་བགྲོད་པ་གཅིག་པུ་བྱང་ཆུབ་ལམ་གྱི་རིམ་པའི་ཁྲིད་
འཇམ་དཔལ་ཞལ་ལུང་གི་ཟབ་ཁྲིད། ཤིང་རྟ་ཆེན་པོ་རྣམ་གཉིས་དང་རྗེ་རྒྱལ་བ་གཉིས་པའི་ལེགས་པར་བཤད་པ་ཉམས་མྱོང་མན་ངག་གིས་བརྒྱན་ཏེ་སྩལ་བས་དམ་པའི་ཆོས་ཀྱི་རྔ་བོ་ཆེའི་དབྱངས་མི་བཟད་པས་སྐྱེ་བོ་དེ་དག་མ་རིག་པའི་གཉིད་ལས་རྣམ་པར་
བསླངས་ཏེ། རྣམ་པ་ཐམས་ཅད་མཁྱེན་པའི་ཡེ་ཤེས་ལ་བགྲོད་པའི་ཐུན་མོང་དང་ཐུན་མོང་མིན་པའི་ལམ་ནི་ཀུན་འཁོར་གྱི་ངོས་ཡངས་ལྟ་བུར་སྩལ་ཞིང། སེམས་བསྐྱེད་མཆོད་པའི་སྐབས་གློ་བུར་དུ་ཆར་གྱི་རྒྱུན་བཟང་པོ་བབས་པས་ཆོས་ཀྱི་བདུད་རྩིའི་ཆར་ཆེན་
པོས་འགྲོ་བ་རྣམས་ཀྱི་ཉོན་མོངས་པའི་ཚ་གདུང་སེལ་བའི་རྟེན་འབྲེལ་ལེགས་པར་འགྲིག་ལོ་དེའི་ཟླ་བ་ལྔ་པའི་ནང་དུ་ཇུན་སྒར་གྱི་དམག་དཔུང་ཚན་ཆེ་བ་བོད་དུ་འབྱོར་ནས་ལྷ་སངས་རྒྱལ་པོའི་དཔུང་དང་ཕན་ཚུན་འཁྲུག་གཟིང་སྣ་ཚོགས་པ་བྱས་ཏེ། མཐར་ཟླ་བ་
བཅུ་པའི་ཚེས་ཉེར་དགུ་ལ་ལྷ་སངས་ཁང་འཁོར་དང་བཅས་པ་གཡོན་རུའི་དབུང་གིས་བཅོམ་སྟེ་ལྷ་སངས་རྒྱལ་པོ་མཚོན་གྱི་ཁར་ཤི་བར་གྱུར། དེ་དག་ལ་སོགས་པ་མིའི་ཤ་ཚུགས་ལ་གཅན་གཟན་མ་རུངས་པའི་སེམས་དང་ལྡན་པའི་སྐྱེ་བོ་གླང་སྤྱོད་ཅན་རྣམས་
ཀྱི་ངང་ཚུལ་ལ་ཐུགས་ལྷག་པར་སྐྱོ་བ་འཁྲུངས་ནས། ལོ་དེའི་ཟླ་བ་བཅུ་གཅིག་པའི་ཚེས་གཅིག་ནས་བཟུངས་ཕག་ལོ་ཟླ་བ་གཉིས་པའི་བར་ཐེམ་པ་ཕྱིར་མི་འདའ་བའི་སྐུ་མཚམས་དམ་པར་བཅད་ནས་ཉིན་མཚན་ཁོར་ཡུག་ཏུ་བདག་གཞན་མཉམ་བ་རྗེའི་བྱང་ཆུབ་

[037A]༄༅། །ཀྱི་སེམས་དང་ཡི་དམ་ལྷའི་རྣལ་འབྱོར་གྱི་རོལ་པ་ཟབ་མོས་དུས་འདའ་བར་མཛད། དེ་དུས་ལོ་གསུམ་གྱི་རིང་ཇུན་སྒར་པ་རྣམས་ཀྱིས་བོད་ཁམས་ལ་དབང་བསྒྱུར་ཏེ། སྐྱ་སེར་གྱི་ཚོགས་དཔག་ཏུ་མེད་པ་ལ་ལུགས་གཉིས་ཀྱི་ཁྲིམས་ལས་
བརྩམས་ཏེ་དབྱེ་འབྱེད་སྣ་ཚོགས་པ་བྱས་ནས། གྲྭ་པ་འདུལ་ཁྲིམས་ལས་ཅུང་གཡེལ་བ་དང། མི་ནག་གི་གྲོང་དགོན་པའི་ཉེ་འདབས་སུ་ཡོད་པ་རྒྱད་རིང་དུ་ཕུད། གྲྭ་པ་བགྲེས་པ་དགེ་བ་ལ་སྦྱོར་མི་བཟོད་པ་དང་རྙིང་མའི་བླ་དགོན་རྣམས་ལའང་དྲག་ཤུལ་གྱི་
སྤྱོད་པ་སྣ་ཚོགས་བྱས་པའི་བྱ་བ་འགའ་ཞིག་བཟང་ཡང། ཕལ་ཆེར་རང་གཞན་ཀུན་སྡུག་བསྔལ་ལ་སྦྱོར་བའི་ངང་ཚུལ་འབའ་ཞིག་ཏུ་སྣང་བས་རྗེ་འདི་པ་ཐུགས་ལྷག་པར་སྐྱོ་སྟེ་བླ་མ་ལྷ་ལ་གསོལ་འདེབས་དྲག་ཏུ་མཛད་པས་དཔལ་མགོན་ཞལ་བཞི་པ་བུ་ཆུང་
མགོ་བཞི་པ་འཕྲེད་ཉལ་དུ་གནས་པ་ཞིག་གི་ཚུལ་དུ་བྱོན་ནས་རྣལ་འབྱོར་པ་ཁྱོད་ཀྱི་བྱ་བ་ཐམས་ཅད་ནི་མཐར་ཕྱིན་པའོ་ཞེས་གསུང་གི་སྣང་བ་སྩལ་པས་ཐུགས་བདེ་འབོལ་གྱིས་འགྲོ་བ་ཞིག་བྱུང། ལྕགས་བྱི་ལོའི་ནང་དུ་འཇམ་པའི་དབྱངས་གོང་མ་ཆེན་པོ་
བདེ་སྐྱིད་རྒྱལ་པོའི་ལྷ་སྲས་ཆེན་པོས་གཙོ་མཛད་པའི་དཔུང་ཆེན་འབུམ་ཕྲག་དུ་མར་ལོངས་པ་དང་བཅས་ཏེ། རྗེ་བཙུན་བླ་མ་དམ་པ་བཀའ་དྲིན་མཚུངས་པ་མ་མཆིས་ཤིང་མཚན་བརྗོད་པར་དཀའ་བ་རྒྱལ་དབང་ཐམས་ཅད་མཁྱེན་པ་བློ་བཟང་བསྐལ་བཟང་རྒྱ་མཚོ་
དཔལ་བཟང་པོ་སྐུ་འབུམ་ནས། ཕོ་བྲང་གྲུ་འཛིན་ཆེན་པོའི་གཞལ་མེད་ཁང་ཆེན་པོར་གསེར་གྱི་ཁྲི་ལ་མངའ་གསོལ་བའི་ཕྱིར་སྤྱན་དྲངས་པའི་དབུང་གི་ཚོགས་ཀྱི་གཟི་བརྗིད་ལས་གཡོན་རུའི་དཔུང་རྣམས་རང་གི་ཡུལ་དུ་ཕྱིར་ལྡོག་ཅིང། ཐམས་ཅད་མཁྱེན་པ་ཕྱག་

[037B] རྗེ་འདི་བའང་ཐུགས་ཤིན་ཏུ་སྤྲོ་ཞིང་པོ་ཏ་ལར་མཇལ་ཕྱག་ལ་ཕེབས་སྐབས་ཤིག་ར་བསྟོད་དུ་བྲག་
གཡབ་སྤྲུལ་སྐུ་ཆེ་བ་བློ་བཟང་རྣམ་རྒྱལ་དང། བྱམས་མདུན་མཁན་པོ་རིན་ཆེན་རྒྱ་མཚོ་སོགས་ཀྱིས་གདན་འདྲེན་ཞུས་པ་ལྟར་ཆིབས་བསྐྱོད་ནས་གོང་སྨོས་གཉིས་ཀྱིས་མཚོན་དགེ་འདུན་བརྒྱ་ཕྲག་ལོངས་པར་རྗེ་བདག་ཉིད་ཆེན་པོའི་ལེགས་པར་བཤད་པ་རྨད་ད་བྱུང་
བ་བྱང་ཆུབ་ལམ་རིམ་ཆེན་མོའི་བཤད་ལུང་དང་བདེ་ལམ་གྱི་ཟབ་ཁྲིད། བློ་སྦྱོང་སྣ་ཚོགས་ཀྱི་ལུང། བྱམས་མདུན་མཁན་པོ་དང་རབ་འབྱམས་པ་ཤེས་རབ་གྲགས་པ་སོགས་བཅུ་སྐོར་ལ་གཅོད་དབང་དང་གཅོད་ཁྲིད་བཅས་ཞིབ་པར་སྩལ། ཚེས་བཅོ་ལྔའི་ཉིན་
སྙེ་ཐང་འོར་ལྷ་ཁང་དུ་སྐལ་ལྡན་གྱི་གདུལ་བྱ་དེ་དག་དང་ལྷན་ཅིག་གསོ་སྦྱོང་གི་བྱ་བ་དང། ཕྱི་དྲོ་སེམས་བསྐྱེད་ཆོ་གས་འཛིན་ཚུལ་གསུང་བཤད་ཤིན་ཏུ་རྒྱས་པ་དང་བཅས་ཏེ་བཀའ་དྲིན་གྱིས་སྩལ། རྨོག་ལྕོག་དང་ཆོས་རྫོང་རྣམས་སུའང་གནས་གཟིགས་
ཞིབ་རྒྱས་དང་རྨོག་ལྕོག་ཏུ་མཁས་གྲུབ་ཁྱུང་པོའི་གཟིམས་ཕུག་ཏུ་མཆོད་པ་སྙན་ཤལ་སོགས་བཟང་བ་དང་བཅས་ནས་ཐུགས་སྨོན་རྒྱ་ཆེ་བ་མཛད། དེ་སྐབས་ཤར་ཕྱོགས་འཇམ་དབྱངས་གོང་མ་ཆེན་པོའི་རྒྱལ་ཁབ་ཏུ་ཕེབས་བསྐྱོད་དགོས་པའི་མཚན་མ་གླེང་
གཞི་དང་བཅས་པ་ཤིན་ཏུ་མངོན་ཆེ་བ་བྱུང་པ་ན། གོང་མ་ཆེན་པོའི་རྒྱལ་ཁབ་ཏུ་ཆིབས་བསྐྱོད་ན་ཕྱོགས་དེར་བསྟན་འགྲོའི་མགོན་པོ་བླ་ན་མེད་པར་འགྱུར་ནའང། རྗེ་ཉིད་ཀྱི་གདུལ་བྱའི་གཙོ་བོ་ཕལ་ཆེ་པ་བསིལ་ལྡན་གྱི་ལྗོངས་འདི་ཉིད་ན་འཁོད་པ་དང། བོད་

[038A]༄༅། །ལྗོངས་འདི་ཉིད་དུ་བཞུགས་པ་བསྟན་འགྲོ་ལ་ལྷག་པར་སྨན་པར་གཟིགས་ནས་དཔལ་ལྡན་འདོད་པ་ཁམས་ཀྱི་དབང་ཕྱུག་མར་འཕྲིན་ལས་དྲག་ཏུ་འཆོལ་བར་མཛད་པས་ཤར་ཕྱོགས་སུ་ཆིབས་བསྐྱོང་པའི་བྱ་བ་ལས་ཕྱིར་ཡོལ་ཞིང་
དཱ་ཆིངས་སྤཱ་དུར་པས་སེ་ནས་སྣར་ཐང་མཁན་པོར་ཕེབས་དགོས་ཀྱི་གསོལ་བ་བཏབ་པའང་ཞལ་གྱིས་མ་བཞེས། དེ་ལྟར་ཕུན་སུམ་ཚོགས་པའི་འཁོར་ལོ་གསུམ་གྱི་མཛད་པ་དེ་ལྟ་བུས་བཤད་པ་དང་སྒྲུབ་པའི་རྒྱལ་མཚན་གཉིས་ཀ་དང་ཁྱད་པར་སྒྲུབ་
པའི་རྒྱལ་མཚན་ཉིད་བཟུང་སྟེ། མདོ་སྔགས་ཀྱི་ལམ་ཆ་ཚང་ལམ་ནོར་བ་ཀུན་སངས་རྒྱས་ཀྱི་གོ་འཕང་སྙིགས་དུས་ཀྱི་ཚེ་ཐུང་འདི་ཉིད་ལ་ཐོབ་པར་འགྱུར་པའི་ཆ་རྐྱེན་དུ་ཁྱེར་པར་མཛད་པ་ན་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ཀྱིས་
ཇི་ལྟར་མ་ཡིས་བུ་གཅིག་པ་བཞིན་དུ་སྐྱོང་བར་མཛད་དོ། །སྨྲས་པ། དབེན་གནས་པདྨོའི་རྫིང་བུ་ལ། །ཆགས་པའི་རྐང་དྲུག་བསམ་གཏན་གྱི། །སྦྲང་རྩིའི་བཏུང་བས་མྱོས་པ་ལས། །ཞི་ལྷག་ཏིང་འཛིན་བདུད་རྩི་སྐྱུག་གྲུབ་པའི་དབང་ཕྱུག་ལྷའི་དབང་
པོའི༑ ༑ཡེ་ཤེས་ཞོ་འཐུང་མཚོན་ཆ་ཡིས། །མཐར་ལྟའི་སྦྱིན་སྐྱེས་བཅོམ་པ་ལས། །ལྟ་བའི་འཆི་མེད་བཏུང་བ་ལེན། །ཕ་ཁོལ་བཞིན་དུ་བཤེས་ལ་གུས། །ཀུན་ཏུ་བཟང་ལྟར་མཆོད་སྦྲིན་སྤྲོ། །འཇམ་པའི་དཔལ་ལྟར་ཟབ་གསལ་གྱི། །བློ་གྲོས་རྨད་དུ་
བྱུང་བ་བརྙེས། །བར་གཅོད་ནག་པོའི་རྩ་ལག་ཀུན། །བླ་མ་ལྷ་ཡི་ཐུགས་རྗེའི་ཞུགས། །འབུམ་ཕྲག་དག་གིས་བསྲེགས་སྦྱངས་པས། །རྣམ་པར་རྒྱལ་པའི་རུ་མཚོན་བསྒྲེངས། །བཤེས་གཉེན་ལེགས་བཤད་ཚེམས་དཀར་སྤྲིན། །ཟབ་ཡངས་ལྗགས་

[038B]འཁྲུགས་ལས་འོངས་པའི་མེ་ཏོག་རྒྱུན། །ལྟ་བུའི་ལེགས་ཆུ་སྦྱི་བོར་བསྟེན། །འོངས་སྤྱོད་རྫོགས་པའི་ཐུགས་ཀྱི་དབྱིངས། །གྲུབ་པའི་དབང་ཕྱུག་ཐིམ་པ་ན། །མཆོད་དང་རིགས་ཀྱི་རྒྱལ་ཚབ་ཏུ། །དབང་བསྐུར་དམ་པ་ཅིར་ཡང་ཐོབ། །རྒན་ཐིག་
བཀྲ་པའི་སྲད་པུ་ལ། བཻཌཱུ་དོ་ཤལ་རིང་བརྒྱུས་ནས། །ཀུན་གསལ་མཛེས་ལས་འོངས་འདྲའི་ངོགས། །ལེགས་བཤད་རིན་ཆེན་ཅིར་ཡང་སྩལ། །སངས་རྒྱས་སྤྲིན་མང་སྤྲོ་བ་དང། །ཚེ་དང་ཡེ་ཤེས་མཆོག་སྤྱིན་མ། །འཇམ་དཔལ་ཁྲོས་དང་རེ་མ་ཏཱི། །པདྨ་
དབང་གི་རྒྱལ་པོ་སོགས། །ཀུན་ཀྱང་ཆོས་ཀྱི་འཁོར་ལོའི་དབུས། །རླུང་སེམས་མི་ཤིགས་པར་རོལ་པས། །དག་དང་ངོ་མཚར་སྣང་བ་ནི། །རྒྱུ་སྐར་བདག་ལ་གཟུགས་ལྟར་བཀྲ་ཆོས་ཀྱི་ཆུ་ཡིས་ཀུན་ཚིམས་དང། །ཉེར་འཚེ་མ་ལུས་ཞི་བ་དང། །ད་དུང་བདུད་
རྩིའི་རྔ་བརྡུང་བ། །འདི་དག་ཕན་ཚུན་འགྲན་བཞིན་འཕེལ། །རྗེ་བླ་མ་དམ་པ་བཀའ་དྲིན་མཚུངས་པ་མེད་པ་གང་གི་རྣམ་པར་ཐར་བ་རྒྱ་མཚོ་ལྟ་བུ་ལས་ཆ་ཤས་ཙམ་བརྗོད་པར་བྱེད་པའི་གཏམ་དད་པའི་འདབ་བརྒྱ་བཞད་པར་བྱེད་པའི་ཉི་མ་ཞེས་བྱ་བ་ལས་
གཅིག་ཏུ་དབེན་པའི་རི་ཁྲོད་དུ་རྒྱལ་བ་དགྱེས་པའི་ལམ་བཟང་ལ་གཞོལ་པས་ཇི་ལྟ་ཇི་སྙེད་ཀྱི་ཆོས་ཀུན་ལ་མངའ་འབྱོར་ཞིང་གཞན་དོན་འཕྲིན་ལས་ཀྱི་སྒོ་འཕར་ཐོག་མར་བྱེ་པའི་འོད་ཟེར་ཏེ་བཞི་པའོ།། །།    ༈   
གཞན་དོན་འཕྲིན་ལས་ཀྱི་རིམ་པ་ཇེ་རྒྱས་སུ་སོང་བར་བརྟེན་ལོ་རེ་བཞིན་དཔྱིད་ཀྱི་དུས་སུ་ལམ་རིམ་འཇམ་དཔལ་ཞལ་ལུང་གི་ལྗགས་ཁྲིད་སེམས་བསྐྱེད་མཆོད་པ་དང་བཅས་པ་སྐལ་ལྡན་གྱི་གདུལ་བྱ་རྣམས་ལ་སྩལ་བསད་མ་པའི་ཆོས་ཀྱི་བདུད་རྩིའི་བཀའ་

[039A]༄༅། །དྲིན་ནོད་བ་ཇེ་རྒྱས་སུ་སོང་སྟེ། དང་པོར་ཕུར་བུ་ལྕོག་གི་འདུ་ཁང་ཆུང་བར་ཤོང་ཙམ་དང། དེ་ནས་ཕྱིའི་ར་བ་གཉིས་ཀྱང་ཁེངས་བར་གྱུར་ཅིང། ཐོག་མར་མ་དད་པའི་རྣམ་པ་ཅུང་ཟད་བགྱིད་པ་རྣམས་ཀྱང་རིམ་གྱིས་འགྱོད་པའི་མེས་གདུང་
བཞིན་པས་མཆོག་ཏུ་དད་པར་གྱུར། དུས་དེར་བླ་མ་གྲུབ་དབང་དོན་ཡོད་མཁས་གྲུབ་པ་སེར་བྱེས་ཚ་བ་ཁང་དུ་ཕེབས་སྐབས་གཅུང་པོ་རབ་འབྱམས་པ་རིན་ཆེན་ལེགས་པར་མངགས་པར་མཛད་ནས། སླར་ཞིག་དཔལ་གསང་བ་འདུས་པའི་བསྐྱེད་རྫོགས་ཀྱི་
ཁྲིད་བསྡུས་པ་ཞིག་གནང་དགོས་ཞེས་ཞུ་པ་མཛད་པར། བླ་མ་མཁས་གྲུབ་པ་རིན་པོ་ཆེས་ཁྱོད་ཚོ་དགེ་བཤེས་ཆོས་བསྡུས་པ་རང་དགོས་ཞེས་རྒྱས་བསུས་བྱེད་ཀྱི་ཡིན་བསྟན་པ་རང་བཤིག་པའི་སྐད་ཆ་རེད་རྒྱས་པ་ཞིག་ཉན་ན་སླར་ཡོང་གསུང་བ་བསྟན་
པ་ཐུགས་ལ་བཞག་པའི་གསུང་དུ་མཁྱེན་ནས་མཆོག་ཏུ་དགྱེས་ཏེ་བཀའ་དྲིན་ཆེ་ཞེས་གསུངས། དེ་ལྟར་ཆོས་གྲྭ་ལ་ཕེབས་དུས་ནས་བཟུངས་སྐབས་འདི་བར་དུ་སྔ་ཕྱི་མ་ངེས་པར་ཡོངས་ཀྱི་དགེ་པའི་བཤེས་གཉེན་མང་པོ་ལ་དམ་པའི་ཆོས་ཀྱི་བདུད་རྩིའི་
རིམ་པ་ཇི་ལྟར་བཞེས་པ་ནི། བློ་གླིང་སློབ་དཔོན་བློ་བཟང་སྤྱིན་པར་མགོན་པོ་སྙིང་ཞུགས་ཀྱི་བྱིན་རླབས་རྟ་མགྲིན་གསང་སྒྲུབ་ཀྱི་རྗེས་གནང། བླ་མ་ལྔ་བཅུ་བའི་རྣམ་བཤད། གནམ་རྩེ་ལྡེངས་མ། བྱང་ཆུབ་གཞུང་ལམ། རྩ་ལྟུང་རྣམ་བཤད་ཀྱི་ལུང་
དང། འབྲས་སྤུངས་སུ་བླ་མ་འཇམ་དབྱངས་ནས། སྣར་ཐང་བརྒྱ་རྩིའི་རྗེས་གནང། སྨན་མཆོག་རྒྱ་མཚོ་འཇུག་དོགས་ཀྱི་ལུང། སྔགས་རིན་ཆེན་མོ། བསླབ་བཏུས། རྒྱལ་བ་ལྔ་བའི་གཏོར་མ་སྣ་ཚོགས་ཀྱི་ལུང། ཁྱད་པར་དུ་རྣལ་འབྱོར་མ་རྒྱུད་དུང་ཕྱུར་ཕྲག་

[039B] མཱ་རོ་མཁའ་སྦྱོད་མའི་དབང་དང་བསྐྱེད་རྫོགས་ཀྱི་ཁྲིད། གདུགས་དཀར་ལྷ་སོ་
བདུན་མའི་དབང། ཐུབ་པ་དམ་ཚིག་གསུམ་བཀོད་ཀྱི་དབང། བསྙེན་དུས་ཀྱི་དཔལ་མགོན་ཞལ་བཞི་པ་དང། མགོན་པོ་ཕྱག་བཞི་པ། དུར་ཁྲོད་བདག་པོ་རྣམས་ཀྱི་རྗེས་གནང་དང། དཔལ་མོ་ལུགས་ཀྱི་བཅུ་གཅིག་ཞལ། མཁའ་འགྲོ་སྡེ་ལྔའི་རྗེས་
གནང། རྣམ་སྲས་མདུང་དམར་ཅན་གྱི་རྗེས་གནང་རྣམས་དང། ཡེར་པ་རྡོ་རྗེ་ཕུག་ཏུ་རྡོ་རྗེ་འཆང་ཕུན་ཚོགས་རྒྱ་མཚོའི་དྲུང་ནས་བཅོམ་ལྡན་འདས་དཔལ་འཁོར་ལོ་བདེ་མཆོག་ལཱུ་ཨི་པ་དང་དྲིལ་བུ་ལུས་དཀྱིལ་ཀྱི་དབང་དང་བསྐྱེད་རྫོགས་ཀྱི་ཁྲིད་རྣམས་
གསན་ཅིང། འདི་སྐབས་འཚོ་བ་དཀའ་ཐུབ་ལ་བརྟེན་ནས་དཀའ་དཔྱད་ཀྱང་དྲག་ཏུ་མཛད་པ་ཡིན་གསུང། རྟེན་འབྲེལ་གྱི་ཆོས་རྣམས་ཆུ་ནང་གི་ཟླ་བ་ལྟར་གཟིགས་པ་གྲུབ་པའི་དབང་ཕྱུག་ཁྲི་ཆེན་རྡོ་རྗེ་འཆང་ནི་མིན་ཧན་ངག་དབང་མཆོག་ལྡན་པ་རྒྱུད་སྨད་
མཁན་པོ་མཛད་སྐབས། རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་དཀའ་གནང་ཐམས་ཅད་དཔལ་ལྡན་ཟླ་བའི་ཞབས་དང། སྙིགས་དུས་ཀྱི་རྒྱལ་པ་གཉིས་པ་རྗེ་བདག་ཉིད་ཆེན་པོ་གཉིས་ཀྱིས་ལེགས་པར་བཤད་པས་མཐའ་དྲུག་ཚུལ་
བཞིའི་སྒོ་ནས་ཐུབ་དབང་རྡོ་རྗེ་འཆང་གི་དགོངས་པ་ཇི་ལྟ་བ་བཞིན་གཏན་ལ་འབེབས་པའི་ལེགས་བཤད་འགྲེལ་པ་བཞི་སྤྲགས་སུ་གྲགས་པའི་བཤད་ལུང་ཤིན་ཏུ་ཞིབ་པ་དང། རྗེ་རྒྱལ་བ་གཉིས་པའི་སྙན་བརྒྱུད་འཇམ་དབྱངས་ཆོས་སྐོར་དུ་གྲགས་པའི་རྗེས་

[040A]༄༅། །གནང་དང་ལུང་ཆ་ཚང། སྙིང་ཞུགས་མ་གཏོགས་པའི་མགོན་ཆེན་བཅུ་གསུམ་གྱི་དབང་བཀའ་ཡོངས་སུ་རྫོགས་པ། མགོན་པོའི་བེའུ་བུམ་གྱི་ལུང་ཡོངས་རྫོགས། རྣམ་སྲས་སེར་ཆེན་དང་དཔལ་མགོན་ཞལ་བཞི་པའི་རྗེས་གནང་
རྣམས་དང། ཁྲི་ཆེན་བློ་བཟང་དར་རྒྱས་ལ་དཔལ་གསད་བ་འདུས་པ་མི་བསྐྱོད་པའི་དབང། དཔལ་རྡོ་རྗེ་འཇིགས་བྱེད་ཀྱི་ལམ་རིམ་པ་གཉིས་སྨོན་ལམ་གྱི་སྒོ་ནས་འཆད་པའི་འགྲེལ་བ་རིག་འཛིན་ཀུན་དའི་དགའ་སྟོན་གྱི་ལུང། དཔལ་རྡོ་རྗེ་འཇིགས་བྱེད་བཅུ་
གསུམ་མ་དང་བདུད་ལས་རྣམ་པར་རྒྱལ་པའི་དབང་ཆེན། དཔལ་རྡོ་རྗེ་འཇིགས་བྱེད་ཀྱི་སྔགས་བཏུའི་རྗེས་གནང་དང་དེའི་བསྐྱེད་རྫོགས་གཉིས་ཀྱི་ཁྲིད། ཆོས་རྒྱལ་ཕྱི་ནང་གསང་གསུམ་དང་བེཀྩེ། །སྒྲོལ་དཀར། ཁྱུང་ནག་ཁྱུང་ཁྲ། བཅུ་གཅིག་ཞལ་རྣམས་
ཀྱི་རྗེས་གནང་དང། ཚེ་དཔག་མེད་འཇམ་ལུགས་ཀྱི་ཚེ་དབང། ཁྲི་ཆེན་དེ་ཉིད་ཀྱིས་མཛད་པའི་འཇིགས་བྱེད་ཀྱི་བསྐྱེད་རིམ་དང་ཡི་དམ་སྒྲུབ་སྐོར་ནས་འགའ་ཞིག་གི་ལུང་བཅས་ཞུ་བ་གནང། བླ་མ་བསོད་ནམས་བཟང་པོའི་སྐུ་ཞབས་ནས། རྗེ་བདག་
ཉིད་ཆེན་པོའི་ལེགས་བཤད་རྩ་འཇུག་གི་ཊའིཀ་ཆེན་སོགས་རྗེའི་དངོས་རྩོམ་ཕལ་ཆེ་བ་དང། རིགས་ཚོགས་དྲུག་དང། བྱམས་ཆོས་སྡེ་ལྔ། བཀའ་གདམས་ཕ་ཆོས། རྣམ་བཤད་གསེར་འཕྲེང། འདུལ་ཊའིཀ་རིན་ཆེན་འཕྲེང་བ་རྣམས་ཀྱི་ལུང་དང། རྒོད་
ཚང་བླ་མ་བློ་བཟང་རབ་རྒྱས་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་འབུམ་བུ་སྟི་ལྔ་བཀའ་རྒྱ་མ་དང་བཅས་པའི་ལུང། ཨེ་པ་ཆོས་མཛད་ངག་དབང་རྒྱལ་མཚན་རིན་པོ་ཆེའི་དྲུང་ནས་རྒྱལ་བའི་བཀའ་གངས་ཅན་གྱི་ལྗོངས་སུ་འགྱུར་རོ་

[040B] བསམ་བློ་ངག་དབང་བརྩོན་འགྲུས་པའི་དྲུང་ནས་བསླབ་སྤྱོད་དང་སྐྱེས་ཚོམས་རྣམས་ཀྱི་ལུང། ཁྲི་རིན་པོ་ཆེ་རྒྱལ་མཚན་སེངྒེའི་སྐུ་ཞབས་ནས་གྲུབ་ཆེན་མི་ཏྲ་ཛོ་ཀིའི་ལུགས་ཀྱི་ཐུགས་རྗེ་ཆེན་པོ་རྒྱལ་བ་རྒྱ་མཚོའི་དབང་ཆེན། གོང་མ་ཆེན་
པོའི་ཕུ་ཡན་ཏཱ་བླ་མ་བཀའ་འགྱུར་བ་བློ་བཟང་ཚུལ་ཁྲིམས་པའི་དྲུང་ནས། སློབ་དཔོན་ཆེན་པོ་ཨ་བྷྱཱ་ཀ་རའི་ལུགས་ཀྱི་རྡོ་རྗེ་འཕྲེང་བའི་དཀྱིལ་འཁོར་ཆེན་པོ་དགེ་ལེགས་སུ་བྱེད་པའི་དཀྱིལ་འཁོར་གསུམ་དང་བཅས་པའི་དབང་སྦྱོར་དངོས་རྗེས་གསུམ་ཡོངས་
སུ་རྫོགས་པ། དགེ་སློང་འཇམ་དབྱངས་གྲགས་པའི་དྲུང་ནས་རྟ་མགྲིན་ཡང་གསང་གི་དབང་ཆེན། དེའི་སྒྲུབ་ཐབས་སྙིང་པོ་གཅིག་བསྡུས་ཀྱི་ལུང། རྒྱལ་སྲས་རིན་པོ་ཆེའི་དྲུང་ནས་ཇོ་བོའི་ཆོས་འབྱུང་བརྒྱ་རྩའི་ལུང། ཆུ་བཟང་དཔོན་
སློབ་བློ་བཟང་རིན་ཆེན་གྱི་དྲུང་ནས་དཔལ་འཁོར་ལོ་བདེ་མཆོག་ལྷ་ལྔའི་དབང་ཆེན་དང། བཅོམ་ལྡན་འདས་ཀྱི་དགྱེས་བ་རྡོ་རྗེའི་མན་ངག་ལུགས་ཀྱི་དབང་ཆེན། འོལ་ཁ་རྗེ་དྲུང་གི་དྲུང་ནས་གསང་བདག་སྙན་བརྒྱུད་ལས་ཕྱག་རྡོར་སྐུ་ལྔའི་གཅེས་འཕྲེང་བདུང་
རྩིའི་ཐིགས་པ། དོན་དམ་སེམས་བསྐྱེད། ཚེ་དཔག་མེད་ལྷ་བཅུ་བདུན་རྣམས་ཀྱི་རྗེས་གནང། རྣམ་འཇོམས་སྣུར་ལུགས་ཀྱི་དབང་ཆེན། ལྷོ་བྲག་བཀའ་འབུམ་པུ་སྟི་གཉིས་ཀྱི་ལུང། རྒྱུད་སྟོད་དབུ་མཛད་མཐུ་སྟོབས་ཀྱི་དབང་ཕྱུག་དགེ་འདུན་ཡེ་
ཤེས་ཀྱི་དྲུང་ནས། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོ་ལྷ་བཅུ་གསུམ་གྱི་འཁྲུལ་འཁོར་གྱི་རྟོག་པའི་རྒྱ་ཆེར་བཤད་པ་ཁམས་གསུམ་ལས་རྣམ་པར་རྒྱལ་པའི་ཉི་འོད་ཀྱི་སྟེང་ནས་ལས་བཞིའི་འཕྲིན་ལས་ཐོགས་པ་མེད་པར་སྒྲུབ་པའི་འཁྲུལ་

[041A]༄༅། །འཁོར་གྱི་ཕྱག་ཁྲིད་ཤིན་ཏུ་ཞིབ་པ་དང། མཁས་གྲུབ་ཆོས་ཀྱི་རྒྱལ་པོའི་ལེགས་བཤད་དེ་གའི་ལུང་རྣམས་ཤིན་ཏུ་ཞིབ་པར་གསན་ཏེ། ཕྱག་ལེན་ལའང་ཇི་ལྟར་འཚམས་པར་བཏབ། ཕར་ཡང་ཁྲི་ཆེན་རྡོ་རྗེ་འཆང་ངག་དབང་
མཆོག་ལྡན་ལ་བླ་མ་མཆོད་པ་བདེ་སྟོང་དབྱེར་མེད་མ་དང། བློ་སྦྱོང་དོན་བདུན་མ་དང། དྲིལ་བུ་ལུས་དཀྱིལ་གྱི་བསྐྱེད་རྫོགས་ཀྱི་ཁྲིད་དང། འོལ་ཁ་རྗེ་དྲུང་ལ་བདེ་མཆོག་ལུས་དཀྱིལ་གྱི་རྫོགས་རིམ་གྱི་ཁྲིད་རྣམས་སྩལ། དེ་སྐབས་སྐྱབས་མགོན་ཐམས་
ཅད་མཁྱེན་པ་ཆེན་པོ་གོང་མ་གཡུང་ཊིང་རྒྱལ་པོས་བོད་དབུས་གཙང་ཞོད་མ་འཇགས་ཀྱི་བར་ལ་མགར་ཐར་ཕྱོགས་སུ་ཕེབས་དགོས་པའི་བཀའ་བྱུང་བ་ལྟར། ཕེབས་པར་མངོན་དུ་ཕྱོགས་པའི་ཚེ་རྗེ་འདིས་ཀྱང་མཇལ་བར་ཕེབས། རྒྱལ་དབང་ཐམས་ཅད་
མཁྱེན་པ་ཆེན་པོ་མགར་ཐར་ཕྱོགས་སུ་ཕེབས་ཟིན་ནས་ཟླ་བ་གཉིས་ཙམ་སོང་བའི་རྗེས་སུ། རྗེ་འདི་པའང་རྒྱལ་བ་འཕགས་པ་ལྷའི་རིགས་ཀྱི་ཅོད་པན་དུ་བཞེས་པར་བཞེད་པའི་གསུང་གིས་བསྐུལ་ནས་ཕེབས་པར་མངོན་དུ་ཕྱོགས་ཤིང། སྤྱན་འདྲེན་
པ་རྣམས་ཀྱང་འབྱོར་པའི་ཚེ་བོད་ཀྱི་སྲིང་སྐྱོང་བ་ཕོ་ལྷ་བ་བསོད་ནམས་སྟོབས་རྒྱས་ཀྱང། དམ་པ་འདི་ཉིད་ཀྱི་སྐུའི་གཟི་བྱིན་གྱིས་ང་རྒྱལ་དབལ་གཞོམ་ནས་ཕུར་བུ་ལྕོག་ཏུ་བྱུང་སྐབས་རྗེ་བཙུན་བླ་མ་འདི་ཉིད་ཀྱིས་ཆབ་མདོར་ཕེབས་རྒྱུ་ཡིན་ཚུལ་གྱི་
བཀའ་གནང་བར་ཕོ་ལྷ་བས་ཀྱང་གུས་པ་ཆེན་པོས་མར་ལམ་གྱི་རྟ་ཁལ་སོགས་ཚང་མ་ངེད་རང་གིས་འགན་ལེན་བྱེད་ཅིང། ལོ་གཅིག་ནས་ཕྱོགས་འདིར་ངེས་བར་ཕེབས་དགོས་ཞེས་ཞུས། ཁལ་ཁ་རྗེ་བཙུན་དམ་པའི་དགོངས་རྫོགས་པ་བླ་དཔོན་ཁག་

[041B]
པོ་ཞུས་པར། མདོ་རྒྱུད་དགོངས་འགྲེལ་གྱི་ལུང་ཚད་མའི་རྒྱབ་རྟེན་དང་བཅས་པ་ཞིབ་པར་སྩལ་བས་ཅིའང་ཞུ་མ་སྤོབས། ཟླ་བ་དྲུག་པའི་དུས་སུ་ཞོགས་ལ་ཕེབས། བླ་མ་དམ་པ་ངེས་དོན་གྱི་མཁས་གྲུབ་ཆེན་པོ་དོན་ཡོད་མཁས་གྲུབ་པ་དང་
ཞལ་མཇལ་མངོན་དུ་གྱུར་ཏེ། སྔར་རྗེ་ཉིད་ནས་གསོལ་འདེབས་གནང་བ་བཞིན་རྗེ་ཉིད་ཀྱིས་དབུ་མཛད། དྭགས་པོ་རབ་འབྱམས་པ་དང་བླ་མ་མཁས་མཆོག་སོགས་རིན་པོ་ཆེ་ལྟ་བུའི་གང་ཟག་དྲུག་ཅུ་སྐོར་ལ། ཟླ་བ་གཅིག་དང་ཞག་ཉི་ཤུའི་བར་དུ་
སྟོན་པ་བླ་ན་མེད་པ་ཐུབ་དབང་རྡོ་རྗེ་འཆང་དེ་ཉིད་ཀྱི་གསུང་གི་གསང་བ་དང་སྙིང་པོ་གཅིག་ཏུ་བསྡུས་པ་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་ལམ་རིམ་པ་ལྔ་དང། དཔལ་མགོན་འཕགས་པ་ཀླུ་སྒྲུབ་དང་ཟླ་བའི་ཞབས་ཀྱི་མན་ངག་
ལས་འབྱུང་བའི་སྙིང་པོ་མ་ལུས་པ་གཅིག་ཏུ་བསྡུས་པ། རྗེ་རྒྱལ་བ་གཉིས་པ་བློ་བཟང་རྡོ་རྗེའི་ཆང་ཆེན་པོའི་ལེགས་པར་བཤད་པ་འགྲན་པའི་ཟླ་ཐམས་ཅད་དང་བྲལ་བ་རིམ་པ་ལྔ་གསལ་བའི་སྒྲོན་མེའི་བཤད་ལུང་ཤིན་ཏུ་ཞིབ་ཅིང་ཕུ་ཐོག་ཆོད་པ་
གསན་ཏེ། བློ་ཆེན་ས་ལ་གནས་པའི་རྒྱལ་སྲས་ཆེན་པོ་རྣམས་ཀྱི་ཡིད་ཀྱང་འཕྱང་མོ་ཉུག་ཏུ་འགྱུར་བའི་ལམ་རིམ་པ་ལྔ་ལེགས་པར་བཤད་པའི་བདུད་རྩིས་ཐུགས་ཀྱི་བུམ་བཟང་ཕྱུར་བུར་གཏམས་ཤིང། དེའི་ཚེ་གྲུབ་དབང་དོན་ཡོད་མཁས་གྲུབ་

[042A]༄༅། །པས་རྗེ་བླ་མ་འདི་ཆོས་གྲྭར་སེངྒེའི་ཁྲིལ་བཞུགས་སུ་གསོལ་ནས་ཚེ་དཔག་མེད་ཀྱི་སྐུ་དང། ཞལ་དཀར་ཡུ་རིང་ཞོས་བཀང་བ་བཅས་ཕྱག་ཏུ་ཕུལ་ནས། རྗེ་དོན་ཡོད་མཁས་གྲུབ་པ་སྐྱ་བཙུན་དུ་མའི་འཁོར་དང་བཅས་པ་
ལ༑ རྒྱན་འཇུག་དང་རྩ་ཤེ་སྤྱོད་འཇུག་རྣམས་ཀྱི་ལུང་གསུང་བར་གསོལ་བ་འདེབས་པར་མཛད་པ་བཞིན་རྗེ་འདིས་ཀྱང་ལེགས་པར་སྩལ། རྗེ་དོན་ཡོད་མཁས་གྲུབ་པས་འཁོར་རྣམས་ལ་ལུང་བཞི་པོ་དེ་རྣམས་ལས་རང་རང་གིས་ཇི་ལྟར་
འདོད་པ་རེ་འདོན་དགོས་པའི་ཁས་ལེན་སྐོར་བར་མཛད་ནས། རྗེ་བཙུན་བླ་མ་འདི་བསྟན་པ་ཡོངས་སུ་རྫོགས་པའི་མངའ་བདག་ཆོས་ཀྱི་རྒྱལ་སྲིད་ཆེན་པོར་མངའ་གསོལ་བར་མཛད་དོ། །ལོ་ཟླ་ཞག་དུས་ལ་དབང་བའི། །བློ་གསལ་འཆི་མེད་ཚོགས་
རྣམས་ཀྱིས། །སྦྱིན་སྐྱེས་བཅོམ་ཚེ་ལྷ་དབང་ལ། །ཉེ་བར་མཆོད་ཅིང་མངའ་གསོལ་ལོ། །དེ་ནས་སླར་ཡང་བཞུགས་གནས་སུ་ཕེབས་ཏེ་སེར་རྩེར་དགེ་བཤེས་དྲི་མེད་སོགས་དགེ་འདུན་བརྒྱ་ཕྲག་སྐོར་ལ་བདེ་ལམ་གྱི་ལྗགས་ཁྲིད་ཐར་པའི་ས་བོན་ཐེབས་
ངེས་པ་དང་ཐབས་ཤེས་གཅོད་ཀྱི་དབང་བཅས་གནང། དེར་རྗེ་བཙུན་བླ་མ་འདི་ཉིད་ཁམས་ཕྱོགས་སུ་ཕེབས་པར་མངོན་དུ་ཕྱོགས་པའི་ཚེ་སེར་བྱེས་སྨད་ཁང་ཚན་འགའ་རེ་སོགས་དད་ལྡན་གྱི་སློབ་མ་མང་པོས་ཞབས་པད་ཡུན་རིང་དུ་བརྟན་པའི་རྟེན་འབྲེལ་
མང་དུ་བསྒྲིགས་ཤིང། བོད་ལྗོངས་འདིར་མྱུར་དུ་ཕེབས་དགོས་པའི་གསོལ་བ་ནན་ཏན་ཆེན་པོས་འདེབས་པ་རྣམས་ལ་ཞལ་བཞེས་ཀྱང་ལེགས་པར་སྩལ། པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་ཡེ་ཤེས་དཔལ་བཟང་པོས་མཛད་པའི་

[042B] དེ་རྗེས་ལྷ་སར་ཕེབས་ནས།    ༈   
མཆོད་མཇལ་ཐུགས་སྨོན་གྱིས་མཐའ་བརྒྱན་པར་མཛད་ནས། རྩེ་མོ་སྐུ་གཉེར་གྱིས་ཇ་ཞུས་དུས་སུ་མང་པོས་བཀུར་བའི་གདུང་བརྒྱུད་དྲི་མ་མེད་པ་གུ་གེ་ཆོས་ཀྱི་རྒྱལ་པོ་དང་ཕོ་ལྷ་བ་གཉིས་རྗེ་བླ་མ་འདི་པའི་སྐུ་མདུན་དུ་གུས་པ་དང་བཅས་པས་འཁོད་
དེའི་ཕྱི་ཉིན་དགའ་ལྡན་ཁང་གསར་དུ་སྲིད་སྐྱོང་ཕོ་ལྷ་བས་བསོད་ནམས་ཀྱི་ཞིང་དུ་སྤྱན་དྲངས་ཏེ་བསྙེན་བཀུར་ཕུན་སུམ་ཚོགས་པ་དང། རྗེ་ཉིད་ཆབ་མདོར་ཕེབས་རྒྱུའི་སྐུའི་ཉེར་མཁོ་རྫོང་བ་སྣ་ཚོགས་པ་ཕུལ་ཞིང། དེ་ཉིན་གུ་གེ་ཆོས་རྒྱལ་སོགས་
དང་མི་དབང་ཕོ་ལྷ་བ་བཅས་ལ་ཚེ་དབང་ལེགས་པར་སྩལ། དེ་སྐབས་སེར་འབྲས་ཀྱི་ཚོགས་ཆེན་དུ་མང་ཇ་རེ་དང་བྱེས་པའི་འདུས་ཚོགས་སུ་མང་ཇ་བཅུ་ཐམ་པ་འགྱེད་དངུལ་སྐར་ལྔ་རེ་དང་བཅས་པ་སྩལ་ཞིང། དངུལ་དང་གོས་ཆེན་གྱི་རིགས་འགའ་
ཞིག་མི་དབང་གི་ལག་ཏུ་པཎ་ཆེན་ཐམས་ཅད་མཁྱེན་པ་ཆེན་པོར་སྐྱབས་ཞུའི་རྟེན་དུ་འབུལ་རྒྱུར་འཇོག་པར་མཛད། དེ་ནས་ཟླ་བ་བརྒྱད་པའི་ཚེས་དགུའི་ཉིན་ཕུར་བུ་ལྕོག་བྱང་ཆུབ་གླིང་གི་གདན་ས་ནས་མདོ་ཁམས་བསྟན་པའི་སྒྲོན་མེ་རྒྱལ་བ་འཕགས་པ་ལྷའི་
རིགས་ཀྱི་ཅོད་པན་དང། མདོ་ཁམས་ཕྱོགས་ཀྱི་སྐྱེ་བོ་མང་པོ་ལ་ཕན་པའི་ཕྱིར་ཆི་བས་ཀྱི་ཁ་ལོ་བསྒྱུར་ཏེ་ཐོག་མར་ཞོགས་སུ་ཕེབས། མཁས་གྲུབ་ཆེན་པོ་དོན་ཡོད་མཁས་གྲུབ་པ་དང་ཉིན་གཅིག་གི་རིང་ལྷན་རྒྱས་སུ་མཛད་དེ། དམ་པའི་ཆོས་ཀྱི་བཀའ་

[043A]༄༅། །མཆིད་ཤིན་ཏུ་ཞིབ་པ་དང། ཁྱད་པར་དུ་བླ་མ་མཁས་གྲུབ་པའི་གསུང་གིས་མདོ་ཁམས་བསྟན་པའི་སྒྲོན་མེ་རྒྱལ་བ་འཕགས་པ་ལྷ་ལ་རྗེ་རིན་པོ་ཆེའི་བཞེད་སྲོལ་གྱི་བསྟན་པ་ཡོངས་སུ་རྫོགས་པའི་གནད་ལེགས་པར་ཕུལ་ལ་
ཡིད་ཆེས་ཀྱི་རྐང་ཚུགས་པར་མཛད་དགོས་ཞེས་གསུངས་ཤིང་ལི་དམར་ལས་གྲུབ་པའི་བདེ་མཆོག་གི་སྐུ་སོགས་སྩལ། རྗེ་འདིས་དེའི་ཚེ་ཐག་རིང་པོར་ཕེབས་དགོས་པ་དང་བླ་མ་ཉིད་ཀྱང་སྐུ་ན་བགྲེས་པ་བཅས་ཐུགས་ཀྱིས་མི་བཟོད་པ་ཆེན་པོས་སྤྱན་
ཆབ་མང་དུ་བསིལ་བས། དོན་ཡོད་མཁས་གྲུབ་བ་ཆེན་པོ་ནས། སེམས་སྐྱོ་བར་བྱེད་མི་དགོས། ཉིད་ཁམས་སུ་འགྲོ་དོན་ཆེན་པོ་འོངས་ཤིང་འདིར་མ་འཁོར་བར་དུ་ངེད་རྒས་ཀྱང་མི་འཆི། ཡར་འཁོར་ནས་གསང་བ་འདུས་པའི་དབང་ཆེན་ཡང་
བསྐུར་རྒྱུ་ཡིན་གསུངས་པས་རྗེ་འདི་ཤིན་ཏུ་དགྱེས། དེ་ནས་རིམ་གྱིས་ལ་མོ་བྱང་ཆུབ་ལྕོག་ཏུ་ཕེབས། གཙང་ཁང་དུ་སྐུ་རྟེན་པས་བཞེས་པ་གདན་ནོན་པ་ཕུལ་ཞིང། ཆོས་སྐྱོང་ལ་སྙན་ཤལ་ཐུགས་སྨོན་ཡང་དག་གིས་བརྒྱན་པ་བཅས་མཛད། དེ་ནས་
རིམ་གྱིས་ཕེབས་ལམ་དང་ཚ་ཞག་གང་དུ་གནང་བའི་ཕྱོགས་ཀྱི་སྐྱེ་བོ་རྣམས་ལ་ཕན་པ་དང་བདེ་བའི་དཔལ་བླ་ན་མེད་པ་སྩལ་ཞིང། ཞབས་སེན་བཀྲ་ཤིས་ཀྱི་དོག་པ་རྣམ་པར་བཀྲ་བས་ས་ཕྱོགས་ཐམས་ཅད་བདེ་ལེགས་ཀྱི་དཔལ་ལ་འགོད་བཞིན་པས་
བསྐྱོད་ཅིང། ལྷ་རིར་མཆོད་མཇལ་ཞིབ་པ་དང་ཞག་གཉིས་བཞུགས་ཏེ་ཚོགས་པར་ཆོས་ཀྱི་འབྲེལ་པ་སྩལ། ལྕགས་རར་ཞག་གསུམ་བཞུགས་ཏེ་ཚོགས་པར་བདེ་ལམ་གྱི་བཀའ་ཁྲིད་གནང། དཔལ་འབར་དུ་དཔལ་འབར་སྤྲུལ་སྐུས་དད་གུས་བླ་ན་

[043B] ཤོ་པ་མདོར་ཞག་གསུམ་བཞུགས་ཚོགས་པར་བདེ་ལམ་གྱི་ལྗགས་ཁྲིད་མདོར་བསྡུས་སྩལ། ཆོས་ཁྲི་མར་བླ་མ་དཀར་རྒྱལ་འོངས་ཏེ་སྒོམ་གྱི་ཉམས་མྱོང་དང་ས་ལམ་གྱི་བརྩད་
གཅོད་མང་པོ་བྱས་པར་ལེགས་པར་བཤད་པའི་གནང་སྦྱིན་གྱིས་ཡིད་ཆིམ་པར་མཛད། ཁང་གསར་དུ་རྟ་ཚག་རྗེ་དྲུང་སྤྲུལ་པའི་སྐུ་དང་ལྷན་རྒྱས་ཏེ་བསྟོད་ཆེན་བཞིའི་ལུང་སྩལ། དེ་དག་ཏུ་བསྙེན་བཀུར་འབུལ་བ་རྣམས་ཀྱང་ལེགས་པར་བདག་གིར་
མཛད། ཟླ་ལྷག་གི་དབང་གིས་ཆབ་མདོའི་ཟླ་བ་བཅུ་པའི་ལྔ་མཆོད་ཀྱི་ཉིན་ཆབ་མདོ་ཕྱག་མཛོད་གཙོ་བོར་གྱུར་པའི་ཆེ་བགྲེས་རྣམས་དང་གྲྭ་ཚང་ལྔའི་བླ་མ་སོགས་ཀྱིས་ཆིབས་བསུ་ཕུན་སུམ་ཚོགས་བ་དང། ཤ་ཕོ་ཁར་ཚོགས་ཆེན་གྱིས། སེར་ཕྲེང་རྒྱས་པ་
དང་ཕུ་དུད་བླ་ན་མེད་པ་རྒྱལ་དབང་ཐམས་ཅད་མཁྱེན་པ་དབུས་ནས་ཕེབས་སྐབས་ཇི་ལྟ་བ་བཞིན་མཛད། གཟིམས་ཆུང་དུ་མཇལ་མ་ཐག་རྗེ་བཙུན་བླ་མ་འདི་ཉིད་ཀྱིས། རྒྱལ་བ་འཕགས་པ་ལྷར། རྒྱ་གར་ཤར་ལི་ཕུན་སུམ་ཚོགས་པ་ལས་གྲུབ་པའི་སྒྲོལ་
མ་གཙོ་འཁོར་གསུམ་གྱི་སྐུ་བརྙན་ཞིག་ཕྱག་རྟེན་དུ་འབུལ་བར་མཛད་པས་ཤིན་ཏུ་དགྱེས་པར་མཛད། དེ་ནས་གཟིམས་ཆུང་དུ་བླ་མཆན་ལྷ་དབང། བློ་བཟང་དོན་གྲུབ། བླ་མ་ཀུན་རྡོར། བླ་མ་ཡེ་ཤེས་ལ་སོགས་པ་རི་ཁྲོད་པ་འགའ་ཞིག་དང་བཅས་པ་
ལ་ཐོག་མར་ལམ་རིམ་ཆེན་མོའི་བཤད་ལུང་ཤིན་ཏུ་ཞིབ་པ་རྗེ་རྒྱལ་པ་གཉིས་པའི་མན་ངག་བླ་ན་མ་མཆིས་པས་བརྒྱན་པ་སྩལ་བ་ས་མདོ་ཁམས་བསྟན་པའི་སྒྲོན་མེ་རྒྱལ་བ་འཕགས་པ་ལྷ་འཁོར་དང་བཅས་པའི་ཐུགས་ལ་བྱང་ཆུབ་ཀྱི་སེམས་ཀྱི་ས་བོན་

[044A]༄༅། །བརྟན་པོ་ཐེབས། དེའི་ཚེ་ཆབ་མདོར་ས་འགུལ་ཤིན་ཏུ་ཆེ་བ་ལན་བདུན་ཙམ་བྱུང་བ་ནི་རྗེ་འདི་ཉིད་ཀྱི་གསུང་ལས་སྐྱེས་བུ་རྣམས་ཀྱིས་རྒྱུད་ལ་རྟོགས་པ་ཁྱད་པར་ཅན་སྐྱེས་པའི་སྔ་ལྟས་སུ་སྣང། འདི་སྐབས་ཆབ་མདོར་སྐོར་བ་ལན་
བདུན་བྱས་ན་སྐོར་བ་འབུམ་ཐེར་འགྲོ་ཟེར་བའི་གཏམ་གྲགས་ཤིག་བྱུང་བ་ལ་བརྟེན་མངའ་འོག་རྒན་རྒོན་རྣམས་ཀྱང་རྒྱགས་ཁུར་ནས་སྐོར་བ་ཉིན་མཚན་མེད་པར་བསྐོར་བ་ཞིག་བྱུང། དེ་སྐབས་རྗེ་བྱམས་པའི་མཚན་ཅན་འདི་ཉིད་ཀྱིས་རྒྱལ་བ་འཕགས་
པ་ལྷར་རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རྩ་བའི་རྒྱུད་ལེགས་པར་བཤད་པ་འགྲེལ་པ་བཞི་སྦྲགས་རྗེ་བདག་ཉིད་ཆེན་པོའི་མན་ངག་སྙན་བརྒྱུད་ཀྱིས་བརྒྱན་པ་དང། རྗེ་བླ་མ་ཙོང་ཁ་བ་ཆེན་པོའི་སྙན་བརྒྱུད་འཇམ་དབྱངས་ཆོས་སྐོར། སྒྲོལ་མ་
ཉེར་གཅིག་སྣར་ཐང་བརྒྱ་རྩ། དབྱངས་ཅན་མ་དམར་མོ་རྣམས་ཀྱི་རྗེས་གནང། གསང་འདུས་འཇམ་པའི་རྡོ་རྗེའི་དབང་ཆེན། མགོན་ཆེན་བཅུ་གསུམ་གྱི་བྱིན་རླབས་རྣམས་ལེགས་པར་སྩལ་ཞིང། ཚོགས་ཆེན་དུ་ཞལ་ལུང་གི་ཁྲིད་ཤིན་ཏུ་རྒྱས་པ་
བདེ་མཆོག་སྒྲུབ་མཆོད་པ་རྣམས་ལ་ལུས་དཀྱིལ་གྱི་བསྐྱེད་རྫོགས་རྣམས་བཀའ་དྲིན་གྱིས་བསྐྱངས། རྒྱལ་བ་འཕགས་པ་ལྷར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་འཕྲུལ་འཁོར་ཁམས་གསུམ་ཆོས་ཀྱི་རྒྱལ་པོ་ཡབ་སྲས་ཀྱི་བཞེད་
སྲོལ་དང། རྭ་ཆན་རྡོ་རྗེ་གྲགས་ཀྱི་ལུགས་བཅས་མན་ངག་སྙན་བརྒྱུད་ཞིབ་བཤད་ཀྱིས་བརྒྱན་པའི་བདུད་རྩིས་སྐྱེས་ཆེན་དེ་དག་གི་ཐུགས་ཀྱི་བུམ་བཟང་ཕྱུར་བུར་གཏམས། དེ་དུས་རྗེ་ཉིད་ལ་དངོས་འབུལ་གྱི་རིགས་བྱུང་བ་ཡོད་དོ་ཅོག་འབུལ་བར་མཛད་དེ་

[044B] མདོ་ཁམས་བསྟན་པའི་སོན་མེ་ཉིད་ནས་ཀྱང་དགའ་སྟོན་གྱིས་སྤྲོ་སྤྲོ་ཤིན་ཏུ་གཟབས་པ་དང། འབུལ་ནོད་གྱ་ནོམ་པ་དང་བཅས་པ་ཁ་ཡར་མཛད་ཅིང། ལྷ་ཁང་རྣམས་ལ་རྗེ་ཉིད་ཀྱིས་རབ་གནས་མཛད་
དགོས་ཞེས་རྒྱལ་བ་འཕགས་པ་ལྷས་བསྐུལ་མ་མཛད་པ་ལྟར། དམ་ཆིག་པ་སོ་སོ་ལ་ཡེ་ཤེས་པ་རོ་མཉམ་དུ་བསྟིམ་པར་མཛད། ཕྱོགས་དེའི་དང་ལྡན་མང་པོས་དངོས་པོ་ཕུལ་བའི་རིགས་རྣམས་ལ་བཀའ་དང་བསྟན་བཅོས་ཀྱི་པུ་སྟ་ཀ་མང་པོ་གསེར་དངུལ་
ལས་བཞེངས་པར་མཛད་པའི་ལྷག་རྣམས་འཕྲལ་ཆས་སུ་མཁོ་བ་འགའ་ཞིག་མ་གཏོགས་ཁང་པ་ཞིག་ཏུ་བཞག་ནས་ལྡེ་མིག་རྒྱལ་བ་འཕགས་པ་ལྷའི་ཕྱག་ཏུ་ཕུལ་ཏེ། གཞུང་བཞིའི་འདོན་བ་གྲྭ་ཇེ་རྒྱས་སུ་མཛད་པའི་བཀའ་ཁྱབ་ཀྱིས་བསྟན་པ་རིན་པོ་ཆེ་
ལ་སྨན་ཡོན་བླ་ན་མ་མཆིས་པར་སྩལ། དེ་ནས་སླར་ཡང་ཕྱོགས་འདིར་ཕེབས་པར་བཞེད་དེ་ཁྱི་ལོ་ཟླ་བ་ལྔ་པའི་ཚེས་ཉེར་གཉིས་ལ་ཕྱག་མཛོད་སོགས་ཀྱིས་ཆིབས་སྐྱེལ་དང་བཅས་ཏེ་གྲུ་གུ་ཐང་དུ་ཕེབས། དེར་ཆོས་བཀའ་ཅི་རིགས་པ་སྩལ། གྲུ་གུ་ཐང་ནས་ལ་
སྒང་བརྒྱུད་རི་བོ་ཆེར་ཕེབས་ནས་མཆོད་མཇལ་ཐུགས་སྨོན་གྱིས་བརྒྱན་པ་ཞིབ་པར་གནང་ཞིང། ལ་གོང་གཡམ་རྫོང་མངར་གསོལ་ཆིགས་མཛད་སྐབས་གཡམ་རྫོང་གི་སྒོམ་ཆེན་གཉིས་ཀྱིས་སྐུ་མདུན་དུ་བཅར་ནས་རྨི་ལམ་གྱི་ཉམས་མྱོང་སོགས་སྒོམ་བཤད་
མང་པོ་བྱས་པར། རྗེ་བཙུན་བྱམས་པ་རིན་པོ་ཆེས་རིམ་ལྔ་དམར་ཁྲིད་ནས་འབྱུང་བའི་རྨི་ལམ་རླུང་སྟོབས་དང། འདུན་སྟོབས་ཀྱིས་འཛིན་པ་སོགས་རྗེ་རྒྱལ་བ་གཉིས་པའི་ལེགས་བཤད་ཀྱི་ཆ་ཤས་རེའི་བཤད་པ་མཛད་པས། སྒོམ་ཆེན་པ་གཉིས་སྔར་

[045A]༄༅། །མིང་ཙམ་ཡང་མ་ཐོས་པའི་ལེགས་བཤད་ཐོས་བས་ཤིན་ཏུ་ཧ་ལས་པར་གྱུར། དེ་ནས་བྱང་ལམ་བརྒྱུད་དེ་རིམ་གྱིས་དགའ་ལྡན་དུ་ཕེབས། རྗེ་རྒྱལ་བ་གཉིས་པའི་སྐུ་གདུང་རིན་པོ་ཆེ་སོགས་ཀྱི་མཆོད་མཇལ་ཞིབ་བ་དངོས་བཤམས་
ཡིད་སྤྲུལ་གྱི་མཆོད་ཚོགས་མཐའ་ཡས་པས་བརྒྱན་པ་དང། སྐུ་སྐྱོས་ཀྱི་ཚུལ་དུ་ཆབ་མདོ་ནང་མའི་མང་འགྱེད་བཅས་གནང། དེ་ནས་སྟག་རྩེ་རྒན་པོའི་ནང་དུ་གསོལ་ཚིགས་མཛད་སྐབས་ལ་མོ་ཆོས་སྐྱོང་ཆེན་པོའི་ལུང་བསྟན་སྐུ་རྟེན་པས་བསྐུར་བར་
གཟིགས་པས། རྗེ་བཙུན་བླ་མ་ཉིད་ས་བཅུ་པའི་གོ་འཕང་ལ་གནས་པའི་བྱང་ཆུབ་སེམས་དཔའ་ཡིན་ཚུལ་སོགས་འདུག་པར། རྗེ་ཉིད་བཀའ་གདམས་པའི་བླ་མ་གོང་མ་རྣམས་ཀྱི་ཕྱག་སྲོལ་བཞིན། རང་གི་ཡོན་ཏན་སྦེད་པ་ཉིད་གཙོ་བོར་བཞེང་པས་
ལུང་བསྟན་དེ་ཞུགས་ལ་སྦྱངས་ཏེ་མི་མངོན་པར་མཛད། དེ་ནས་ཞོགས་གུར་སྨོན་དུ་རྗེ་དོན་ཡོད་མཁས་གྲུབ་པ་དང་ཞལ་མངོན་དུ་གྱུར་ཏེ། ཐེག་པ་ཆེན་པོའི་ཆོས་ཀྱི་དཀའ་བའི་གནད་བསམ་གྱིས་མི་ཁྱབ་པ་ལས་བརྩམས་པའི་གསུང་གླེང་ཤིན་ཏུ་ཞིབ་པ་དང་
དོན་ཡོད་མཁས་གྲུབ་རིན་པོ་ཆེས་བསངས་དུང་དང་དར་ཕྱར་སོགས་བཀུར་སྟི་ཕུན་སུམ་ཚོགས་པ་བསྟར་ཞིང། རྗེ་ཉིད་ནས་ཀྱང་ཕྱག་རྟེན་དང་འཕགས་པ་ལྷ་གོང་མའི་ཤེལ་འཕྲེང་དང་རྗེ་རིན་པོ་ཆེའི་ཕྱག་དྲིལ་ཀང་དྲའི་རྩེ་ལྔ་པ་གཅིག་རྩེ་ཇ་འཁོར་དྲུག་བཅས་འབུལ་
བར་མཛད་པ་སོགས་ཆོས་དང་ཟང་ཟིང་གི་དགྱེས་སྟོན་རྨད་དུ་བྱུང་བར་གྱུར། དེ་སྐབས་དོན་ཡོད་མཁས་གྲུབ་རིན་པོ་ཆེས་གསང་བདག་སྤྲུལ་བའི་སྐུའི་མཛད་སྦྱོང་རྣམས་ལ་ཐུགས་སྐྱོ་བའི་གསུང་ཡང་ཕེབས་ཤིང། རྗེ་བཙུན་འདི་ཉིད་ཀྱང་ཐུབ་པའི་བསྟན་པ་རིན་

[045B] བུར་བུ་ལྕོག་ཏུ་རི་ཁྲོད་འཛིན་པའི་དགེ་སློང་གི་དགེ་འདུན་གྱིས་སེར་འཕྲེང་རྨད་དུ་བྱུང་བ་དང་བཅས་
ཏེ་ཕེབས། དེ་རྗེས་དགའ་ལྡན་ཁང་གསར་དུ་ཕེབས་པར་མི་དབང་ཕོ་ལྷ་བས་བསྙེན་བཀུར་དང་དད་གུས་ཕུན་སུམ་ཚོགས་པ་ཞུས་ཤིང། རྗེ་བཙུན་བྱམས་པ་རིན་པོ་ཆེ་ཉིད་ཀྱིས་ཀྱང་དངུལ་དང་གོས་དར་ཇ་ལྕགས་སོགས་ཀྱི་དངོས་པོ་སྤམ་མཐོ་བ་སྐུ་སྐྱེས་ཀྱི་
ཚུལ་དུ་སྩལ། དེ་སྐངས་མི་དབང་ཕོ་ལྷ་བས་བྱ་སླ་ལ་དོན་ཆེ་བ་མྱུར་དུ་འཚང་རྒྱ་བའི་ཐབས་ཤིག་དགོས་ཞུས་པར། བཀའ་ལས། ཡང་དག་པར་རྫོགས་པའི་སངས་རྒྱས་ཀྱི་རྣམ་བར་ཐར་པ་ན་ཚོགས་གསོག་སྒྲིབ་སྦྱོང་དང་དཀའ་ལས་མ་སྤྱད་པར་འཚང་རྒྱ་བར་
གསུངས་མི་འདུག་དེ་འདྲ་ངེད་ཀྱིས་མི་ཤེས་གསུངས་པས། ཕོ་ལྷ་བས། འོ་ན་ཇི་ལྟར་བྱེད་ཅེས་ཞུས་པར་རྒྱལ་བ་བྱམས་པའི་སྐུ་འདྲ་བཞེངས་ཏེ་དེའི་བསྟན་པ་དང་མཇལ་ནས་རྒྱལ་སྲས་ཀྱི་སྤྱོད་པ་ལ་སློབ་པའི་སློབ་པའི་སྨོན་ལམ་བྱས་ནས་བཟང་ཞིང། བླ་མ་གོང་མ་
རྣམས་ཀྱང་དེ་ལྟར་མཛད་འདུག་ཅེས་ཕེབས། དེ་ནས་སླར་ཡང་ཕུར་བུ་ལྕོག་ཉིད་དུ་ཕེབས་ནས་སྒྲུབ་སྡེ་ཕན་ཚུན་གྱི་རི་ཁྲོང་འཛིན་པའི་དགེ་སློང་རྣམས་ཀྱིས་མཚོན་དོན་གཉེར་ཅན་བརྒྱ་ཕྲག་བརྒལ་བར་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་
པར་བགྲོད་པའི་བདེ་ལམ་གྱི་ཁྲིད་ཆོས་ཐུན་ཉི་ཤུ་རྩ་ལྔ་གསུང་བཤད་ཤིན་ཏུ་རྣོ་བ་ལུང་ཚད་མའི་རྒྱབ་རྟེན་དང་བཅས་པ་དང། མཇུག་ཏུ་བྱང་ཆུབ་ཀྱི་སེམས་རིན་པོ་ཆེ་བསྐྱེད་པའི་ཆོ་ག་མཆོད་པ་དང་བཅས་པ་ཤིན་ཏུ་རྒྱས་བར་མཛད་དེ། སྐལ་ལྡན་གྱི་གདུལ་

[046A]༄༅། །བྱ་དེ་དག་གི་རྒྱུད་ལ་རྨད་དུ་བྱུང་བའི་ངེས་འབྱུང་བྱང་ཆུབ་ཀྱི་སེམས་ཡང་དག་པའི་ལྟ་བ་རྣམས་ལ་མྱོང་པ་ཁྱད་པར་ཅན་བསྐྱེད་པར་མཛད་པས། རྒྱལ་བའི་བསྟན་པ་རིན་པོ་ཆེ་ལ་རྨད་དུ་བྱུང་བའི་བཀའ་དྲིན་གྱིས་ཁྱབ་པར་མཛད། ཁམས་
ནས་ཕེབས་པའི་སྐུ་སྐྱེས་སུ་སེར་ཚོགས་ཆེན་དུ་མང་ཇ་སྦྱོར་སྤྲེལ་དང་འགྱེད་སྐར་ལྔ་རེ། བྱིས་མཁས་མང་གྲྭ་ཚང་དུ་གྲྭ་ཇ་སྦྱོར་སྤྲེལ་དང་འགྱེད་ཞོ་རེ་སྩལ། སྐབས་དེ་ནས་བཟུངས་སྐལ་ལྡན་གྱི་གདུལ་བྱ་མང་པོ་ལ་རབ་བྱུང་བསྙེན་རྫོགས་སོགས་སྩལ་བས་
བསྟན་པའི་རྩ་བསོ་སོ་ཐར་པའི་སྲོག་རྩ་ནས་བཟུང་སྟེ་སྟོན་པ་ལ་སྟོན་པའི་བྱ་བ་ཕུན་སུམ་ཚོགས་པ་དང་དྲིན་དུ་གཟོ་བར་མཛད། ལྔ་མཆོད་ཆེན་མོའི་དུས་སུ་སྒྲུབ་སྡེ་གསུམ་གྱི་དགེ་སློང་རྣམས་ཞལ་འཛོམས་པའི་དུས་སུ་ཞབས་ཏོག་ཕུན་སུམ་ཚོགས་པ་
དང་སེམས་བསྐྱེད་ཀྱི་མཆོད་པ་རྨད་དུ་བྱུང་བ་དང་བཅས་པ་མཛད། དེ་ནས་དགུན་གྱི་དུས་སུ་བཅད་རྒྱར་བཞུགས་ནས་བྱང་ཆུབ་ཀྱི་སེམས་དང་བདེ་སྟོང་དབྱེར་མེད་པའི་ངེས་དོན་གྱི་ལྷའི་རྣལ་འབྱོར་ལ་ཤིན་ཏུ་གཞོལ་པས་ཐ་མལ་གྱི་སྣང་བ་ཅུང་ཟད་ཀྱང་མི་
རྒྱུ་བར་བཞུགས། ལྕགས་མོ་ཕག་གི་ལོའི་གནམ་ལོའི་རང་ཞལ་གསར་དུ་ཚེས་པའི་དུས་སུ་རྒྱལ་བའི་ཡུམ་གཅིག་དབྱངས་ཅན་ལྷ་མོ་དྲག་པོའི་སྐུར་བཞེངས་པ་མ་གཅིག་འདོད་པ་ཁམས་ཀྱི་དབང་ཕྱུག་མར་ཚེས་གཏོར་ཤིན་ཏུ་གཟབས་པ་དང་
རྗེ་གྲུབ་པའི་དབང་ཕྱུག་ཆེན་པོའི་དུས་ཀྱི་མཆོད་པར་སེམས་བསྐྱེད་ཤིན་ཏུ་རྒྱས་པ་བཅས་མཛད་ཅིང། དུས་ཀྱི་མཆོད་གཏོར་འདི་རྣམས་འདི་ལོ་ནས་བཟུང་སྟེ་ཚག་མེད་མཛད། མཉན་ཡོད་ཆོ་འཕྲུལ་མཆོད་པའི་དུས་སུ་ལྷ་ས་སྨོན་ལམ་ཆེན་མོར་

[046B] ཇོ་ཤཱཀ་རྣམ་གཉིས་ཀྱིས་མཚོན་རྟེན་གཙོ་རྣམས་ལ་མཆོད་འབུལ་སྨོན་ལམ་གྱིས་མཐའ་བརྒྱན་པ་སྙན་ཤལ་དང་བཅས་པ་འབུལ་བར་མཛད། ཟླ་བ་གསུམ་པའི་ཚེས་བརྒྱད་ནས་སེར་འབྲས་དགེ་གསུམ་རྒྱུད་སྟོད་སྨད་སོགས་ཕྱོགས་
འདུས་ཀྱི་དགེ་འདུན་སུམ་བརྒྱ་སྐོར་ལ་བྱང་ཆུབ་ལམ་གྱི་རིམ་པ་འཇམ་དཔལ་ཞལ་ལུང་གི་བཀའ་ཁྲིད་སེམས་བསྐྱེད་མཆོད་པ་དང་བཅས་ཟབ་བཤད་བླ་ན་མ་མཆིས་པ་རྒྱལ་བའི་དགོངས་པ་བདེ་བླག་ཏུ་རྟོགས་པའི་བཀའ་དྲིན་སྩལ། གཞན་ཡང་འཇམ་
དཔལ་ཞལ་ལུང་སོགས་ཆོས་ཚན་འགའ་ཞིག་གི་ལྗགས་ལུང་དང། ས་ཟླའི་ཚེས་བཅུ་གསུམ་ལ་ཐུགས་རྗེ་ཆེན་པོའི་དབང་ཆེན་སྦྱོར་དངོས་རྗེས་གསུམ་ཚང་བ། བཅུ་བཞི་དང་ས་གས་ཉ་བ་གཉིས་ཀྱི་དུས་སྨྱུང་བར་གནས་པའི་ཚོགས་སྐྱེ་བོ་མང་པོ་ལ་སྨན་
པ་དང་འཇིག་རྟེན་ན་བདེ་བར་འགྱུར་བར་མཛད། ཟླ་བ་ལྔ་པའི་དུས་སུ་པཎ་ཆེན་ཐམས་ཅད་མཁྱེན་གཟིགས་ཆེན་པོ་དང་དམ་པའི་ཆོས་ཀྱི་དགའ་སྟོན་གྱིས་རོལ་པའི་ཕྱིར་མཇལ་བར་བཞེད་པ་དང། གཙང་ཕྱོགས་ཀྱི་སྐྱེ་པོ་རྣམས་ལའང་ཕན་པ་ཉེ་བར་བསྒྲུབ་
པར་བཞེད་ནས་ཆིབས་ཀྱི་ཁ་ལོ་བསྒྱུར་ཏེ་རིམ་གྱིས་ཕེབས་ནས་ཉང་གཞུང་བརྒྱུད་དཔལ་འཁོར་ཆོས་སྡེར་ཞབས་སེན་བཀོད། མཁན་པོ་ཀླུ་འབུམ་ཞབས་དྲུང་ལ་བློ་སྦྱོང་དོན་བདུན་མའི་ཁྲིད་བསྡུས་པ་ཞིག་སྩལ་ཞིང། ཆོས་ཀྱི་གསུང་གླེང་མཛད་བཞིན་
པ་དང་མཆོད་མཇལ་རྒྱས་པར་གནང། པད་ཚད་བ་རྣམས་ཀྱིས་བསོད་ནམས་ཀྱི་ཞིང་དུ་སྤྱན་དྲངས་པ་ལྟར་དེར་ཆིབས་བསྐྱོད་ནས་བྱང་ཆུབ་ཀྱི་སེམས་རིན་པོ་ཆེ་བསྐྱོད་པའི་ཆོ་ག་དང། རྒྱལ་བའི་བཀའ་འགྱུར་རིན་པོ་ཆ་ལ་རབ་ཏུ་གནས་པ་བསྡུས་པ་བཅས་

[047A]༄༅། །མཛད། འབི་ལུང་རི་ཁྲོད་པ་རྣམས་ལ་སྙིང་པོ་དོན་གསུམ་གྱི་ཁྲིད་བསྡུས་བ་ཞིག་ཀྱར་སྩལ། དེ་ནས་ཆོས་གྲྭ་ཆེན་པོ་བཀྲ་ཤིས་ལྷུན་པོར་ཕྱག་ཕེབས། པཎ་ཆེན་ཐམས་ཅད་མཁྱེན་པ་ཆེན་པོ་དང་ཞལ་འཛོམ་མངོན་དུ་གྱུར་ཏེ་
པཎ་ཆེན་རིན་པོ་ཆེ་ནས་དགྱེས་པའི་གསུང་གིས་བཀའ་འདྲི་ཡང་འགའ་རེ་མཛད། ཁྱད་པར་དུ་བསྟན་འགྲོའི་དཔལ་དུ་པཎ་ཆེན་ཐམས་ཅད་མཁྱེན་བ་ཉིད་ཞབས་པད་འགྱུར་བ་མེད་པར་ཡུན་དུ་བརྟན་པའི་གསོལ་འདེབས་ཤུགས་དྲག་པོ་མཛད་པས། པཎ་
ཆེན་བསྟན་པའི་བདག་པོ་བློ་བཟང་ཡེ་ཤེས་ནས་ཀྱང་ཤིན་ཏུ་དགྱེས་པའི་བཀའ་བ་ཞེས་བཟང་པོ་སྩལ། དེའི་ཚེ་བདེ་ལེགས་ཁང་གསར་དུ་བཞུགས་གནས་མཛད་པར་སྲད་བ་དགེ་སྐོས་སྨད་ནས་ཞེས་བྱ་བ་མཁས་པ་ཞིག་ཀྱང་གནས་དེར་ཡོད་བ་དེས། ཐོག་
མར་མཁས་པའི་ང་རྒྱལ་གྱིས་རྩོད་གླེང་འགའ་ཞིག་ཞུས་པར་ལུང་རིགས་དྲི་མ་མེད་པའི་ལམ་ནས་དྲངས་པའི་བཀའ་ལན་རྒྱས་པར་སྩལ་པས། དད་པའི་ཤུགས་ཀྱིས་མཆི་མ་ཕྱུང་སྟེ་ཞབས་ཀྱི་པདྨོ་ལ་མགོ་བོས་གཏུགས་ཤིང། གཞན་ཡང་བཀྲ་ཤིས་
ལྷུན་པོའི་དགེ་བའི་བཤེས་གཉེན་མང་པོས་ཐོག་མར་ཉམས་སད་པའི་གླེང་མོ་འགའ་ཞིག་ཞུས་ནས་གསུང་གི་གསང་བ་ཟབ་མོ་རྣམས་ཐོས་མ་ཐག་ཏུ་དད་པའི་སྤུ་ལོང་གཡོས་པར་གྱུར་ཏེ་དང་བ་ཆེན་པོས་ཞབས་སྤྱི་བོས་བླངས། དེ་ལྟར་ཀུན་གྱི་དད་
པའི་གསོས་སུ་གྱུར་པའི་སྐལ་བཟང་ཉེ་བར་ཐོབ་ནས་དགེ་བའི་བཤེས་གཉེན་མང་པོས་བྱང་ཆུབ་ལམ་གྱི་རིམ་པའི་གསུང་ཆོས་བཀའ་དྲིན་གྱིས་བསྐྱངས་དགོས་པའི་གསོལ་བ་དྲག་ཏུ་བཏབ་པར་མ་ཟད། པཎ་ཆེན་ཐམས་ཅད་མཁྱེན་གཟིགས་ཆེན་པོ་ནས་ཀྱང་

[047B] དེ་ཡང་དེད་ཀྱིས་སྔར་བཤད་ལུང་ཞིབ་པར་ཕུལ་བ་ཡིན་ཀྱང་ད་ཆ་ཅུང་ཟད་མི་ཐོག་འཕོས་པ་ལྟ་བུའི་ཉམས་སུ་སྣང་
ཞེས་གསུང་གི་སྣང་བ་སྩལ་བར་བརྟེན། དགེ་འདུན་ལྔ་བརྒྱ་སྐོར་ལ་རྒྱལ་བ་གཉིས་པའི་ལེགས་པར་བཤད་པ་ཟླ་མེད་པ་བྱང་ཆུབ་ལམ་རིམ་ཆེན་མོའི་བཤད་ལུང་ཉན་པོའི་གང་ཟག་རྣམས་ཀྱི་སྙིང་ལ་ལྕགས་གཟེར་བཏབ་པ་ལྟ་བུའི་ཚེ་ཐམ་ཐམ་འགྲོ་བའི་
གསུང་བཤད་རུས་བཅན་དང། བྱང་ཆུབ་བདེ་ལམ་དང། བླ་མཆོད་བདེ་སྟོང་དབྱེར་མེད་མ། ཕྱག་ཆེན། སྙིང་པོ་དོན་གསུམ་རྣམས་ཀྱི་ལྗགས་ཁྲིད་དང། ཐབས་ཤེས་གཅོད་ཀྱི་དབང་ནམ་མཁའ་སྒོ་འབྱེད་གཅོད་ཁྲིད་དང་བཅས་པ་རྣམས་སྩལ། པཎ་ཆེན་
ཐམས་ཅད་མཁྱེན་པ་ཆེན་པོས་ལྗགས་རྩོམ་མཛད་པའི་རྗེ་བླ་མ་ཉིད་ཀྱི་བླ་མའི་རྣལ་འབྱོར་རྨད་བྱུང་ཀུན་བཟང་མ་དང་ཞབས་བརྟན་རྣམ་འདྲེན་ཐུགས་རྗེ་མའི་ལུང་གནང། དེ་ནས་སླར་ཡང་དབུས་ཕྱོགས་སུ་ཕེབས་པར་བཞེད་དེ་ཐོན་ཕྱག་ཞུ་བར་ཕེབས་སྐབས་
པཎ་ཆེན་ཐམས་ཅད་མཁྱེན་པ་ཆེན་པོའི་ཕྱག་ནས་རྒྱལ་བ་ཚེ་དཔག་མེད་ཀྱི་སྐུ་དང་དབུ་སྐྱེས་ཕྱག་སེན་བཅས་སྩལ་ནས། ཁྱེད་ཀྱིས་ཆོས་བཤད་པ་འདི་རྣམས་ཀྱིས་མི་ལ་ཕན་ཐོགས་ཆེན་པོ་འདུག་པས་ད་དུང་ཡང་བསྟན་འགྲོར་སྨོན་པའི་འཆང་ཉན་
འཕེལ་པོ་མཛོད་གསུངས་ཤིང་ཤིན་ཏུ་ཐུགས་མཉེས་པའི་ཚུལ་བསམ་གྱིས་མི་ཁྱབ་པ་མཛད། དེ་ནས་རིམ་གྱིས་བཀྲ་ཤིས་ལྷུན་པོ་ནས་ཕེབས་ཏེ་དབེན་ས་ཆོས་ཀྱི་ཕོ་བྲང་དུ་ཕེབས། ཞག་གཉིས་ཀྱི་རིང་བཞུགས་ནས་བདེ་སྟོང་དབྱེར་མེད་པའི་ཡེ་ཤེས་

[048A]༄༅། །ཀྱི་རོལ་པ་ཟབ་མོའི་ངང་ནས་དེར་བཞུགས་པའི་དགེ་འདུན་ཉིས་བརྒྱ་མ་ལོང་ཙམ་ལ་བྱང་ཆུབ་བདེ་ལ་མཆོས་ཐུན་གཅིག་ལ་ཚར་བ་གནང། རྒྱལ་བ་དབེན་ས་བ་གྲུབ་པའི་དབང་ཕྱུག་བློ་བཟང་དོན་ཡོད་གྲུབ་པའི་སྐུ་འདྲ་རིན་པོ་ཆེས་དབུས་དེ་
ཁའི་རྟེན་གསུམ་རྣམས་ཀྱི་མཆོད་མཇལ་ཤིན་ཏུ་ཞིབ་པ་དང། སྙན་ཤལ་ཐུགས་སྨོན་གྱིས་མཐའ་བརྒྱན་བ། དགེ་བདུན་རྣམས་ལ་མང་ཇ་སྦྱོར་སྦྲེལ་དང། འགྱེད་ཁ་བཏགས། ཊམ་རེ་བཅས་སྩལ། དེ་ནས་རོང་བྱམས་ཆེན་དུ་ཕེབས། རྒྱལ་
བ་བྱམས་ཆེན་གྱི་སྤྱན་སྔར་མཆོད་འབུལ་ཆོས་སྤྱོད་སྨོན་ལམ་གྱི་རིགས་མང་པོ་དང་བཅས་པ་དང། ཚོགས་པར་མང་འགྱེད་དང་དགེ་ཚུལ་གྱི་སྔོམ་པ་ཡང་མང་ཙམ་བཅས་གནང། དེ་ནས་རིམ་གྱིས་ལྷ་སར་ཕེབས། མི་དབང་བསོད་ནམས་སྟོབས་
རྒྱས་ཀྱིས་དགའ་ལྡན་ཁང་གསར་དུ་བསྙེན་བཀུར་གཞིས་ལེན་གཟབས་ཤིང་རི་ཁྲོད་ཕུར་བུ་ལྕོག་ཏུ་ཕེབས་ནས་དབྱར་གནས་ཀྱི་བྱ་བ་ལེགས་པར་མཛད། འདི་ལོ་སེར་འབྲས་དགེ་གསུམ་གྱི་ཚོགས་ཆེན་དང་གྲྭ་ཚང་ཁག་སོགས་ལ་གྲྭ་ཇ་དང་མང་ཇ་
གང་ཐོན་རེའི་ཐོག་དངུལ་དང་དངོས་པོ་སྣ་ཚོགས་ཀྱི་སྐུ་འགྱེད་ཆོས་ཐོག་སོ་སོ་དང་བསྟུན་ནས་གནང། ཟླ་བ་བརྒྱད་པའི་ནང་དུ་རྭ་སྒྲེང་འདུས་སྤྱིས་མི་དབང་བརྒྱུད་ནས་གསོལ་བ་བཏབ་པ་དང། མི་དབང་ཕོ་ལྷ་བ་བསོད་ནམས་སྟོབས་རྒྱས་ནས་ཀྱང་ནན་ཏན་
ཆེན་པོས་གསོལ་བ་བཏབ་པ་བཞིན། རྭ་སྒྲེང་གི་གཙུག་ལག་ཁང་བཞིག་གསོས་ཀྱི་རབ་གནས་ལ་ཕེབས་བསྐྱོད་གནང་སྟེ། ཟླ་བ་བརྒྱད་པའི་གནམ་གང་ལ་ཕུར་བུ་ལྕེ་གནས་ཆིབས་ཁ་བསྒྱུར་བའི་གྲྭ་བསྒྲིག་སྣེ་ཤན་དགོས་ཆ་ལ་སོགས་བ་ཐམས་

[048B] རྗེ་བཙུན་བླ་མ་ཉིད་གསུང་ཆོག་པ་དགེ་སློང་བརྒྱད་གྲྭ་དང་བཅས་པས་ཕར་ལམ་སྟག་ལུང་གི་མཆོད་མཇལ་ཞིབ་པར་གནང། དེ་སྐབས་སྲ་བཙན་པའི་འཚུབ་ལྷོངས་ལྟ་བུས་སེར་བ་ཤིན་ཏུ་དྲག་
པ་བབས། དེ་ཁར་མང་ཇའི་བསྙེན་བཀུར་ཡང་སྩལ། བཅོམ་མདོར་རྭ་སྒྲེང་སྤྱི་སོ་ལས་སྣེ་དང་བཅས་པས་ཆིབས་བསུ་དང། དགོན་པ་ནས་དགེ་འདུན་རྣམས་ཀྱིས་སེར་འཕྲེང། བླ་བྲང་དང་གྲྭ་ཤག་རྣམས་སོ་སོའི་སྟེང་ནས་དར་ཕྱར་དང་བསངས་དུད་
སོགས་བཀུར་སྟི་ཕུལ་དུ་བྱུང་བ་དང་བཅས་ཏེ་རྭ་སྒྲེང་རྒྱལ་བའི་གཙུག་ལག་ཁང་ཆེན་པོར་ཕྱག་ཕེབས། མཆོད་ཁང་ཐོག་ལ་བཞུགས་པར་མཛད། དེ་ནས་གནས་དེར་མཆོད་མཇལ་ཞིབ་པར་མཛད་དུས་ཇོ་བོ་འཇམ་པའི་རྡོ་རྗེའི་སྐུ་མདུན་ནས་ཁ་བཏགས་
དཀར་པོ་ཤིན་ཏུ་དྭངས་པ་ཞིག་སྐུ་མདུན་དུ་བབས་པ་འདི་ངས་ཞུ་ཞེས་སྐུ་ཕག་ཏུ་འཇུག་པར་མཛད། ཚེས་ལྔ་དྲུག་རྣམས་ལ་དགེ་སློང་གསུང་ཆོག་པ་བརྒྱད་ཀྱི་སྟེང་དུ་རྭ་སྒྲེང་ནས་བརྒྱད་གྲྭ་དང་བཅས་པས་རབ་ཏུ་གནས་པ་སྦྱོར་དངོས་རྗེས་གསུམ་ཚང་བ་ཞི་རྒྱས་
ཀྱི་སྦྱིན་སྲེག་དང་བཅས་པ་མཛད། དེ་ནས་ཉིན་གཅིག་དཔལ་ལྡན་ཨ་ཏི་ཤ་དང་གཉིས་སུ་མེད་པའི་ཇོ་བོ་དབུ་ཡོན་མ་ཆེ་ཆུང་གཉིས་སེར་འཕྲེང་དང་བཅས་ཏེ་ཀ་གཉིས་མ་ནས་གཙུག་ལག་ཁང་དུ་གདན་འདྲེན་མཛད། ཞལ་ཕྱེ་བ་དང་མཉམ་དུ་རྭ་སྒྲེང་གི་
ཚོགས་དུང་བཏང་བ་སོགས་འགྲིག་པས་རྟེན་འབྲེལ་བླ་ན་མེད་པ་འགྲིག་གཞུང་སར་བསླབ་དོན་མཛད་ནས་གོང་གཤམ་གསར་བརྗེས་དང་ཞལ་གསེར་ཕུན་སུམ་ཚོགས་པ་ཕུལ་ཞིང་བཞུགས་སྒམ་ཡང་གསར་བཟོ་དང་བཅས་བསྙེན་བཀུར་བླ་ན་མེད་པ་

[049A]༄༅། །མཛད་ཅིང། དེ་གོང་གཞུང་ས་ནས་ཕྱག་ཐམ་གྱིས་མནན་ནས་མཇལ་ཁ་གཏོང་སྲོལ་ཆེར་མེད་པ་ལ་འདི་སྐབས་ནས་གྲྭ་ཚང་རང་ལ་གནང་སྟེ་དུས་མཆོད་སོ་སོ་དང་གལ་ཆེ་རྣམས་ལ་ཞལ་ཕྱེ་སྟེ་མཇལ་ཆོག་པའི་བཀའ་དྲིན་བླ་ན་མེད་བ་སྩལ་
དེ་ནས་རྭ་སྒྲེང་པ་རྣམས་ནས་གྲྭ་མདས་ལ་ཐིག་ལེ་བཅུ་དྲུག་གི་དབང་གནང་དགོས་པར་གསོལ་བ་བཏབ་པ་བཞིན་ཞལ་གྱིས་བཞེས་ཏེ། ཇོ་བོ་ཡབ་སྲས་ཀྱི་ཕྱག་སྲོལ་ཐུན་མོང་མ་ཡིན་པ་བཀའ་གདམས་ཐིག་ལ་བཅུ་དྲུག་གི་དཀྱིལ་འཁོར་བསྒྲུབ་པའི་ཆོ་ག་
རྒྱས་པར་མཛད་ནས་དགེ་འདུན་གྱི་སྡེ་ལ་དབང་ལེགས་པར་སྩལ་བས། སྟ་གོན་གྱི་ཉིན་དཔལ་མགོན་ལྷོ་ནུབ་པ་དང་ཀླུ་ཆེན་གཉིས་ཕྱིད་དཀར་བ་དང་བཅས་པའི་ཆོ་འཕྲུལ་གྱིས། ལྷོ་ནུབ་ཕྱོགས་ནས་ཆར་སྤྲིན་ནག་པོ་ལག་པ་འདྲ་བ་འབྲུག་སྒྲ་མི་བཟད་པ་
དང་བཅས་འོངས་ཤིང་སེར་བ་དྲག་པོ་བབས་པར། རྗེ་བཙུན་འདི་ཉིད་ཀྱིས་བྱམས་པའི་ཏིང་ངེ་འཛིན་ལ་སྙོམས་པར་ཞུགས་ནས་ཇོ་བོ་ཡབ་སྲས་ལ་གསོལ་འདེབས་མཛད་ཀྱིན་རྣམ་པར་མི་རྟོག་པའི་དང་དུ་གཞོག་པར་མཛད་པས་ཆོ་འཕྲུལ་རྣམས་རང་
ཞིར་གྱུར་ཏེ། མཐར་ལྷོ་རྒྱུད་ཀྱི་སྦྲན་གཅིག་ལ་ཐོག་མདའ་བབས་པས་ཁྱིའུ་ཞིག་བསད་པ་ཙམ་ལས་འཚུབ་འགྱུར་གྱི་རྣམ་བཞི་བར་གྱུར། གནས་དེར་རྗེ་བླ་མ་ཉིད་བཞུགས་རིང་སྟོང་ཉིད་སྙིང་རྗེ་དབྱེར་མེད་པའི་ཐིག་ལེའི་རྣལ་འབྱོར་ཟབ་མོ་ལས་ཅུང་
ཟད་ཀྱང་མི་གཡེལ་བར་བཞུགས་ཤིང། ཞབས་ཕྱི་བྱིངས་ཕྱིར་ལོག་ནས་རྗེ་བླ་མ་ཉིད་ཞམ་རིང་ཉུང་བསྡུས་དང་བཅས་ནས་ཟླ་ཤས་བཞུགས་པར། རྭ་སྒྲེང་ན་བཞུགས་པའི་དགེ་འདུན་རྣམས་ཀྱིས་བཅོམ་ལྡན་འདས་འཇམ་པའི་རྡོ་རྗེའི་དབང་ཆེན་གནང་དགོས་

[049B] རྗེ་བཙུན་ཉིད་ནས་ཕྱག་བ་དར་གྱིས་དཔལ་གསང་བ་འདུས་པ་འཇམ་པའི་རྡོ་རྗེའི་དཀྱིལ་འཁོར་ཆེན་པོ་རྡུལ་ཚོན་གྱིས་བྲི་བར་མཛད་དེ་དཀྱིལ་འཁོར་གྱི་དབུས་སུ་ཇོ་བོ་འཇམ་པའི་རྡོ་རྗེའི་སྐུ་འདྲ་མཉྫིའི་སྟེང་དུ་བཞུགས་སུ་
གསོལ་བའི་དཀྱིལ་འཁོར་ཆེན་པོའི་མཐར་མཆོད་པ་བཟང་ཞིང་གྱ་ནོམ་བ་བཤམས་པར་མཛད། དེའི་ཚེ་འཇམ་པའི་རྡོ་རྗེའི་སྐུ་དཀྱིལ་འཁོར་གྱི་དབུས་སུ་གདན་འདྲེན་མཛད་མ་ཐག་ཆར་གྱི་རྒྱུན་བཟང་པོ་འཇའ་སྤྲིན་དང་བཅས་པ་བབས་པ་སོགས་ལྷ་དང་དཔའ་
པོའི་ཚོགས་སྤྲིན་གྱི་ཕུང་པོ་བཞིན་འདུས་པའི་ལྟས་བཟང་པོ་མངོན་དུ་གྱུར་ཅིང། ལྔགས་དང་ཕྱག་རྒྱ་དང་ཏིང་ངེ་འཛིན་རྨད་དུ་བྱུང་བས་དཀྱིལ་འཁོར་ཆེན་པོ་སངས་རྒྱས་ཀྱི་སྤྲིན་མང་པོ་སྤྲོ་བའི་རང་བཞིན་དུ་བསྒྲུབ་ཅིང་མཆོད་པའི་བྱ་བ་ལེགས་པར་
འདུ་མཛད་དེ། དབང་བཞི་རྫོགས་པར་སྩལ་བས་དེར་ཚོགས་ཀྱི་སྐལ་བ་དང་ལྡན་པའི་གདུལ་བྱ་རྣམས་ཀྱི་རྒྱུད་ལ་སྐུ་བཞིའི་ས་བོན་ཐོབས་ངེས་པ་དང། དཀའ་བའི་གནང་རྣམས་ལ་ཞི་བ་བཤད་ཕུལ་དུ་བྱུང་བས་ཉན་པའི་གང་ཟག་རྣམས་ཀྱེ་མ་ཏོ་འདི་ལྟ་
བུའི་ལེགས་པར་བཤད་པ་ཐོས་པ་ནི་ཚེ་རབས་དཔག་ཏུ་མེད་པ་ནས་དམ་པའི་མགོན་པོ་འདི་ལྟ་བུའི་གསུང་གི་བདུད་རྩི་མྱོང་བའི་བསོད་ནམས་ཀྱི་ཟོང་གིས་བསྐྲུན་པའོ། ཞེས་དགའ་བའི་ཅི་ཙ་སྣ་ཚོགས་པ་སྒྲོག་པར་གྱུར་ཅིང། དེ་དང་གི་སྐབས་ནམ་མཁའི་
དབྱིངས་ཤིན་ཏུ་དྭངས་པ་ལས་འཇའ་སྤྲིན་ཁ་དོག་སྣ་ཚོགས་པ་རབ་ཏུ་བཀྲབ་དང་ཁ་ཆར་མེ་ཏོག་གི་རྣམ་པ་ཅན་བབས་པ་སོགས། གྲོལ་བའི་ཐིག་ལེའི་བཅུད་ཀྱི་སྙིང་པོ་དཔལ་ཟུང་འཇུག་རྡོ་རྗེ་སེམས་དཔའ་གདུལ་བྱ་དེ་དག་གི་རྒྱུད་ལ་མངོན་དུ་འགྱུར་བའི་

[050A]༄༅། །རྟགས་རབ་ཏུ་གསལ་བར་གྱུར་པ་ནི། རྗེ་རྒྱལ་བ་གཉིས་པའི་གསུང་རབ་རིན་པོ་ཆེའི་ལེགས་བཤད་ཀྱི་སྙིང་པོ་དུས་ཀྱི་མཐར་ཡང་མི་ཉམས་པའི་བཀའ་དྲིན་སྩལ། རྭ་སྒྲེང་རྒྱལ་བའི་གཙུག་ལག་ཁང་ཆེན་པོ་དེར་སྔ་མོ་ཞིག་བཅོམ་
ལྡན་འདས་འཇམ་པའི་རྡོ་རྗེའི་ཆོ་ག་ཆ་ལག་ཚང་པར་བཞུགས་པ་བར་སྐབས་སུ་ཉམས་ཆགས་སུ་གྱུར་བ་ཐུགས་ཀྱིས་མ་བཟོད་ནས། བཅོམ་ལྡན་འདས་རྗེ་བཙུན་འཇམ་པའི་རྡོ་རྗེའི་བདག་མདུན། སྦྱིན་སྲེག་དབང་ཆོག་དང་བཅས་པའི་ཆོག་ཆ་
ལག་ཚང་བ་དང་ཁྱད་པར་དུ་ལྷག་པའི་ལྷ་འདི་ཉིད་ཀྱི་བསྐྱེད་པའི་རིམ་པ་དང་རྫོགས་པའི་རིམ་པའི་གནད་གསལ་བར་སྟོན་པ་འཇམ་པའི་དབྱངས་ཀྱི་ཞལ་ལུང་དང། གྲོལ་བའི་ཐིག་ལེ་གཉིས་ཀྱི་དཀའ་བའི་གནད་ཐམས་ཅད་རྗེ་བློ་བཟང་རྒྱལ་བའི་མན་
ངག་གིས་ལེགས་པར་བརྒྱན་ཏེ་མཐའ་ཆོད་པར་སྟོན་པའི་ལེགས་བཤད་གསར་རྩོམ་མཛད་པས། རྗེ་འཇམ་དཔལ་སྙིང་པོའི་བསྟན་པ་དྲི་མ་མེད་པའི་ཞབས་འདེགས་ཕུལ་དུ་ཕྱིན་པར་གྱུར་ལ། བོད་ཀྱི་སྲིད་སྐྱོང་དང་རྭ་སྒྲེང་རང་གི་ལས་འཛིན་པ་སོགས་
ལ་བཀའ་གནང་སྟེ་ཆོ་ག་གསར་འཛུགས་མཛད་ཅིང། སྒྲུབ་མཆོད་ཀྱི་ཐེབས་དངོས་པོའི་རིགས་ཕོན་ཆེ་བ་སྦྱིན་འཇགས་མཛད་དེ་ཚུལ་འདི་ནི་རྗེ་བློ་བཟང་གྲགས་པའི་བསྟན་པ་རིན་པོ་ཆེ་ལ་གཞན་དྲིང་མི་འཇོག་པའི་བཀའ་དྲིན་བླ་ན་མེད་པ་ཡིན་ནོ། །གཞན་
ཡང༑ གནས་དེར་ཚོགས་ཡོངས་ལ་བཀའ་གདམས་བུ་ཆོས། རྗེའི་གསུང་ཐོར་བུ་བ། བེའུ་བུམ་སྔོན་པོའི་འགྲེལ་པ། རྗེ་བཙུན་འཇམ་པའི་རྡོ་རྗེའི་ཆོ་གའི་ཆོག་བསྒྲིགས་རྗེ་ཉིད་ཀྱིས་མཛད་པའི་ལྗགས་ལུང། བློ་སྦྱོང་ལེགས་བཤད་ཀུན་འདུས་དང་

[050B] འཇམ་དབྱངས་ལ་བརྟེན་པའི་བླ་མའི་རྣལ་འབྱོར་དང་འཕོ་བ་དཔའ་བོ་གཡུལ་འཇུག་གི་ཁྲིད། བཅུ་གཅིག་ཞལ་གྱི་རྗེས་གནང་དང་བྱང་ཆུབ་བདེ་ལམ་གྱི་ཁྲིད་སེམས་བསྐྱེད་མཆོད་པ་དང་བཅས་པ། སྐལ་ལྡན་གྱི་སྐྱེ་བོ་
ཉུང་ཤས་ལ་འཇིགས་བྱེད་ཀྱི་བསྐྱེད་རྫོགས་ཀྱི་ཁྲིད། བོད་འབྲོག་སྟོང་ཕྲག་བརྒལ་བ་ལ་ཚེ་དབང་དང་འབྲེལ་བའི་གསུང་ཆོས་བསླབ་བྱ་རྒྱ་ཆེར་སྩལ་བས་སྐྱེ་བོ་ཐམས་ཅད་ལ་བཀའ་དྲིན་གྱི་ཕུང་པོ་གཞལ་དཀའ་བ་དང། མཐོ་རིས་དང་ཐར་པའི་ལམ་པོ་ཆེ་
ཤུལ་ཤིན་ཏུ་ཡངས་པས་གདུལ་བྱ་རྣམས་ཀྱི་འདོད་དོན་བདེ་བླག་ཏུ་འགྲུབ་པར་མཛད། གཞན་ཡང་བོད་ཀྱི་བདེ་ཐབས་སུ་རིགས་གསུམ་མགོན་པོ་དང་སྒྲོལ་མ་རྣམས་ཀྱི་སྐུ་མི་ཚད་ཙམ་རེ་བཞེངས་ནས་རྭ་སྒྲེང་དང་བཅོམ་མདོར་བཞུགས་རྒྱུ་དང། འབྲོམ་སྟོན་
པ་རྒྱལ་བའི་འབྱུང་གནས་ཀྱི་གཟིམས་ཆུང་དུ་རྡོ་རྗེ་འཆང་གཙོ་བོར་གྱུར་པའི་ཐིག་ལེ་བཅུ་དྲུག་གི་བླ་བརྒྱུད་མི་ཚད་ཙམ་ཉི་ཤུ་སྐོར་གྲང་སེར་རྗིབས་བྱུགས་དང། གཟུངས་འབུལ་རབ་གནས་སོགས་ཕུན་སུམ་ཚོགས་པར་མཛད་དེ་བཞུགས་སུ་གསོལ། དེ་
ནས་ཉིན་གཅིག་རྩེ་ཉར་ཕེབས། འདུ་ཁང་གསར་པར་ཕྱག་ནས་གནང། ཉིན་གཅིག་ཡང་དགོན་དུ་ཕེབས། ཆོས་ཁྲིའི་སྟེང་ནས་ལམ་རིམ་དང་གསེར་ཞུན་མའི་ལྗགས་ལུང་སྩལ། ཡང་བསམ་གཏན་གླིང་དུ་ཕེབས་ནས་བཙུན་མ་རྣམས་ལ་སྨྱུང་
གནས་ཀྱི་ལུང་གནང་ཞིང། གནས་མཆོག་ཁྱད་པར་ཅན་རྭ་སྒྲེང་རྒྱལ་བའི་དབེན་གནས་དེར་བཞུགས་རིང་མང་ཇ་རྒྱུན་མར་གནང་གཞིང། སྐུ་འགྱེད་སྔ་ཕྱིར་ཕོན་ཆེར་སྩལ་བ་སོགས་ཆོས་དང་ཟང་ཟིང་གཉིས་ཀའི་སྒོ་ནས་བཀའ་དྲིན་འགྲན་ཟླས་དབེན་པ་དང་ཁྱད་

[051A]༄༅། །པར་དུ་ཆོས་ཀྱི་བཀའ་དྲིན་ཚད་མེད་པའི་ཐུགས་རྗེས་སྐྱོང་བར་མཛད་པས། དེར་འཁོད་ཀྱི་དགེ་འདུན་ཚང་མས་ཀྱང་ཇོ་བོ་རྗེ་ཡབ་སྲས་དང་ཁྱད་བར་མེད་པའི་འདུ་ཤེས་དང་གུས་འདུད་ཆེན་པོས་བསྙེན་བཀུར་བླ་ན་མེད་པས་མཆོད་ཅིང་
མདོར་ན་གང་དང་གང་དུ་ཞབས་ཀྱི་འཁོར་ལོ་བཀོད་པའི་ས་ཕྱོགས་དེའི་རྡུལ་རྣམས་ཀྱང་བཀྲ་ཤིས་རྨད་དུ་བྱུང་བའི་རང་བཞིན་དུ་བྱིན་གྱིས་བརླབས་ཏེ། ཟླ་བ་བཅུ་པའི་ཚེས་བཅུ་གསུམ་ལ་ཕེབས་སྐྱེལ་རིམ་ཅན་དང་བཅས་ནས་ཆི་བས་ཁ་བསྒྱུར་
རྗེ་བཙུན་བླ་མ་འདི་ཉིད་དཔོན་གཡོག་ཉུང་བསྡུས་ཀྱིས་ཞོགས་གུར་སྨོན་དུ་གྲུབ་པའི་དབང་ཕྱུག་དོན་ཡོད་མཁས་གྲུབ་པ་རིན་པོ་ཆེ་མཇལ་བར་ཕེབས། ཟུང་འཇུག་ལས་བརྩམས་པའི་དམ་པའི་ཆོས་ཀྱི་གསུང་གླེང་ཤིན་ཏུ་ཞིབ་པར་མཛད་ནས་རིམ་གྱིས་
ཕུར་བུ་ལྕོག་ཏུ་ཕེབས། རྭ་སྒྲེང་དུ་བཞུགས་རིང་ལ་གཟིམས་ཆུང་གསར་བསྐྲུན་མཛད་པའི་ཞལ་གྲོར་དགོངས་ནས་རྗེ་རྒྱལ་བ་གཉིས་པའི་དུས་ཆེན་ལྔ་མཆོད་ཀྱི་ཉིན། སྒྲུབ་སྡེ་གསུམ་གྱི་རི་ཁྲོད་འཛིན་པའི་དགེ་འདུན་ཐམས་ཅད་ཚོགས་ནས་སེམས་
བསྐྱེད་ཀྱི་མཆོད་པ་ཤིན་ཏུ་རྒྱས་པར་མཛད་ནས་དགུན་གྱི་རིང་བཅས་རྒྱར་བཞུགས་ཏེ། ཐུགས་དམ་རིམ་གཉིས་ཀྱི་ཏིང་ངེ་འཛིན་ལས་སྐད་ཅིག་ཀྱང་མི་གཡེལ་བར་བཞུགས། ལོ་འདི་ནས་བཟུངས་དགུན་དུས་རྣམས་སུ་ལོ་རེ་བཞིན་མི་དབང་བོ་ལྷ་བ་
སྟོབས་འཁོར་ཚང་མས་མཇལ་ཁར་འོངས་ཤིང། རྗེ་བཙུན་བླ་མ་གང་གིས་ཀྱང་ཚེའི་དབང་བསྐུར་ཟབ་མོ་ལ་སོགས་པ་ཆོས་དང་ཟང་ཟིང་གཉིས་ཀའི་བཀའ་དྲིན་སྩལ། ཆུ་བྱིའི་གནམ་ལོ་གསར་དུ་བཞད་པའི་དུས་སུ་འདོད་པ་ཁམས་ཀྱི་དབང་ཕྱུག་སྲིད་

[051B] ལྷ་ལྡན་སྨོན་ལམ་ཆེན་མོར་དགེ་འདུན་ཉི་ཁྲིར་ཉེ་བར་མང་ཇ་དང་སྐུ་འགྱེད་དངུལ་དྲུག་ཊམ་རེ་བཅས་སྩལ། ཟླ་བ་གསུམ་
བར་ཀོར་པོ་འབྲུ་ལ་བླ་མ་མཁན་ཆེན་སྤྲུལ་སྐུ། ཁྲི་ཆེན་ཡངས་སྡིངས་སྤྲུལ་སྐུ་སོགས་གཙང་དབུས་ཀྱི་དགེ་བཤེས་དྲུག་བརྒྱ་སྐོར་ལ་བྱང་ཆུབ་ལམ་གྱི་རིམ་པའི་བཀའ་ཁྲིད་ཤིན་ཏུ་རྒྱས་པ་སེམས་བསྐྱེད་མཆོད་པ་དང་བཅས་པ་དང་སྨྱུང་གནས་ཀྱི་ཆོ་ག་སོགས་
རྒྱས་པར་སྩལ་ཏེ་ཐར་པ་དང་ཐམས་ཅད་མཁྱེན་པའི་ལམ་པོ་ཆེ་ཤིན་ཏུ་ཡངས་པོར་མཛད། དེ་ནས་བོད་ཀྱི་སྲིད་སྐྱོང་བས་གསོལ་བ་བཏབ་པ་བཞིན། ངེས་པ་དོན་གྱི་མཁས་གྲུབ་ཆེན་པོ་རྗེ་དོན་ཡོད་མཁས་གྲུབ་རིན་པོ་ཆེ་དང་ལྟན་དུ་ལྷ་སར་ཕེབས་ནས་ཇོ་
ཤཱཀ་སོགས་རྟེན་གསུམ་བྱིན་རླབས་ཀྱི་གཟི་འོད་འབར་བ་རྣམས་ལ་བརྟན་བཞུགས་ཀྱི་རབ་གནས་རྒྱས་པ་དང། དགའ་ལྡན་ཁང་གསར་དུ་གནས་བཅུའི་སྨན་སྐུ་གསར་བཞེངས་སོགས་ལ་རབ་གནས་ཀྱི་བྱིན་རླབས་རྒྱས་པར་སྩལ་བའི་དུས་ནམ་མཁའ་ལ་
འཇའ་འོད་ཀྱིས་ཁྱབ་པ་ལ་ཉི་ཟླ་སྐར་གསུམ་འོད་དང་ལྡན་པ་དུས་ཅིག་ཅར་དུ་ཀུན་གྱི་མིག་ལམ་དུ་སྣང་བ་སོགས་ངོ་མཚར་བའི་ལྟས་དཔག་ཏུ་མེད་པ་བྱུང་ཞིང། སྲིད་སྐྱོང་ཕོ་ལྷ་བ་ནས་ཀྱང་དངོས་པོའི་འབུལ་ནོད་དང་རབ་སྟོན་སོགས་བསྙེན་བཀུར་གྱ་ནོམ་པ་
བསྒྲུབས། ཟླ་བ་དྲུག་པའི་ནང་དུ་དཔལ་ལྡན་བླ་མ་དམ་པ་དོན་ཡོད་མཁས་གྲུབ་རིན་པོ་ཆེ་དང་རྗེ་བཙུན་བླ་མ་དམ་པ་ཉིད། གྲུབ་པའི་དབང་ཕྱུག་ལོ་སེམས་དཔའ་ཆེན་པོ། མི་རྗེ་ཕོ་ལྷ་བ་འཁོར་དང་བཅས་པ་རྣམས་གདན་ས་ཆེན་པོ་རི་བོ་དགེ་ལྡན་ཕྱོགས་

[052A]༄༅། །ཐམས་ཅད་ལས་རྣམ་པར་རྒྱལ་བའི་གླིང་དུ་གད་ན་འཛོམ་ནས་འདུ་ཁང་ཡངས་པ་ཅན་དུ་སེམས་བསྐྱེད་པའི་ཆོ་ག་རྒྱས་པར་མཛད་པའི་ཚེ་ནམ་མཁའ་ནས་མེ་ཏོག་གི་ཆར་ཕུན་སུམ་ཚོགས་པ་བབས་ཏེ། ལྷ་རྣམས་ཀྱིས་མངོན་པར་
མཆོད་ཅིང། གཤིན་རྗེ་ཆོས་ཀྱི་རྒྱལ་པོའི་སྐུ་ལས་བདུད་རྩིའི་རྒྱུན་མང་དུ་བབས་པ་སོགས་བྱུང། དེ་ཡང་དཔལ་ལྡན་བླ་མ་དམ་པ་བཀའ་དྲིན་མཚུངས་མེད་རྗེ་ངག་དབང་བྱམས་པ་རིན་པོ་ཆེ་ཆ་བ་མངོར་ཆིབས་བསྐྱོད་པའི་དུས་དེ་ཙམ་ནས་བཟུངས། ཇེ་
དྲུང་རིན་པོ་ཆེས་དྲང་ངེས་ཀྱི་མཛད་པ་ཅི་ལ་དགོངས་ཀྱང་ཚངས་པར་སྤྱོད་པ་རླུང་སེམས་ལ་དབང་མ་འབྱོར་བཞིན་དུ་ཕྱག་རྒྱ་མ་གཏོད་པ། རྫས་ཀྱི་དུད་པ་སྣ་ཚོགས་ལ་བརྟེན་ནས་འདྲེ་དང་སྲོག་རླུང་བབ་སྟེ་ཡེ་ཤེས་བབས་པར་སྒྲོག་པ། དབོན་པོ་ཡབ་
སྲས་སོགས་སྐྱེ་བོ་མང་པོའི་སྐྱེ་བརྒྱད་སྔ་ཕྱི་མི་མཚུངས་པ་མང་པོར་ལུང་སྟོན་པ་སོགས་བྱ་སྤྱོད་སྣ་ཚོགས་པའི་ལས་མཛད་ཅིང་ཕོ་ལྷ་བ་འཁོར་དང་བཅས་པས་ཀྱང་ལུགས་དེ་ལྷག་པར་གཟེངས་བསྟོད་དེ། ཚུལ་དེ་ལ་བརྟེན་ནས་སྐྱེ་བོ་ཕལ་ཆེ་བ་ཕྱོགས་དེ་ལ་
ངང་གིས་འཇུག་པར་གྱུར་ལ། རྗེ་དྲུང་སྤྲུལ་པའི་སྐུའི་བྱ་བ་དེ་ཡང་ཁུངས་བྱས་བཅོམ་ལྡན་འདས་དཔལ་འཁོར་ལོ་སྔོམ་པའི་རྒྱུད་སྡེ་རིན་པོ་ཆེར་བཅོལ་བས། རྗེ་རྒྱལ་བ་གཉིས་པ་ཡབ་སྲས་ཀྱི་མདོ་སྔགས་ཀྱི་བསྟན་པ་རིན་པོ་ཆེ་ལ་ཤིན་ཏུ་གནོད་པར་གྱུར་
ཅིང། བྱ་བ་དེ་རིམ་གྱིས་ཇེ་རྒྱས་སུ་སོང་བ་རྗེ་བླ་མ་ཉིད་ཀྱི་ཐུགས་ཀྱིས་ཆེར་མ་བཟོད་ནས་མལ་བདག་གིས་ལོག་པར་ཞུགས་པ་དེ་རྣམས་མྱུར་དུ་རྩད་ནས་དྲུངས་ཕྱུད་བར་བྱའོ་སྙམ་དུ་ཐུགས་ལ་དགོངས་ནས་ནན་ཏུར་ཚེར་ཞུགས་པའི་དུས། ལོ་དེའི་ཟླ་བ་བདུན་

[052B] རྗེ་དྲུང་རིན་པོ་ཆེ། དཔོན་པོ་ཕོ་ལྷ་བ་ཡབ་སྲས་སོགས་ལྷན་རྒྱས་པའི་དུས་སུ་རྗེ་དྲུང་རིན་པོ་ཆེ་ནས། བླ་མ་མཁས་གྲུབ་པ་རིན་པོ་ཆེ་དང་རྗེ་བླ་མ་
འདི་གཉིས་ལ་བརྟན་བཞུགས་ཀྱི་རྣམ་པ་རེ་མཛད་ནས། བླ་མ་ཁྱེད་རྣམས་ཞབས་བད་བརྟན་ཅིང་ཆོས་ཀྱི་འཁོར་ལོ་བསྐོར་དགོས་ཞེས་སོགས་ཀྱི་ཞུ་བ་འགའ་ཞིག་དང། ཁོ་རང་གི་བྱ་སྤྱོད་རྣམས་ཀྱང་མཁའ་འགྲོའི་ལུང་བསྟན་ལ་བརྟེན་ནས་བོན་པོའི་
ཆོས་ལུགས་ཚུན་ཆོད་བྱེད་དགོས་པ་བྱུང་ཚུལ་སོགས་ཞུས་པར། རྗེ་བླ་མ་དོན་ཡོད་མཁས་གྲུབ་རིན་པོ་ཆེས་རྗེ་བླ་མ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་ལ་གཅེས་པའི་བཀའ་ཕེབས་ཤིང། ་བླ་མ་རིན་པོ་ཆེ་རྗེ་བཙུན་འདི་ཉིད་ནས་གྲལ་
གཤམ་དུ་ཕེབས་ཏེ། བརྐྱང་ཕྱག་གསུམ་སྔོན་དུ་འགྲོ་བས་འབུལ་བ་ཞིག་ཡོད་པའང་ཕུལ་བར་མཛད་ནས། བསྟན་པ་འཛིན་པ་ལ་ལུང་གི་བསྟན་པ་སྡེ་སྣོད་གསུམ་དང། རྟོགས་པའི་བསྟན་པ་བསླབ་བ་གསུམ་དུ་ཡོད་ཚུལ་དང། དེའི་གཞི་རྩ་
དམ་པ་ལྷག་པ་ཚུལ་ཁྲིམས་ཀྱིས་བསླབ་པ་ལ་རག་ལུས་ཚུལ་སོགས་ཁོར་པའི་བྱ་སྤྱོད་རྣམས་རེ་རེ་ནས་སུན་ཕྱུང་བའི་གསུང་བཤད་རྡོ་རྗེའི་སྒྲ་དབྱངས་ཟབ་མོ་ཐུགས་རིག་དར་དང་ལྡན་པས་སྒྲོག་པར་མཛད་པས། རྗེ་དྲུང་སྤྲུལ་སྐུ་ཡུལ་ཡུལ་པོར་གྱུར་
པས་རང་གི་ཁྱིམ་ཐབས་ལ་མིག་གིས་བརྡ་སྦྱར་ཏེ། དེའི་ཁོག་ཏུ་མོ་འདྲེ་བརླམ་པའི་འུར་ལངས་ཀྱི་གཟི་ལོང་ལངས་ཤིང། མི་དབང་བསོད་ནམས་སྟོབས་རྒྱས་ངོ་ཚ་བ་དང་དཔའ་ཞུམ་པ་དང་ངོ་མཚར་བ་སོགས་ཕན་ཚུན་འགྲན་པ་བཞིན་དུ་གྱུར་ཏེ། མིག་

[053A]༄༅། །མཆིམས་གང་བཞིན་དུ་གྲལ་དབུས་ནས་ལངས་ཏེ། རྗེ་བླ་མ་རྣམས་ལ་ཐལ་མོ་སྦྱར་ནས། འོ་བཀའ་དྲིན་ཆེ། ངེད་རྣམས་ཀྱིས་སྤྲུལ་པའི་སྐུ་ལ་ཞལ་ཏ་ཞུ་བསམ་ཡང་ཞུ་མི་ཤེས་པར་འདུག་དེད་པ་ཨ་ཁུ་རྣམས་ཤི་དུས་དང་དབུས་
གཙང་གི་སྡེ་གཟར་རྣམས་ཀྱི་དུས་སུའང་མཆིམ་འབྱུང་མ་མྱོང་སྟེ། ཁྱེད་བླ་མ་རྣམས་ཀྱི་གསུང་ཇོ་བོ་ཡབ་སྲས་ཀྱི་ཕ་ཆོས་བུ་ཆོས་འདྲ་བ་འདི་རྣམས་ཐོས་པའི་ཚམ་ཆིམ་རང་དབང་མེད་པར་འོང་བར་འདུག་ཅེས་སོགས་དད་གུས་བླ་ན་མེད་པའི་ཚིག་
གིས་མངོན་པར་མཆོད་ཅིང། དེ་ཡང་རྗེ་བཙུན་བླ་མ་དམ་པ་དེ་ཉིད་ཀྱིས་གྲུབ་པའི་དབང་ཕྱུག་དོན་ཡོད་མཁས་གྲུབ་རིན་པོ་ཆེའི་རྣམ་ཐར་དུ་ཇི་ལྟར་གསུངས་པ་ལྟར། རྗེ་བླ་མ་འདི་ཉིད་ཀྱི་ཐུགས་རྗེ་དང་ཐུགས་བསྐྱེད་ལྷག་པར་དུས་སུ་བོད་བས་རྗེ་རྒྱལ་བ་
གཉིས་པ་བློ་བཟང་གྲགས་པའི་བསྟན་པ་ཐུགས་ཀྱི་ཡུལ་དུ་བཅངས་ཏེ། སྤྱིར་སངས་རྒྱས་ཀྱི་བསྟན་པ་རིན་པོ་ཆེ་ལ་མ་རྟོགས་པ་དང་ལོག་པར་རྟོག་པ་དང་ཐེ་ཚོམ་གྱི་དྲ་བ་མ་ལུས་པ་རྩད་ནས་དྲུངས་འབྱིན་པར་མཛད་ཅིང། ཁྱད་པར་དུ་སྐབས་འདི་
ཡང༑ ཀྱེ་མ་ཧོ་བསྟན་པའི་རྩ་བ་སོ་སོ་ཐར་བ་གཞིར་བྱས་ཏེ། མདོ་སྔགས་ཀྱི་གནད་ཡོངས་སུ་རྫོགས་པ་གང་ཟག་གཅིག་འཚང་རྒྱ་བའི་ཆ་རྐྱེན་དུ་གཏན་ལ་ཕབ་པའི་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང་རབ་དྲི་མ་མེད་པ་འདི་ཉིད་
ཀྱི་ཆ་ལ་ལོག་པར་རྟོག་པའི་སྨྲ་བ་ངན་པ་མ་ལུས་བརྩད་ནས་དྲུངས་ཕྱུང་སྟེ། འཇིག་རྟེན་གྱི་ཁམས་འདིར་མི་ནུབ་ཅིང་སྲིད་པའི་མཐའི་བར་དུ་རྒྱས་པར་བྱེད་བ་ལ་བདག་གི་ལུས་དང་སྲོག་ལན་བརྒྱ་སྟོང་ཕྲག་དུ་མར་ཡལ་བར་དོར་ཀྱང་བླའོ་སྙམ་དུ་

[053B] ཆེན་པོ་རྣམས་ཀྱི་ངོ་འཛིན་དང་བར་གཅོད་ཀྱི་རིགས་དག་ལ་ཡང་བ་དང་བག་ཚ་བའི་རྣམ་པ་ཅུང་ཟད་ཙམ་ཡང་མེད་པའི་བརྟུལ་ཞུགས་ལྷུར་བཞེས་
པས། གསང་བདག་སྤྲུལ་པའི་སྐུ་བལྟོས་པར་བཅས་པ་སྤོབས་པ་དང་བྲལ་ནས་ཡུལ་ཡུལ་པོར་གྱུར་ཅིང། སྲིད་སྐྱོང་ཕོ་ལྟ་བ་སོགས་ཕྱོགས་དེར་མོས་པའི་སྐྱེ་བོ་རྣམས་ཀྱང་ངོ་ཚ་བ་དང་ཞུམ་པ་དང་འགྱོད་པ་སོགས་ཕན་ཚུན་འགྲན་པ་བཞིན་དུ་གྱུར་ནས་
འདྲེ་པྲ་འབེབས་པ་སོགས་ཀྱི་རྩིང་སྤྱོད་སྔོན་དུ་དར་བ་རྣམས་མྱུར་དུ་འགེགས་བའི་སྦྱོར་བ་ལྷུར་བྱས་ཏེ། ལོག་རྟོག་དེ་དག་རྨེག་མེད་པར་གྱུར་ཏེ་བསྟན་པའི་རྩ་བ་སོ་སོ་ཐར་པ་གཙོ་བོར་གྱུར་པའི་རྒྱལ་བའི་བསྟན་པ་རིན་པོ་ཆེ་འཇིག་ཏུ་ཉེ་བའི་སྲོག་རྩ་ནས་འཛིན་པར་
མཛད་པས་རྗེ་རྒྱལ་བ་གཉིས་པ་བློ་བཟང་གྲགས་པའི་བསྟན་པ་ལ་རྗེ་རྒྱལ་བ་འཇམ་དཔལ་སྙིང་པོ་ཉིད་དང་བཀའ་དྲིན་མཉམ་པར་གདོན་མི་ཟ་བའོ། །དེའི་ཚེ་སེ་ལུང་བ་སོགས་གཞན་ཕྱོགས་པ་རྣམས་ཀྱིས་རང་གི་འདོད་པ་མ་གྲུབ་པས་བྱ་ཐབས་གཞན་ཟད་དེ་
རྗེ་བླ་མ་འདི་ལ་དམིགས་པའི་རྫས་སྔགས་ཀྱི་ངན་བྱེད་སྣ་ཚོགས་པ་བརྩམས་ཏེ་རང་ཉིད་ཉམས་པར་བྱེད་པའི་བྱ་བ་ལ་ཞུགས་ཤིང། དེ་ལ་བརྟེན་ནས་རྗེ་བཙུན་འདི་ཉིད་ཀྱི་མནལ་ལྟས་ལ་སོགས་པར་ཡང། འཚུབ་འགྱུར་གྱི་རྣམ་པ་མངོན་ཆེ་ཙམ་བྱུང་བའི་དུས་
བཅོམ་ལྡན་འདས་དཔལ་འཁོར་ལོ་བདེ་མཆོག་གི་བསྙེན་སྒྲུབ་རྡོ་རྗེའི་རྣལ་འབྱོར་ལ་བརྩོན་པར་མཛད་པས་ནག་ཕྱོགས་སྡེ་དང་བཅས་པ་རྩད་ནས་དྲུངས་ཕྱུད་བར་གྱུར་ཏེ། དེའི་འབྲས་རྟགས་སུ་རྗེ་བཙུན་བླ་མ་གང་གིམ་ནལ་ལྟས་སུ་ཐོག་མར་སེམས་དཔའ་ཆེན་

[054A]༄༅། །པོ་ཡིན་པ་ལྟ་བུ་ལ་རྗེས་སུ་དམ་ཅན་རྡོར་ལེགས་པ་ཡིན་པ་ཞིག་གིས་ཞབས་ཀྱི་པདྨོ་ལ་གཏུགས་པ་དང། ཁྱད་པར་དུ་ནག་ཕྱོགས་ཀྱི་ལྷོད་ཚད་ཤིན་ཏུ་ཆེ་བ་ཞིག་གི་སྐབས་སུ་བཅོམ་ལྡན་འདས་ཐུབ་པའི་དབང་པོ་སྐུ་ཤིན་ཏུ་བརྗིད་པ་
ཞིག་བྱང་ཕྱོགས་ཀྱི་ངོས་ལ་གཟིགས་པ་ལ་ཡན་ལག་བདུན་པ་མཛད་པས་ནག་ཕྱོགས་ཀྱི་འཚུབ་འགྱུར་དེ་རྣམས་སྐད་ཅིག་ཀྱང་མི་མངོན་པར་གྱུར་ཅེས་གསུངས། ལོ་དེའི་ནང་རི་ཁྲོད་དུ་རབ་བྱུང་བསྙེན་རྫོགས་དང་དབང་རྗེས་གནང། ཁྲིད་ལུང་སོགས་
བཀའ་ཆོས་ཤིན་ཏུ་རྒྱ་ཆེ་བ་དང། ཟླ་བ་བཅུ་པའི་ལྔ་མཆོད་ལ་སྒྲུབ་སྡེ་གསུམ་གྱི་དགེ་སློང་རྣམས་ལ་མང་འགྱེད་ཚོགས་འཁོར་སོགས་ཤིན་ཏུ་རྒྱ་ཆེ་བ། མཆོད་འབུལ་སེམས་བསྐྱེད་ཀྱི་གསུང་བཤད་རྣོལ་ཟབ་པ་བཅས་སྩལ། དགུན་གྱི་རིང་སྐུའི་
བཅད་རྒྱ་ཤིན་ཏུ་དམ་པ་ལ་བཞུགས་ཏེ། རིམ་གཉིས་ཟབ་མོའི་ཏིང་ངེ་འཛིན་ལས་སྐད་ཅིག་ཀྱང་མི་གཡེལ་བར་བཞུགས། ཆུ་གླང་ཟླ་བ་དང་པོའི་ཚས་གཅིག་ལ་དཔལ་ལྡན་དམག་ཟོར་གྱི་རྒྱལ་མོའི་ཚེས་གཏོར་ཟབ་མོ་སྔར་རྒྱུན་དང་སྒྲུབ་སྡེ་གསུམ་སོ་སོའི་
སེམས་བསྐྱེད་མཆོད་པར་ཕེབས། ཆོས་ཀྱི་འཁོར་ལོ་རྨད་དུ་བྱུང་བ་བསྐོར། རྒྱུད་སྨད་མཁན་པོ་བློ་བཟང་དྲི་མེད་སོགས་དོན་གཉེར་ཅན་ཉི་ཤུ་སྐོར་ལ་རས་བྲིས་ཀྱི་དཀྱིལ་འཁོར་དུ་དཔལ་རྡོ་རྗེ་འཇིགས་བྱེད་ཀྱི་དབང་བཞི་རྒྱས་པས་སྐུ་བཞིའི་ས་བོན་ཐེབས་
ངེས་པར་མཛད་ཅིང། ལྟ་ལྡན་སྨོན་ལམ་ཆེན་མོའི་ཚོགས་ལ་མང་ཇ་དང། སེར་འབྲས་དགེ་གསུམ། བཀྲ་ཤིས་ལྟུན་པོ་སོགས་དགོན་སྡེ་རྣམས་ལ་མང་ཇ་དང། དངོས་པོ་སྣ་ཚོགས་དང་དངུལ་གྱི་འགྱེད། ཇོ་ཤཱཀ་རྣམ་གཉིས་ཀྱིས་མཚོན་པའི་རྒྱལ་

[054B] ཟླ་བ་གཉིས་པའི་ཚེས་བརྒྱད་ལ་ལྷས་རྩེ་མོར་བླ་མ་དམ་པ་དོན་ཡོད་མཁས་གྲུབ་རིན་པོ་ཆེ་དང་ལྷན་དུ་དཔལ་རྡོ་རྗེ་འཇིགས་
བྱེད་ཀྱི་ཆོ་གའི་སྒོ་ནས་གཙུག་ལག་ཁང་རྟེན་དང་བརྟེན་པར་བཅས་པ་ལ་རབ་གནས་ཀྱི་ཆོ་ག་རྒྱས་པར་མཛད་ཅིང། དེ་ནས་རྒྱུད་ཁང་ལྕང་ལོ་ཅན་དུ་སེར་འབྲས་དགེ་གསུམ་བཀྲ་ཤིས་ལྷུན་པོ་སོགས་དབུས་གཙང་གི་དགོན་སྡེ་ཕལ་ཆེ་བ་ནས་མཁས་བསྡུས་ཀྱི་དགེ་
འདུན་བརྒྱད་བརྒྱ་ཙམ་ལ་ཕྱི་དྲོའི་དུས་སུ་བླ་མ་དམ་པ་མཁས་གྲུབ་རིན་པོ་ཆེས་སྐྱེ་བོ་མཆོག་གི་ཆོས་ལུགས་བྱང་ཆུབ་ལམ་གྱི་རིམ་པ་ཆེ་བའི་བཤད་ལུང་ཆོས་ཐུན་རེ་དང། སྔ་དྲོའི་དུས་སུ་རྗེ་བཙུན་བླ་མ་ངག་དབང་བྱམས་པ་རིན་པོ་ཆེས་བྱང་ཆུབ་ལམ་གྱི་
རིམ་པ་འཇམ་དཔལ་ཞལ་ལུང་དང་བྱང་ཆུབ་བདེ་ལམ། བློ་སྤྱོད་དོན་བདུན་མ་བཅས་ཀྱི་བཀའ་ཁྲིད་ཞིབ་པར་སྩལ་ཞིང། དེ་དག་གི་སྐབས་བསྟན་པའི་རྩ་བ་སོ་སོ་ཐར་པ་ཆེས་ཉམས་དམས་པར་བྱེད་པའི་ཆོས་ལོག་རྣམས་ཀྱིས་མཚོན། མདོར་ན་རབ་ཏུ་བྱུང་
བ་དང་ཡ་རབས་ཀྱི་ཀུན་སྤྱོད་ཕྲ་མོ་ཙམ་ལས་འགལ་བའི་བྱེད་སྤྱོད་རྣམས་ལའང་ཐུགས་བརྩེ་བ་སྙིང་རྗེ་ཆེན་པོས་ཀུན་ནས་བསླངས་ཏེ་ལུང་རིགས་དྲི་མ་མེད་པས་སུན་དབྱུང་བར་མཛད་པས་ཐུབ་བསྟན་རིན་པོ་ཆེ་ལ་བཀའ་དྲིན་གྱི་མཛད་པ་ཟླ་མེད་པར་གྱུར་པ་ནི་
ཀུན་གྱི་མཐུན་སྣང་དུ་གྲུབ་པ་ཡིན། གཞན་ཡང་དེའི་ཚེ་དབེན་ས་བཀའ་བུམ་གྱི་ལྗགས་ལུང། པཎ་ཆེན་ཐམས་ཅད་མཁྱེན་པའི་གསུང་འབུམ་ཤྲཱེ་ཡ། བློ་སྦྱོང་ལེགས་བཤད་ཀུན་འདུས། བློ་སྦྱོང་མཚོན་ཆ་འཁོར་ལོ། སྙན་བརྒྱུད་ཆེན་མོ། ཉི་མའི་

[055A]༄༅། །འོད་ཟེར། འཇམ་དཔལ་མཚན་བརྗོད། མྱུར་ལམ། ལམ་རིམ་ཆུང་བ། ཐོག་མའི་བློ་སྦྱོང་རྣམས་ཀྱི་ལྗགས་ལུང་ཞིབ་བཤད་དང་བཅས་པ་སྩལ། དེ་སྐབས་ཤིག་རྗེ་བཙུན་བླ་མ་དམ་པ་འདི་ཉིད་ནས་ཆོས་ལུགས་འཆོལ་པར་
སྤྱོད་པ་རྣམས་ལ་དགག་པ་མང་དུ་མཛད་པས། རྙིང་མ་བསྲེ་ལྷད་ཅན་སོགས་ལ་མོས་པ་ཆེ་བའི་སྐྱེ་བོ་འགའ་ཞིག་ནས་དེ་ལྟར་དགག་བྱ་མཛད་ན། དེང་དུས་རྙིང་མའི་བླ་མ་འགའ་ཞིག་མཐུ་སྟོབས་ཕུལ་དུ་བྱུང་བར་ཡོད་པས་དེ་དག་གིས་ངན་སྔག་ས་སོགས་
བྱས་ཚེ་སྐུ་ཚེ་ལ་མི་ལེགས། ཞུས་པར་བརྟེན་དགེ་འདུན་ཐམས་ཅད་ཚོགས་པའི་དབུས་སུ་ཁོ་བོ་ལ་འདི་ལྟར་ཟེར་བ་སྣང་ཡང་ཁོ་བོ་ཅག་རྗེ་རྒྱལ་བ་གཉིས་པའི་བསྟན་པ་རིན་པོ་ཆེའི་སླད་དུ་ལོག་ཆོས་ལ་དགག་པ་བྱས་པར་ཁྱོད་མཐུ་སྟོབས་ཅན་རྣམས་ཀྱི་ངན་
ནུས་ཀྱིས་ད་ལྟ་རང་སྲོག་དང་ཕྲལ་ཀྱང་བསྟན་པའི་དོན་དུ་ཤི་བ་ཡིན་པས་ངེད་ཀྱི་དོན་འགྲུབ་པ་ཡིན། ཁྱོད་རྣམས་ལ་མཐུ་སྟོབས་ཡོད་ན་ད་ལྟ་རང་ཁྲི་འདིའི་སྟེང་དུ་དབུགས་ཕྲོག་གིས་འགྲོ་བར་གྱིས། དེ་ལ་འགྱོད་པའང་མེད་ཅིང་འདི་ཁར་གནས་པའི་དགེ་
བའི་བཤེས་གཉེན་རྣམས་ཀྱིས་བྱམས་པའི་སྨོན་ལམ་ཞིག་ཐོན། དེ་ཁོ་ནས་ཆོག་པ་ཡིན། དེ་ལྟ་མིན་ན་ཁྱོད་རྣམས་ཀྱི་ལོག་པའི་ཆོས་འདི་ལུང་རིགས་དྲི་མ་མེད་པས་མཐར་ཕྱིན་པར་སུན་དབྱུང་བ་ཡིན་ཞེས་པའི་རྡོ་རྗེ་དབྱངས་ཟབ་མོའང་སྒྲོག་པར་མཛད། དེ་
ཙམ་དུ་མ་ཟད་རྗེ་བཙུན་བླ་མ་དམ་པ་འདི་ཉིད་ནས་རྗེ་བློ་བཟང་གྲགས་པའི་བསྟན་པ་དྲི་མ་མེད་པ་འདི་ཉིད་ཐུགས་ཀྱི་ཡུལ་དུ་བཅངས་ནས་ཚུལ་འདི་ལ་མ་རྟོགས་པ་དང་ལོག་པར་རྟོག་པ་དང་ཐེ་ཚོམ་གྱི་དྲི་མས་སྦགས་པ་སྤྱི་དང་ཁྱད་པར་དུ་སྟོང་ཉིད་ཀྱི་ལྟ་བ་ལོག་

[055B] སངས་རྒྱས་རྣམས་ཡེ་ནས་སངས་རྒྱས་སུ་འཛིན་པ་སོགས་ལས་འབྲས་དང་ཆོས་ཉིད་ཀྱི་ཆ་ལ་རབ་ཏུ་སྐུར་བ་འདེབས་པ་རྣམས་དང། ཆོས་སྒོར་ཞུགས་ནས་རླུང་སེམས་ལས་སུ་
རུང་བ་སོགས་རྟོགས་པའི་གདེངས་ཅིའང་མེད་པར་གསང་སྔགས་ལ་བསྙད་དེ་ནག་ཆང་བག་མེད་དུ་ལོངས་སྤྱོད་པ་སོགས་ཀྱིས་མཚོན་ཐན་ཕྱག་ལེགས་པར་མི་འཚལ་བ་ཚུན་ཆད་ལ་ཆོས་དང་འཇིག་རྟེན་གཉིས་ཀའི་བཀའ་རྣོན་པོས་ཚར་གཅོད་རྗེས་འཛིན་
དུ་མཛད་ཅིང། ཚུལ་དེ་ལ་བརྟུལ་ཞུགས་ཀྱང་བླ་ན་མེད་པ་ལ་མངའ་བརྙེས་པས་སྡེ་དཔོན་ཆེན་པོ་རྣམས་ནས། གྲྭ་རྐྱང་གི་བར་ཚུན་ཆོད་རང་གིས་སྤྱོད་པ་བྱེད་འདོད་པ་རྣམས་ཀྱང་བྱས་པ་དགོངས་ཚེ་བཀའ་བཀྱོན་གྱིས་ཚར་བཅད་ཀྱིས་དོགས་པས་འཇིགས་པ་
དང་བག་ཚ་བས་བག་ཡོད་ལ་ངང་གིས་འཇུག་པར་འགྱུར་ཏེ། མདོར་ན་མཁས་བཙུན་བཟང་གྲུབ་བཞི་ཚོགས་ཀྱི་སྒོ་ནས་རྒྱལ་བའི་བསྟན་པ་རིན་པོ་ཆེ་ལ་བཀའ་དྲིན་གཞན་འགྲན་མེད་པ་ཡིན་ནོ། །ངེར་ཞལ་ལུང་གི་སེམས་བསྐྱེད་མཆོད་པའི་ཉིན་བླ་མ་གྲུབ་
པའི་དབང་ཕྱུག་མཁས་གྲུབ་རིན་པོ་ཆེ་གློ་བུར་དུ་ཕེབས། གསུང་བཤད་ལ་ཐུགས་ཤིན་ཏུ་དགྱེས་ནས་གྲོལ་སྐབས་བླ་མ་བྱམས་པའི་རྣལ་འབྱོར་པ་ཡགས་པོ་བྱུང། ནྡ་མི་རྒད་པོ་ཤིའང་བློ་བདེ་གསུངས། དེ་དག་གི་སྐབས་འགར་རབ་བྱུང་བསྙེན་རྫོགས་ཀྱང་བརྒྱ་
ཕྲག་བརྒལ་བར་སྩལ། འདི་སྐབས་ཁྲི་ཆེན་རྒྱལ་མཚན་སེངྒེ་གསེར་ཁྲི་རིན་པོ་ཆེར་ཕེབས་མཚམས་སུ་སླེབ་པར། མི་དབང་བསོད་ནམས་སྟོབས་རྒྱས་ནས་བླ་མ་རིན་པོ་ཆེ་གསེར་ཁྲིར་ཕེབས་དགོས་པར་གསོལ་བ་བཏབ་པར། འདི་ནང་གི་ཆོས་བརྒྱད་ཀྱི་

[056A]༄༅། །སྤྲོས་པ་ལ་མི་མཉེས་པས་ཐབས་སྣ་ཚོགས་ཀྱིས་བཤོལ་བར་མཛད། རྒྱུད་ཁང་དུ་བཀའ་ཆོས་གནང་རིང་ལ་ཕུར་བུ་ལྕོག་གི་གཟིམས་ཆུང་དུ་བཞུགས་རྒྱུའི་སྟོན་པ། འོད་དཔག་མེད། སྨན་རྒྱལ། མི་འཁྲུགས་པ། སེངྒེ་སྒྲ། ཇོ་
བོ་ཡབ་སྲས་བཅས་ཀྱི་སྐུ་ཆེ་བ་རེ་བཞེངས་པ་གནང་བ་རྣམས་ལེགས་པར་གྲུབ་པ་ལ་རབ་གནས་རྒྱས་པར་གནང་སྟེ། ཇོ་བོ་ཡབ་སྲས་གསུམ་རྭ་སྒྲེང་དབུ་རྩེ་ཀ་གཉིས་མར་སྦྱན་དྲངས། འདིའི་མཇུག་ནས་མི་དབང་གིས་ཐུགས་ཁུར་བཞེས་ཏེ། ཕུར་བུ་ལྕོག་
ཏུ་ཆོས་གྲྭ་ཆེན་མོའི་གཞི་བཏིང་བ་ཕལ་ཆེར་གྲུབ། མི་དབང་གི་ལྕམ་པ་སངས་སྐྱིད་པ་ཚེའི་དུས་བྱས་པའི་ཕུང་པོ་བསྲེག་སྦྱང་གི་རྡོ་རྗེ་སློབ་དཔོན་དུ་བླ་མ་མཁས་གྲུབ་རིན་པོ་ཆེ་ཕེབས་པར་གསོལ་བ་བཏབ་ཅིང། དེ་དང་མཉམ་དུ་རྗེ་བླ་མ་འདི་ཉིད་ཀྱང་
གདན་འདྲེན་ཞུས་པ་ལྟར་ཕེབས་བཞུང་མཛད། དེའི་ཚེ་ཚེ་ལས་འདས་མ་གང་གིས་ཏེས་འཁོར་བ་ཐོག་མ་མེད་པ་ནས་བསགས་པའི་ནད་གདོན་སྡིག་སྒྲིབ་ཐམས་ཅད་བྱང་ཞིང་དག་པའི་ཐུགས་དམ་སྐྱབས་ཀྱིས་འཇུག་པའི་བྱིན་རླབས་ཟབ་མོ་སྩལ། མི་
དབང་ནས་པ་སངས་སྐྱིད་ཀྱི་དགེ་རྩར་བཞངས་པའི་བཀའ་འགྱུར་རིན་པོ་ཆེ་ལ་རབ་ཏུ་གནས་པའང་མཛད། དེ་དུས་བླ་མ་མཁས་གྲུབ་རིན་པོ་ཆེ་དང་རྗེ་བླ་མ་གཉིས་ཀ་ལ་འབུལ་ནོད་རྒྱ་ཆེར་ཕུལ། གཞན་ཡང་བཀའ་ཆོས་ཀྱི་རིགས་བསམ་གྱིས་མི་ཁྱབ་
པ་སྩལ་ཞིང། དགུན་གྱི་དུས་ཐུགས་དམ་ཟབ་མོ་ལ་རྩེ་གཅིག་ཏུ་བཞུགས། ཤིང་སྟག་ལོ་གསར་དུ་ཚེས་པའི་གནམ་ལོ་དང་པོ་ལ་དཔལ་ལྡན་དམག་ཟོར་གྱི་རྒྱལ་མོའི་ཚེས་གཏོར། སྒྲུབ་སྡེ་ཕན་ཚུན་གྱི་སེམས་བསྐྱེད་སོགས་སྔར་བཞིན་མཛད། ལྷ་

[056B] ཇོ་ཤཱཀ་རྣམ་གཉིས་ཀྱིས་མཚོན་པའི་རྟེན་གསུམ་རྣམས་ལ་མཆོད་འབུལ་སྨོན་ལམ་སོགས་ཀྱང་རྒྱ་ཆེར་སྩལ། ནག་པ་ཟླ་བའི་ནང་དུ་དུས་གསུམ་རྒྱལ་བ་ཐམས་ཅད་ཀྱིས་བགྲོད་པ་གཅིག་པའི་ལམ་དམ་པ་བྱང་ཆུབ་ལམ་
གྱི་རིམ་པ་འཇམ་དཔལ་ཞལ་ལུང་གི་བཀའ་ཁྲིད་ཤིན་ཏུ་ཞིབ་ཅིང་རྒྱས་པར་སྩལ་བ་ལ། ཆོས་ཀྱི་བདུད་རྩིའི་བགོ་ཤ་ཟ་བ་མོ་དོན་དུ་གཉེར་བའི་དགེ་འདུན་དྲུག་བརྒྱ་ལྷག་ཙམ་འདུས་ཤིང། དེ་དག་ཐམས་ཅད་ཀྱི་རྒྱུད་ལ་བྱང་ཆུབ་ཀྱི་སེམས་ཀྱི་ས་བོན་བརྟན་པོ་
ལེགས་པར་བཏབ་པས་གདུལ་བྱ་རྣམས་ནི་འཁོར་བའི་རྩ་བ་དྲུངས་ཕྱུང་བལྟར་གྱུར། དེའི་ཚེ་ཆོས་གྲྭ་གསར་བའི་ཞལ་གྲོར་དམིགས་ནས་རྗེ་བླ་མ་ཉིད་ཀྱི་ཉེ་གནས་རབ་འབྱམས་པ་བྱམས་པ་ཡེ་ཤེས་ཀྱིས་ཞབས་བརྟན་ཕུལ་བར་རྟེན་འབྲེལ་ཤིན་ཏུ་ལེགས་
པའི་ལྟས་སུ་ལོ་དེའི་འབྲུག་སྒྲ་ཐོག་མར་བསྒྲག་པར་གྱུར། དེ་སྐབས་གཞན་ཡང་ཞབས་ཏོག་འབུལ་མི་ཤིན་ཏུ་མང་ཞིང། སྟ་གོན་གྱི་ཉིན་དགེ་འདུན་ལ་བསྙེན་བཀུར་བརྒྱ་མཆོད་བཀའ་འགྱུར་གསུང་སྒྲོག་དང། གཞན་དོན་དོན་གཉེར་དང་བྱང་ཆུབ་དོན་
གཉེར་གྱི་གསུང་བཤད་ཤིན་ཏུ་ཞིབ་པ་དང་བཅས་ཏེ་བྱང་ཆུབ་ཀྱི་སེམས་ཀྱི་དམིགས་རྣམ་ཞིབ་པར་འཆད་པར་མཛད་ཅིང། དངོས་གཞིའི་ཉིན་བླ་མ་བསོད་ནམས་བཟང་པོ་སོགས་དགེ་བའི་བཤེས་གཉེན་ཤིན་ཏུ་མང་བ་ལ་ཐེག་པ་ཆེན་པོའི་བྱང་ཆུབ་ཀྱི་སེམས་
རིན་པོ་ཆེ་སྨོན་པ་ཙམ་གྱི་སྒོ་ནས་བསྐྱེད་པའི་ཆོ་ག་གསུང་བཤད་ཤིན་ཏུ་རྒྱས་པར་སྩལ་བས་དེར་འཁོད་པ་ཐམས་ཅད་ལ་བྱང་ཆུབ་ཀྱི་ས་བོན་བརྟན་པོ་ཐེབས། དེ་དུས་མི་དབང་བསོད་ནམས་སྟོབས་རྒྱས་གཉེར་བཤེས་རྩ་ལག་དང་བཅས་པ་ཐམས་ཅད་ཀྱིས་

[057A]༄༅། །ཀྱང་དྭང་བ་ཆེན་པོས་ཉེ་བར་མཆོད་ཅིང། ལོ་འདི་ནས་བཟུངས་རྟག་པར་ཆོས་ཞུ་མི་རྣམས་ལ་དགའ་ལྡན་ཕོ་བྲང་ནས་ཇ་ཐུག་བདུན་རེ་དང་ཤིང་རྒྱུགས་སོགས་ཀྱང་ཆག་མེད་དུ་བསྟར། རྗེ་བཙུན་བླ་མ་དམ་པ་འདི་ཉིད་ཀྱིས་ཆོས་ཀྱི་རྒྱལ་པོ་རྒྱལ་
པོ་གཉིས་པ་བློ་བཟང་གྲགས་པའི་དཔལ་གྱི་སྙན་བརྒྱུད་ཟབ་མོའི་བསྟན་པ་རིན་པོ་ཆེ་ལ་དགོངས་ནས། ལོ་རེ་བཞིན་གསུང་ཆོས་ཆེན་མོའི་མཇུག་ཏུ་གསང་བདེ་འཇིགས་གསུམ་གང་ཡང་རུང་བའི་བཀའ་ཁྲིད་རེའང་སྩལ་ཞིང། ཆོས་གསན་མི་རྣམས་
ལ་ཇ་ཐུག་སོགས་མཐུན་རྐྱེན་ཐམས་ཅད་གཟིམས་ཤག་རང་ནས་གནང་སྟེ། རིམ་པ་དང་པོས་སྐྱེ་འཆི་བར་དོ་གསུམ་རྒྱལ་བའི་སྐུ་གསུམ་དུ་བསྒྱུར་བའི་རྒྱུད་སྨིན་པ་དང། རིམ་པ་གཉིས་པས་སྐུ་གསུམ་གྱི་གོ་འཕང་ཚེ་འདི་ཉིད་ལ་བདེ་བླག་ཏུ་འགྲུབ་
པར་འགྱུར་བའི་བཀའ་དྲིན་སྩལ། སྐབས་ཤིག་བླ་མ་མཁས་གྲུབ་རིན་པོ་ཆེ་ཕུར་བུ་ལྕོག་ཏུ་སྤྱན་འདྲེན་མཛད་ནས་ཞག་གཅིག་བཞུགས། ཆོས་གྲྭ་གསར་པའི་ནང་དུ་ཞབས་བརྟན་དང་འབུལ་ནོད་གྱ་ནོམ་པ་མཛད་དེ་བསྟན་འགྲོའི་དཔལ་དུ་ཞབས་
པད་ཡུན་རིང་པོར་བཞུགས་དགོས་པའི་གསོལ་འདེབས་མཛད་ཅིང། བླ་མ་མཁས་གྲུབ་རིན་པོ་ཆེ་ནས་དགེ་སློད་རྣམས་ལ་དགའ་ལྡན་ལྷ་བརྒྱ་མའི་ཁྲིད་དང་བསླབ་བྱ་ཤིན་ཏུ་རྒྱས་པར་སྩལ་ཏེ་ཐེགས། དེ་སྐབས་མདོ་ཁམས་བསྟན་པའི་སྒྲོན་མེ་རྒྱལ་
བ་འཕགས་པ་ལྷ་ཁམས་ཕྱོགས་ནས་ཕེབས་པར་མཇལ་བར་བྱོན། འཕགས་པ་ལྷ་ཕུར་བུ་ལྕོག་ཏུ་གང་ན་ཞུ་མཛད་དེ་དཀར་སྤྲོ་དང་ཞབས་བརྟན་གང་སྦྱིའི་བསླབ་བྱ་སོགས་རྒྱས་པར་མཛད། མདོ་ཁམས་བསྟན་པའི་སྒྲོན་མེ་ཉིད་ནས་ཀྱང་དངོས་པོའི་

[057B] ས་ག་ཟླ་བའི་ཚེས་བཅུ་བཞི་དང་བཅོ་ལྔ་གཉིས་ལ་ཐེག་པ་ཆེན་པོའི་གསོ་སྦྱོང་གི་སྡོམ་པ་དང་བཅས་ཏེ་འཕགས་པ་ཐུགས་རྗེ་ཆེན་པོ་ཞལ་བཅུ་གཅིག་པའི་ཆོ་ག་དང་འབྲེལ་བའི་སྒོ་ནས་སྨྱུང་བར་གནས་པའི་ཆོ་ག་སྤྱོར་བ་དང་
དངོས་གཞི་གཉིས་ཀ་ལེགས་པར་ཚང་བ་དགེ་འདུན་བདུན་བརྒྱ་སྐོར་དང་ལྷན་ཅིག་ཐུགས་ཉམས་སུ་བསྟར་བའི་དུས། དེར་བཞུགས་པའི་དགེ་འདུན་རྣམས་ལའང་ཞབས་ཏོག་མང་འགྱེད་སོགས་གྱ་ནོམ་པ་མཛད། ཕྱོགས་འདུས་ཀྱི་དོན་གཉེར་ཅན་
བརྒྱད་ཅུ་སྐོར་ལ་རབ་བྱུང་བསྙེན་རྫོགས་ཀྱི་མཁན་པོ་མཛད་དེ། དེ་དག་གི་རྒྱུད་ལ་སྤོང་བདུན་གྱི་ཚུལ་ཁྲིམས་ཟབ་མོའི་དགའ་སྟོན་གྱི་བྱ་བ་ཅིར་ཡང་ཐོབ་པར་མཛད། དེ་དུས་ཤིག་དཔལ་ལྡན་སྨད་རྒྱུད་གྲྭ་ཚང་པ་རྣམས་ཀྱིས་གསོལ་བ་བཏབ་པ་བཞིན་
དགའ་ལྡན་ཁང་གསར་དུ་སྨད་རྒྱུད་པ་ཚོགས་ཡོངས་ལ་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པ་མི་བསྐྱོད་རྡོ་རྗེའི་དཀྱིལ་འཁོར་ཆེན་པོར་དབང་བསྐུར་བ་སྟ་གོན་དང་བཅས་པ་ལེགས་པར་སྩལ་ཏེ། སྐལ་བ་དང་ལྡན་པའི་གང་ཟག་དེ་དག་གི་
རྒྱུད་ལ་སྐུ་བཞིའི་ས་བོན་ཐེབས་ངེས་སུ་གྱུར་ཅིང། ས་ལ་གནས་པའི་བྱང་ཆུབ་སེམས་དཔའ་རྣམས་ཀྱིས་ཀྱང་རྟོགས་པར་དཀའ་བའི་ཟུང་འཇུག་གི་གནད་ལ་གོ་བ་ཐེབས་ངེས་པའི་གསུང་བཤད་ཟ་བཅིང་རྒྱ་ཆེ་བ་གནང་བས་མཁས་པ་ཐམས་ཅད་ཀྱི་ཡིད་
ལེགས་པར་བཤད་པའི་ལྕགས་ཀྱུས་ཅིར་ཡང་དྲངས། དབང་གྲོལ་ནས་དུས་འཁོར་བ་ཡོན་ཏན་དར་རྒྱས་ཕེབས་ཏེ་བསྟན་པ་ལ་ཐུགས་རུས་ཤིན་ཏུ་ཆེ་བས་བར་སྐབས་ཤིག་རྩིང་སྤྱོད་ཆེ་བ་བྱུང་ཡང་ཉིད་ཀྱི་བཀའ་དྲིན་ལས་རྗེའི་བསྟན་པ་ལ་ཕན་ཐོགས་

[058A]༄༅། །ཤིན་ཏུ་ཆེ་བར་བྱུང་ཞེས་དགྱེས་ཚོར་མི་སྲིད་པ་ལྟ་བུ་མཛད། སླར་ཕུར་བུ་ལྕོག་ཏུ་གདན་ཞུ་མཛད་དེ་ཕྱག་རྡོར་འཁོར་ལོ་ཆེན་པོ་དང་རྡོ་རྗེ་མི་འཁྲུགས་པ་གཉིས་ཀྱི་དབང་ཆེན་རྣམས་གསན། སེར་འབྲས་དགེ་གསུམ་གྱི་
ཚོགས་ཆེན་ཁག་ལ་མང་ཇ་དང་འགྱེད། གྲྭ་ཚང་སོ་སོའི་ཆོས་ཐོག་དང་བསྟུན་གྲྭ་ཇའི་ཐོག་འགྱེད་དང་མཆོད་འབུལ་མཆོད་རྫས་གང་རྒྱས་སྩལ། དེ་ནས་ཟླ་བ་ལྔ་པའི་ནང་དུ་གཙང་གི་ཕྱོགས་སུ་ཆིབས་ཀྱི་ཁ་ལོ་བསྒྱུར། ཡར་ལམ་རོང་བྱམས་ཆེན་
གྱི་དགེ་འདུན་སྦྱིས་གསོལ་བ་བཏབ་པ་ལྟར། དགེ་འདུན་སུམ་བརྒྱ་སྐོར་ལ་བྱང་ཆུབ་བདེ་ལམ་དང་སྙིང་པོ་དོན་གསུམ་གྱི་ཁྲིད་ལུང། མངོན་རྟོགས་རྒྱན་དང་སྒྲོལ་དཀར་སྒྲུབ་ཐབས་ཀྱི་ལུང། བྱམས་ཆེན་གྱི་སྐུ་མདུན་དུ་སེམས་བསྐྱེད་མཆོད་པ་དང་
དགེ་སློང་དགེ་ཚུལ་བསྙེན་གནས་ཀྱི་སྔོམ་པ་སོགས་སྐྱ་སེར་མང་པོའི་རེ་བ་ལེགས་པར་སྐོང་བར་མཇིད་ནས་རིམ་གྱིས་བཀྲ་ཤིས་ལྷུན་པོར་ཕེབས། ཟླ་བ་དྲུག་པའི་ཚེས་གཉིས་ཀྱི་ཉིན་པཎ་ཆེན་ཐམས་ཅད་མཁྱེན་པ་ཆེན་པོར་སྦྱིར་སངས་རྒྱས་ཀྱི་བསྟན་
པ་དང་ཡང་སྒོས་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་མདོ་སྔགས་ཀྱི་བསྟན་པ་རིན་པོ་ཆེ་འདི་ཉིད་ཕྱོགས་དུས་གནས་སྐབས་ཐམས་ཅད་དུ་མི་ཉམས་ཤིང་དར་ཞིང་རྒྱས་པ་དང། ཆོས་ཀྱི་བདུད་རྩི་ཟབ་མོ་ཀུན་ལ་ཆད་པ་མེད་པར་འགྲེམས་པའི་ཕྱིར་ཏུ་མི་
འཇིགས་གདོང་ལྔས་བཏེག་པའི་ཁྲི་འཕང་མཐོན་པོར་ཞབས་ཟུང་གཡོ་བ་མེད་པར་བཞུགས་སུ་གསོལ་ཞེས་པའི་གསོལ་འདེབས་བདེན་ཚིག་གི་བྱིན་ཆེན་དང་བཅས་པ་བརྗོད་པ་དང་ལྟན་ཅིག་པར་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་སྤྲིན་དང་

[058B] དཔལ་ལྡན་བླ་མ་དམ་པ་འདི་གཉིས་སྔོན་སྐུ་ཚེ་དཔག་ཏུ་མེད་པའི་སྔ་རོལ་ནས་སྨོན་ལམ་གྱི་འབྲེལ་པའི་ཐུགས་ཀྱིས་མཚམས་སྦྱོར་བླ་ན་མ་མཆིས་པ་གྲུབ་པར་བརྟེན། རྟེན་འབྲེལ་ཀྱི་སྒོ་ཕུན་སུམ་
ཚོགས་པ་འགྲིག་ནས་རྗེ་བཙུན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོ་ནས་ཀྱང་ཞལ་བཞེས་བཟང་པོ་གཞན་དང་མི་འདྲ་བ་གནང། དེ་སྐབས་པཎ་ཆེན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོ་ནས་རྗེ་འདི་པར་བཀྲ་ཤིས་
ལྟུན་པོའི་དགེ་འདུན་འདུས་པ་རྒྱ་མཚོར་ཐེག་པ་ཆེན་པོའི་བྱང་ཆུབ་ལམ་གྱི་རིམ་པའི་ཁྲིད་ཀྱིས་མཚོན་པའི་ཐེག་ཆེན་གྱི་ཆོས་རྒྱ་ཆེར་འཆད་དགོས་ཞེས་གསུང་གིས་གནང་བརྒྱ་ཆེར་སྩལ་བར་བརྟེན། ཟླ་བ་དྲུག་པའི་ཚེས་བཞི་ནས་བདུན་པའི་ཆོས་
བཞིའི་བར་ལ་འཕེལ་རྒྱས་གླིང་མཁན་པོ། དགའ་ལྡན་རབ་རྒྱས་བླ་ཟུར། རྒོད་ཚང་བླ་མ། མདངས་ཅན་བླ་མ། ལོཙྪ་བ་དབང་ཕྱུག་དཀའ་ཆེན་ཞུས་དག་པ་སོགས་ཀྱིས་གཙོས་དགེ་འདུན་ལྔ་བརྒྱ་སྐོར་ལ་བྱང་ཆུབ་ལམ་གྱི་རིམ་པ། བདེ་ལམ་དང་
ལམ་རིམ་ཆེན་མོའི་ཟུར་བཤད། གཏོར་མ་བརྒྱ་རྩ། དགའ་ལྡན་ལྷ་བརྒྱ་མ། ཡིག་བརྒྱའི་སྒོམ་བཟླས་སོགས་ཀྱི་ཁྲིད་རྒྱས་ཤིང་ཟབ་པ་དང། ཚོགས་པ་དེ་དག་ལ་བླ་མ་མཆོད་པའི་ཁྲིད་ལན་གཉིས། རྣམ་འགྲེལ་ལེའུ་བཞིའི་རྩ་བའི་ལུང། རྗེའི་
གསུང་ཁ་ཤས་ཀྱི་ལུང། སྒྲོལ་ལྗང་གི་རྗེས་གནང་བཅས་སྩལ་ཏེ་བཀའ་དྲིན་བླ་ན་མེད་པ་མཛད་ཅིང། ཟླ་བ་དྲུག་པའི་ཚེས་ཉེར་ལྔའི་ཉིན་དགེ་འདུན་ཉིས་སྟོང་ཙམ་ཚོགས་པར་བྱང་ཆུབ་མཆོག་ཏུ་སེམས་བསྐྱེད་པའི་སེམས་བསྐྱེད་མཆོད་པ་རྨད་དུ་

[059A]༄༅། །བྱུང་བ་མཛད་ཅིང། དེའི་ཚེ་མེ་ཏོག་གི་ཆར་ཡང་བབས། གཞན་ཡང་དཔོན་ཚང་ཆེན་མོ། དབུ་མཛད་ཆེན་མོ། སེང་ཆེན་སྐུ་སྐྱེ། རིག་གྲོལ་སྐུ་སྐྱེ། ལོཙྪ་བ་དབང་ཕྱུག་སོགས་དགེ་བཤེས་བཞི་བཅུ་སྐོར་ལ་འཇིགས་བྱེད་བསྐྱེད་
རྫོགས་ཀྱི་ལྗགས་ཁྲིད། ཉུང་ཤས་ཤིག་ལ་རིག་ཚོགས་དྲུག་དང་སྙིང་པོ་དོན་གསུམ་གྱི་ཟིན་བྲིས་རྗེ་བླ་མ་ཉིད་ནས་མཛད་པ། བློ་སྦྱོང་དོན་བདུན་མ། བྱང་སེམས་རྭ་སྒྲེང་པས་མཛད་པའི་བློ་སྦྱོང། རྒྱུད་གཞུང་བཅས་ཀྱི་ལྗགས་ལུང་ཞིབ་བཤད་ཀྱིས་
བརྒྱན་པ་སྩལ། དེ་སྐབས་པཎ་ཆེན་ཐ་མས་ཅད་མཁྱེན་པ་ཆེན་པོ་ཕྱི་ལོ་དགུང་ལོ་དོན་གསུམ་གྱི་དགུང་སྐེག་ལ་ཕེབས་ཉེ་བ་ལ་ཞབས་བརྟན་ཇི་འདྲ་སྒྲུབ་ན་ལེགས་དང། བསྟན་འགྲོའི་དཔལ་དུ་ཞབས་པད་ཡུན་རིང་དུ་བརྟན་དགོས་པའི་གསོལ་
འདེབས་གནང་བ་ལ་ཕྱིར་ཕེབས་ཀྱི་བཀའ་ལན་གཞན་དང་མི་འདྲ་བ་སྩལ། དེའི་ཚེ་མངའ་རིས་གུང་ཡེ་ཤེས་ཚེ་བརྟན་ནས་དད་པའི་རོལ་མཚོ་ལས་འོངས་པའི་བསྙེན་བཀུར་གྱིས་ཉེ་བར་མཆོད་ཅིང། བཀའ་ཆོས་ཀྱི་སེང་དབར་ཞིག་ལ་རིན་ཆེན་
རྩེར་ཕེབས་དགོས་ཞེས་གསོལ་བ་བཏབ་པ་ལྟར་བཤོལ་ཟླ་ཅན་གྱི་ཟླ་བ་བདུན་པ་སྔོན་མའི་ཚེས་ལྔའི་ཉིན་ཕེབས། ཡར་ལམ་སྣར་ཐང་གི་མཆོད་མཇལ་ཞིབ་པར་གནང་སྟེ་སྙན་ཤལ་དང་ཐུགས་སྨོན་རྒྱ་ཆེ་བ་མཛད། ཚོགས་པ་ལ་མང་འགྱེད་དང་
དགེ་འདུན་གྱི་སྡེ་ཉིས་བརྒྱ་ཉི་ཤུ་སྐོར་ལ་གནས་བརྟན་ཕྱག་མཆོད། བྱང་ཆུབ་ལམ་སྒྲོན། སྒྲོལ་ཤེར་བཅས་ཀྱི་ལྗགས་ལུང་གནང། དེ་ནུབ་ཆར་ཆེན་དལ་གྱིས་འབབ་པ་སོགས་རྗེ་བཙུན་གྲགས་པ་དཔལ་ལྡན་ཉིད་སླར་ཡང་རང་གི་གདན་སར་

[059B] དེའི་ཚེ་སྲད་ཀྱི་གཞུང་ཆུ་ཤིན་ཏུ་ཆེ་བས་ཆུ་རབས་རེ་བ་མེད་པ་ལྟ་བུ་ཡོད་ཀྱང་རྗེ་བླ་མ་ཉིད་ཕེབས་མ་ཐག་ཏུ་ཆུ་བོ་པྲི་ནས་ཆིབས་རབས་ཤིན་ཏུ་བདེ་བར་གྱུར་
པས་ཐམས་ཅད་ཡ་མཚན་པར་གྱུར། དེ་ནས་སྲང་རྫོང་དུ་ཞག་བདུན་བཞུགས། ས་བཅུད་གསོ་བའི་བུམ་གཏེར་འགའ་ཞིག་གནང་ཞིང་གཞི་བདག་བན་ཆེན་པའི་གསོལ་ཁའང་གསར་རྩོམ་གནང་བས་ཆར་ཆུ་དུས་སུ་ཕེབས་པ་སོགས་ལྷ་ཀླུ་རྣམས་
དགྱེས་པའི་རྟགས་མང་དུ་བྱུང། གུང་ཡེ་ཤེས་ཚེ་བརྟན་ནས་ཀྱང་བསྙེན་བཀུར་ཞབས་ཏོག་རྨད་དུ་བྱུང་བས་མཆོད་ཅིང་ངོ་བོ་རྣམས་ལ་ཚེ་དབང་སོགས་བཀའ་ཆོས་དུ་མ་སྩལ། ཉིན་གཅིག་ཆོས་འཁོར་གླིང་དུ་གདན་དྲངས་པ་ལྟར་ཆིབས་བསྐྱོད་དེ་དགེ་འདུན་
དྲུག་ཅུ་སྐོར་ལ་བྱང་ཆུབ་བདེ་ལམ། གཏོར་མ་བརྒྱ་རྩ། ཁ་འབར་མའི་མདོས་ཆོག་གཏོར་འབུལ་གསེར་ཞུན་མ་བཅས་ཀྱི་ལྗགས་ལུང། བླ་མ་མཆོད་པ་བདེ་སྟོང་དབྱེར་མེད་མའི་ལྗགས་ཁྲིད་བཅས་གནད། ཟླ་བ་བདུན་པའི་ཚེས་བཅུ་གསུམ་ལ་རིན་
ཆེན་རྩེའི་ཕྱག་མཛོད་བ་སོགས་ཀྱིས་ཆིབས་སྐྱེལ་དང་བཅས་རིམ་གྱིས་ཕེབས། ལུ་གུ་རི་གདོང་དུ་སྤེལ་རྐྱང་དབོན་གཡོག་གིས་ཕེབས་བསུ་དང་བཅས་དཔལ་འབྱོར་ལྷུན་པོར་ཕེབས། ཞལ་ངོ་རྣམས་ཀྱིས་འབུལ་བ་ཞབས་ཏོག་སོགས་ཕུན་སུམ་ཚོགས་
པ་དང་དང་གུས་བླ་ན་མ་མཆིས་པ་སྒྲུབ་ཅིང། དེ་ཁའི་རི་ཁྲོད་དུའང་སྲིབ་ཙམ་ཕེབས་འདུ་ཁང་སོགས་ལ་ཕྱག་ནས་ཀྱང་གནང། དེ་ནས་བཀྲ་ཤིས་ལྷུན་པོར་ཕྱག་ཕེབས། ཚེས་བཅུ་བདུན་གྱི་ཉིན་དགེ་འདུན་ཉིས་བརྒྱ་སྐོར་ལ་མི་འཁྲུགས་པའི་རྗེས་གནང་

[060A]༄༅། །དང་སྒྲུབ་ཐབས་ཀྱི་ལྗགས་ལུང། སྙིང་པོ་དོན་གསུམ་རྒྱལ་བ་དགེ་འདུན་རྒྱ་མཚོས་མཛད་པ། དེའི་བརྒྱུད་འདེབས་རྒྱལ་བ་ལྔ་པས་མཛད་པ། འཇམ་དབྱངས་དམར་སེར་གྱི་སྒྲུབ་ཐབས་བསྟོད་པ་སོགས་ཀྱི་ལྗགས་ལུང་བཅས་
སྩལ། དེ་ནས་གུང་ནས་ཀྱང་བཀྲ་ཤིས་ལྷུན་པོར་མཇལ་ཁར་བྱོན། རྗེ་བླ་མ་འདིས་ཀྱང་རིམ་གྱིས་བཀྲ་ཤིས་ལྷུན་པོ་ནས་དབུས་ཕྱོགས་སུ་ཕེབས་པའི་ཕྱག་ཕྱིར་གུང་ནས་ཀྱང་བསྐྱོད། ཚོང་འདུས་གཞིས་ཀ་སྤེལ་བཞི། པད་ཚལ་རྣམས་སུ་
གདན་འདྲེན་གསོལ་བ་བཏབ་པ་ལྟར་རང་རང་གི་བསོད་ནམས་ཀྱི་ཞིང་དུ་བྱོན་ནས་བསྙེན་བཀུར་བདག་གིར་མཛད། རང་རང་གི་བློ་ངོ་དང་འཚམས་པའི་དམ་པའི་ཆོས་ཀྱི་ཆར་རྒྱ་ཆེར་སྩལ། དགའ་བ་གདོང་ལས་སྣེ་བ་རྣམས་དང་པ་རྣམ་རྫོང་དཔོན་
བཅས་ཀྱིས་ཆིབས་བསུ་དང། ཟམ་སྣེར་གསོལ་སྟོན་དང་གྲྭ་དམངས་ལ་ཕྱག་དབང་དང་ཆོས་འབྲེལ་ཞིབ་པར་གནང། དེའི་སང་ཉིན་འབྲོང་རྩེའི་གཞིས་སུ་དཀར་སྤྲོ་འབུལ་སྦམ་མཐོ་བ་ནས་ངོ་བོ་རྣམས་ལ་ཚེ་དབང་གནང། དེའི་ནུབ་དགའ་བཞིར་
བཞུགས། ཞབས་ཏོག་ཕུན་སུམ་ཚོགས་པ་སྒྲུབས། སང་ཉིན་རྒྱལ་རྩེ་རྫོང་དཔོན་དང་དཔལ་ཆོས་ལས་སྣེ་བ་རྣམས་ཀྱིས་ཆིབས་བསུ་སེར་འཕྲེང་བཅས་ཆོས་སྡེ་དཔལ་འཁོར་བདེ་ཆེན་དུ་ཕེབས་ཤིང། གུར་པ་བླ་བྲང་དུའང་ཕེབས། དཔལ་ཆོས་གྲྭ་ཚང་
བཅུ་བདུན་དང་ཕན་ཚུན་གྱི་དགོན་སྡེ་རི་ཁྲོད་སོགས་ནས་འདུས་པའི་དགེ་འདུན་སྟོང་ཕྲག་བརྒལ་བ་དང་སྐྱེ་བོའི་ཚོགས་ཤིན་ཏུ་མང་བ་ལ་ཟླ་བ་བདུན་པའི་ཚེས་ཉེར་ལྔ་ནས་བླ་མཆོད་ཀྱི་བཤད་ཁྲིད་ཤིན་ཏུ་རྒྱས་པ་ཉིན་གསུམ་དང། བྱང་ཆུབ་བདེ་ལམ་གྱི་ཁྲིད་

[060B] ཚེམ་བུ་དམར་ཁྲིད། སྙིང་པོ་དོན་གསུམ་གྱི་ཁྲིད། སྤྱན་རས་གཟིགས་ཕྱག་བཞི་པའི་རྗེས་གནང། གཅོད་དབང་ནམ་མཁའ་སྒོ་འབྱེད། གཅོད་ཀྱི་ཁྲིད། ཡེ་ཤེས་ཁྱུང་ཁྲའི་རྗེས་གནང། སྨན་བླའི་རྗེས་གནང། ལམ་སྒྲོན། རྒྱལ་དབང་ལྔ་
པས་མཛད་པའི་དམིགས་བརྩེ་མའི་ཊཱིཀྐ། བྱམས་ཆོས་སྡེ་ལྔ། བླ་མཆོད་ལྷན་ཐབས་མཁར་རྡོ་རིན་པོ་ཆེས་མཛད་པ། ཐོག་མའི་བློ་སྦྱོང། ཚེ་ཆོག་གི་ལྗགས་ལུང་སོགས་ཤིན་ཏུ་མང་བ་དང། ཉུང་བསྡུས་ཤིག་ལ་གསང་བ་འདུས་པའི་བསྐྱེད་རྫོགས་ཀྱི་ཁྲིད་
སྐྱེ་བོ་ཕོ་མོ་སྟོང་ཕྲག་བརྒལ་བ་ལ་སྦྱན་རས་གཟིགས་ཕྱག་བཞི་པའི་རྗེས་གནང་དང་ཕྱག་དབང་བཅས་སྩལ་ཞིང། ཐམས་ཅད་ལ་འདི་ཕྱིར་ཕན་པའི་བཀའི་བསླབ་བྱ་ཤིན་ཏུ་རྒྱས་པའི་བཀའ་དྲིན་སྩལ། གུང་ཡེ་ཤེས་ཚེ་བརྟན་ལ་དངུལ་རྡོ་ཚད་སྩལ་
ནས༑ རྒྱལ་མཚན་ཆ་གཅིག་དང་ཐུགས་དར་སོགས་གསར་བསྒྲིགས་བླ་ན་མེད་པ་སྒྲུབས། དགེ་འདུན་རྣམས་ལ་མང་ཇ་ཁ་ཤས་དང་དངོས་པོ་སྣ་ཚོགས་ཞོ་རེའི་ཐོབ་ཐང་ལྷག་ཙམ་དང། ཁ་བཏགས་རེ་བཅས་སྩལ་བ་ར་མཛད་ཅིང། དེ་ཁའི་གྲྭ་ཚང་
ཁག་དང་ཞྭ་ལུ། སྤོས་ཁང། རྩེ་ཆེན། གནས་རྙིང། རི་ཁྲོད་དགའ་ལྡན་སོགས་ལ་མང་འགྱེད་རྒྱ་ཆེར་གནང་ཞིང། དཔལ་འཁོར་ཆོས་སྡེའི་ཚོགས་ཆེན་ལ་བྱང་ཆུབ་ལམ་གྱི་སྒྲོན་མ་འཛུགས་པའི་བཀའ་ཁྱབ་མཛད་པ་སོགས་པ་སྟན་འགྲོའི་ཕན་བདེ་
སྦེལ་པའི་བཀའ་དྲིན་གྱིས་ཁྱབ་པར་མཛད། ཟླ་བ་བརྒྱད་པའི་ཚེས་གསུམ་ལ་ཆིབ་བས་བསྐྱོད་གནང། ཆུ་བོ་རིའི་ཤན་ཤར་ཆོས་འཁོར་ཡང་རྩེ་བའི་བླ་མ་སོགས་ཀྱིས་ཆིབས་བསུ་དང་བཅས་དགོན་དུ་ཞག་གཅིག་བཞུགས། ཞབས་བརྟན་འབུལ་

[061A]༄༅། །བ་སོགས་ཕུན་སུམ་ཚོགས་པ་ཕུལ་ཞིང་སྨན་བླའི་རྗེས་གནང་དང་མང་འགྱེད་བཅས་ཆོས་དང་ཟང་ཟིང་གིས་ཚིམས་པར་མཛད། ཁུ་སྤེ་གྲྭ་ཚང་བ་ལའང་མང་ཇ་གནང། སྙེ་ཐང་འོར་དུ་ཕེབས་ཏེ་མཆོད་ཁང་རྣམས་སུ་སྙན་ཤལ་མཆོད་འབུལ་
སོགས་ཟབ་ཅིང་རྒྱས་པར་མཛད་དེ། བསྟན་པ་རིན་པོ་ཆེ་ཡུན་རིང་དུ་གནས་པའི་ཐུགས་སྨོན་ཡང་དག་པར་གནང། ཟླ་བ་བརྒྱད་པའི་ཚེས་བཅུ་གཅིག་ལ་གུང་ཕུན་ཚོགས་རྣམ་རྒྱལ་དཔོན་གཡོག་གིས་ཆིབས་བསུ་དང་བཅས་དགའ་ལྡན་ཁང་གསར་དུ་
ཕེབས། མི་དབང་ཕོ་ལྷ་བར་གང་སྤྱིའི་བཀའ་ཞིབ་རྒྱས་སྩལ། བླ་མ་དམ་པ་གྲུབ་པའི་དབང་ཕྱུག་དོན་ཡོད་མཁས་གྲུབ་རིན་པོ་ཆེ་དང་རྒྱལ་བ་འཕགས་པ་ལྷ། རྒྱལ་སྲས་སྤྲུལ་སྐུ་རྣམས་མཇལ་བར་ཕེབས་པ་རྣམས་དང་གསུང་མོལ་ཞིབ་རྒྱས་དང། ལྷ་
སའི་གཟིམས་ཆུང་ཉི་འོད་དུ་ཞག་ཤས་བཞུགས། ཇོ་བོ་རིན་པོ་ཆེའི་སྐུ་མདུན་དུ་མངའ་རིས་ཞབས་དྲུང་ལ་དགེ་སློང་གི་དངོས་པོ་ཞིག་ཀྱང་བསྟན་པ་རིན་པོ་ཆེ་ལ་ཁྱད་ཆེ་བར་དགོངས་ནས་སྩལ། གོང་མ་ཆེན་པོའི་སྐུ་ཚ་བ་ནཱ་ཏཱ་ཤིན་ནས་དད་པ་ཆེན་པོས་
མཚམས་སྦྱར་ཏེ་གཟིགས་ཆུང་ཁམས་གསུམ་དུ་དྭགས་པོ་གྲྭ་ཚང་གི་དགེ་འདུན་རྣམས་སྤྱན་དྲངས། བསྟན་འགྲོའི་དཔལ་དུ་རྗེ་བཙུན་བླ་མ་ཉིད་ཡུན་རིང་པོར་བཞུགས་དགོས་པའི་ཞབས་བརྟན་གསོལ་འདེབས་ཞུས་པར་ཞལ་བཞེས་བཟང་པོ་གནང་
སླར་ཡང་རི་ཁྲོད་དུ་ཕེབས་ནས་དུང་དཀར་སྤྲུལ་སྐུར་བསྙེན་རྫོགས་ཀྱི་སྡོམ་པ་སྩལ་ཞིང། བྱང་ཆུབ་བདེ་ལམ་གྱི་ཁྲིད་སོགས་རྗེ་རྒྱལ་བ་གཉིས་པའི་བསྟན་པ་རིན་པོ་ཆེའི་ཞབས་འདེགས་ཕུལ་དུ་ཕྱིན་པར་མཛད་དེ། ལྔ་མཆོད་ཐོན་ནས་དགུན་གྱི་

[061B] དེ་ཡང་རྗེ་བཙུན་བླ་མ་དམ་པ་འདི་ཉིད་ཀྱི་གཞན་དོན་འཕྲིན་ལས་ཀྱི་སྒོ་འཕར་ཡངས་པོར་བྱེ་སྟེ། རྒྱ་བོད་ཧོར་གསུམ་གྱི་ས་ན་འཁོད་པའི་བླ་མ། སློབ་དཔོན། རྒྱལ་
བོ༑ རྒྱལ་ཕྲན། བློན་ཆེན། དམག་དཔོན་ལ་སོགས་པ་མཁས་ཤིང་གྲུབ་པ་དང། ཆེ་ཞིང་དྲེགས་པ་དང། འགྱིང་ཞིང་དཔའ་བའི་གང་ཟག་ཐམས་ཅད་ཀྱི་མགོ་བོའི་གཙུག་གིས་ཞབས་ཀྱི་པདྨོ་ལ་བཏུད་ཅིང། ཇི་ཙམ་དུ་ཉེ་བར་མཆོད་པ་དེ་ཙམ་དུ་
ཁེངས་པ་དང་བདག་ཉིད་ཆེན་པོར་རློམ་པའི་ཚུལ་མཛད་པ་ཕར་ཞོག་ཚུལ་འདི་ནི་བཟང་པོའོ་སྙམ་པ་ཙམ་གྱི་ཐུགས་ཀྱང་རྨི་ལམ་ཙམ་དུའང་རྒྱང་བསྲིངས་ཏེ། རྣམ་པ་ཐམས་ཅད་དུ་ཕུན་ཚོགས་དེ་དག་མ་ལུས་པ་ནམ་མཁའི་གློག་གམ། ཆུའི་དབུ་བའམ་
རྩྭ་རྩེའི་ཟིལ་པ་བཞིན་དུ་སྙིང་པོ་ཅུང་ཟད་ཀྱང་མེད་པར་སྐད་ཅིག་གིས་འཇིག་པ་དང་སྡུག་བསྔལ་བསྐྱེད་པའི་ཆོས་ཅན་ལས་མ་འདས་སོ་སྙམ་དུ་དགོངས་ནས། རྟག་ཏུ་བདག་ཉིད་འཚོ་བའི་ཡོ་བྱད་བཅུ་གསུམ་གྱི་གནས་གཞི་ལ་གནས་ནས་འཚོ་བའི་དགེ་
སློང་རྣལ་འབྱོར་སྤྱོད་པའི་འདུ་ཤེས་དང་སྐད་ཅིག་ཙམ་ཡང་མ་བྲལ་བར་བཞུགས་ཏེ། གཞན་གྱི་དོན་ཁོ་ན་ལ་གཞོལ་བར་མཛད་པ་ནི། བློ་ཆེན་ས་ལ་གནས་པའི་རྒྱལ་བའི་སྲས་པོ་རྣམས་ཀྱི་རྣམ་པར་ཐར་པ་རྨད་དུ་བྱུང་བའོ། །དེ་དག་ལ་སླར་ཡང་འདི་
ལྟར་སྨྲ་སྟེ། བྱང་ཆུབ་སྤྱོད་པ་རྨད་དུ་བྱུང་བ་ཡི། །རྣམ་པར་ཐར་པ་ཟབ་མོའི་འོད་ཟེར་འབུམ། །རྟག་ཏུ་འཕྲོ་བའི་ཉིན་མོར་བྱེད་འདི་ཡི། །སྣང་བྱེད་ཞིང་ཁམས་རབ་འབྱམས་ཀུན་ཏུ་འཕྲོ། །དེ་ལ་ཤེས་ཉོན་གྲང་རེག་གིས་གཙོས་པའི། །གདུང་བ་སེལ་

[062A]༄༅། །འདོད་སྐལ་བཟང་སྐྱེ་བོའི་ཚོགས། །ཕྱོགས་དུས་ཀུན་ནས་རབ་ཏུ་འདུད་པ་ནི། །རིག་བྱེད་མ་ཡི་མདའ་ལ་ལྷ་ཀླུ་བཞིན། །དེ་ཀུན་སྙིང་དབུས་ཀུན་རྟོག་འདམ་རྫབ་ལས། །སྐྱེས་པའི་འོད་གསལ་རང་བཞིན་ཀུན་ཞིའི་ཆོས། །
རྨོངས་པའི་ཤུན་པ་བཀས་པའི་བློ་གྲོས་འདབ། །བཞད་ཕྱིར་ལེགས་བཤད་ཚ་ཟེར་བརྒྱ་ཕྲག་སྤྲོས། །མཁས་དང་གྲུབ་པའི་སྐྱེ་བོ་བགྲང་ཡས་ཀྱི། །གཉིས་སྤང་དབུས་ཀྱི་ཟུང་འཇུག་ཐིག་ལེའི་སེམས། །བཏུལ་བའི་བཅུད་ལེན་བདུད་རྩིའི་དཔལ་
ཡོན་ལ། །མྱང་པའི་གྲུབ་པའི་རྣམ་འགྱུར་ཅིར་ཡང་རོལ། །ཨཱརྱ་དེ་བའི་ཡིད་ཀྱི་རོལ་པ་ཅན། །གང་ལ་ཆོས་ཀྱི་བཏུང་བ་ལེན་པའི་སླད། །གསོལ་འདེབས་ཕོ་ཉའི་ཚིག་གིས་གསོལ་བ་བཞིན། །ཞབས་སེན་གུར་ཀུམ་བཀྲ་ཤིས་བཀྲ་བ་བསྐྱོད། །ཀུན་
ཏུ་ཕན་བདེའི་ས་བོན་ཆེར་བསྐྲུན་ཅིང། །འཕགས་མཆོག་དེའང་འདི་ཡི་ཆོས་ཀྱིས་ཚིམས། །སླར་ཡང་ཕྱོགས་འདིར་ཕན་བདེ་སྤེལ་བའི་ཕྱིར། །བསྐྱོད་པ་ངང་པའི་རྒྱལ་པོ་པད་མཚོར་བཞིན། །ཕྱོགས་འདི་ནའང་རང་རང་བློ་ངོ་དང། །འཚམས་པའི་
ལེགས་བཤད་དབྱར་གྱི་རྔ་བསངས་པོ། །དལ་གྱིས་རྒོད་པས་སྐལ་བཟང་མདོངས་ལྡན་རྣམས། །དགའ་བའི་ཅ་ཅོ་ཅིར་ཡང་སྒྲོག་པར་གྱུར། །སྣང་བ་མཐའ་ཡས་དུར་སྨྲིག་གིས་ཀླུབས་པ། །གང་དང་ཆོས་ཀྱི་དགའ་སྟོན་སྤེལ་བའི་སླད། །གཙང་
ཕྱོགས་ས་ཡི་ཐིག་ལེར་བསྐྱོད་པ་ན། །ཀུན་ལ་ཕན་ཆེན་སྟེར་བ་དབྱར་གྱི་སྤྲིན། །མགོན་པོ་དེ་དང་ཆོས་ཀྱི་དགའ་སྟོན་ལ། །རོལ་པར་གྱུར་ཚེ་བྱམས་དང་འཇམ་དབྱངས་རྣམས། །སླར་ཡང་སྒྱུ་འཕྲུལ་སྲས་དེ་བྱོན་པའམ། །ཅི་ཞིག་སྙམ་དུ་དག་

[062B] །འཆད་ལ་ཐོགས་མེད་བློ་གྲོས་སྐྱེངས་སྟེར་བའི། །ལེགས་སྨྲ་ཏམྦུ་ར་ཡི་སྒྲ་དབྱངས་དང། །རྩོད་ལ་ཆོས་གྲགས་སྤོབས་པ་ཁེངས་འཕྲོག་པ། །འདི་ཞེས་ཀུན་གྱི་མགོ་བོས་ཞབས་ལ་གཏུགས། །རྒྱལ་བ་གཉིས་པའི་ལེགས་བཤད་
ལམ་གྱི་གནད། །ཞིབ་ཅིང་ཕྲ་བའི་གསུང་གི་གནང་བཟང་གིས། །སྩལ་བའི་རོ་བཟང་ཡིད་ཤེས་མྱང་བྱེད་ལ། །ཐོབ་པས་འགྲོ་ཀུན་དང་པའི་ལུས་སྟོབས་རྒྱས། །གསུང་གི་གསང་བ་བླ་མེད་ལྷའི་བཏུང་བ། །ཚིམས་པར་གསོལ་ཏེ་སླར་ཡང་རང་གི་
གནས། །ཕྱོགས་པའི་དུས་གནས་ཀུན་ཏུའང་འཁོད་པ་ཡི། །སྐྱེ་བོ་ཀུན་ལ་ཕན་བདེ་བླ་མེད་བསྐྲུན། །རྭ་སྒྲེང་རྒྱལ་བའི་འབྱུང་གནས་དབེན་པའི་ཁྲོད། །ཚུལ་བཞིན་རོལ་པའི་འདུས་པའི་སྡེ་ཆེན་པོར། །སྟོང་ཉིད་སྙིང་རྗེ་དབྱེར་མེད་ཐིག་ལེའི་དཔྱིད། །ངེས་
དོན་བཅུ་དྲུག་དགའ་བདེ་ཅིར་ཡང་བསྐྲུན། །སེམས་ཀྱི་ས་བོན་རླུང་ཁམས་རྡུལ་ཕྲན་ཅན། །ཡེ་ཤེས་ཐིག་ལེས་སྦངས་པའི་དྲི་བཞོན་མྱུག་རྒྱས་བྱེད་འཇམ་དཔལ་རྡོ་རྗེའི་སྨིན་བྱེད་དབང། །སྐུ་བཞིའི་ལག་རྗེས་འཇོག་བྱེད་ཅིར་ཡང་སྩལ། །ལོག་རྟོག་
དཔྱིད་ཀྱི་ལང་ཚོ་དར་བའི་དུས། །ལོག་པའི་སྒྲ་འབྱིན་བྱེད་ངན་ལྐོག་ཤལ་ཅན། །ལོག་པའི་སྙིང་ལ་འཇིགས་སྟེར་སེངྒེའི་སྒྲ། །ལོག་རྟོག་མུན་པ་སེལ་ཕྱིར་དབྱངས་སུ་བསྒྲགས། །མི་དབང་དུ་མའི་ཅོད་པན་ནོར་བུའི་འོད། །ཞབས་ཀྱི་རྡུལ་ལ་ཉེ་བར་རྩེ་
ནའང༑ ༑རྟག་ཏུ་འཕགས་པའི་རིགས་བཞི་ལ་གནས་པ། །འདི་ནི་ཆེན་པོ་རྣམས་ཀྱིའང་རྟོགས་པར་དཀའ། ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །རྗེ་བཙུན་བླ་མ་དམ་པ་བཀའ་དྲིན་མཚུངས་པ་མེད་པ་གང་གི་རྣམ་པར་ཐར་པ་རྒྱ་མཚོ་

[063A]༄༅། །ལྟ་བུ་ལས་ཆ་ཤས་ཙམ་བརྗོད་པར་བྱེད་པའི་གཏམ་དད་པའི་འདབ་བརྒྱ་བཞད་པར་བྱེད་པའི་ཉི་མ་ཞེས་བྱ་བ་ལས་རྒྱལ་བའི་བསྟན་པ་ལ་ལོག་པར་ཞུགས་པའི་སྨྲ་བ་ངན་པ་དྲུངས་ཕྱུང་བ་སོགས་ཀྱི་མཛད་པའི་འོད་ཟེར་ཏེ་ལྔ་པའོ།། །།
   ༈   
པའི་ཆོ་གའི་ཞབས་ཏོག་རྨད་དུ་བྱུང་བ་དང་ཞབས་བརྟན་འབུལ་བ་བཅས་ཕུལ། ཕྱི་དྲོ་སེམས་བསྐྱེད་གསུང་བཤད་བསླབ་བྱ་སོགས་ཤིན་ཏུ་རྒྱས་པ་གནང། སྨོན་ལམ་ཆེན་མོར་མང་ཇ་དང། ལྷས་དང་ར་མོ་ཆེ་སོགས་ཀྱི་གཙུག་ལག་ཁང་ཁག་ལ་མཆོད་
འབུལ་ཐུགས་སྨོན་སོགས་སྔར་ལྟར་གནང། ཟླ་བ་གསུམ་པར་མདོ་ཁམས་བསྟན་པའི་སྒྲོན་མེ་འཕགས་མཆོག་ཡེ་ཤེས་བསྟན་པའི་མགོན་པོ་སོགས་སེར་འབྲས་དགེ་གསུམ། བཀྲ་ཤིས་ལྷུན་པོ། གཞན་ཡང་ཕྱོགས་འདུས་ཀྱི་མཁས་མང་བརྒྱད་
བརྒྱ་སྐོར་ལ་བྱང་ཆུབ་ལམ་གྱི་རིམ་པའི་ལྗགས་ཁྲིད་ཟབ་ཅིང་རྒྱས་ལ་རྨད་དུ་བྱུང་བ་དང། རྒྱལ་ཚབ་རྒྱལ་སྲས་སྤྲུལ་སྐུ། ལོ་སེམས་དཔའ་ཆེན་པོ། མི་དབང་ཕོ་ལྷ་བ་སྲས་འཁོར་དང་བཅས་པ་སོགས་མཆོག་དམན་གྱི་སྐྱེ་བོ་གྲངས་ལས་འདས་པ་ལ་སེམས་
བསྐྱེད་སོགས་སྔར་བཞིན་དམ་པའི་ཆོས་ཀྱི་བཀའ་དྲིན་བླ་ན་མེད་པ་སྩལ། འདི་ལོ་ཆར་ཤིན་ཏུ་དཀོན་པས་འགྲོ་བ་རྣམས་ཉམ་ཐག་པར་གྱུར་པ་ལ་ཐུགས་བརྩེ་བས་དགོངས་ཏེ། ལྷ་དང་ཀླུ་སོགས་ལ་སྔོན་སྟོན་པ་ཡང་དག་པར་རྫོགས་པའི་སངས་རྒྱས་ཀྱི་

[063B]
ཚུལ་འདི་ནི་ལྷ་དང་བཅས་པའི་འཇིག་རྟེན་མ་ལུས་པ་ལ་གཞན་དྲིང་མི་འཇོག་པར་ཆོས་ཀྱི་སྲིད་ལ་དབང་བསྒྱུར་ཞིང་མཐུ་སྟོབས་མངའ་བའི་འབྲས་རྟགས་གསལ་པོར་ཤར་བའི་ངང་ཚུལ་ལོ། །ཐན་པའི་ནད་ལ་ཆར་སྤྲིན་ནམ། །ཚ་བའི་ནད་ལ་ག་བུར་རམ། །གྲང་
བས་བརྡུངས་ལ་ཉི་མ་བཞིན། །འདི་ནི་འཇིག་རྟེན་ཀུན་ན་བདེ། །དེ་ཡི་སང་ཉིན་དགའ་ལྡན་ཁང་གསར་ནས་བཀྲ་ཤིས་བའི་དར་དཀར་དང་བཅས་ཏེ་ལེགས་སོ་བརྗོད་མི་ཆེད་དུ་མངགས་པ་བདག་གིར་མཛད། ས་ཟླའི་སྨྱུང་གནས་དང་བསྐྱེད་རྫོགས་ཀྱི་
བཀའ་ཁྲིད་སོགས་སྔར་ལྟར་གནང། བར་སྐབས་སུ་རྒྱལ་བ་འཕགས་པ་ལྷ། བླ་མཚན། ཕུར་བུ་ལྕོག་རང་གི་དགེ་སློང་སོགས་ལ་འདུལ་ཊཱིཀ་རིན་ཆེན་ཕྲེང་བའི་བཤད་ལུང་སོགས་ལྗགས་ལུང་ཟབ་རྒྱས་གནང། འདི་སྐབས་ཟླ་བ་བདུན་པའི་ནང་དུ་
   ༈    ལྷ་ལྡན་དུ་ཕེབས་སྐབས་ཨེ་ཝཾ་དུ་མཇལ་ཁར་ཕེབས། དངུལ་དཀར་གྱི་
མཎྜལ་དར་ཚོན་སྣ་ལྔའི་སྣེ་འདོགས་ཅན། ན་བཟའ་སྐོར་ཆ་ཚང་སོགས་དངོས་འབུལ་རྒྱ་ཆེར་མཛད་ནས། ཕྱོགས་འདིར་ཆིབས་ཀྱི་ཁ་ལོ་བསྒྱུར་བ་ནི་བཀའ་དྲིན་ཕུལ་དུ་བྱུང་ཞིང་ད་དུང་བསྟན་འགྲོ་ཡོངས་ཀྱི་མགོན་དུ་ཞབས་པད་བརྟན་པ་དང་ཆོས་ཀྱི་འཁོར་

[064A]༄༅། །ལོ་རྒྱ་ཆེར་བསྐོར་བ། ནག་ཕྱོགས་སུ་གཏོགས་པའི་ལོག་པའི་ཆོས་ལུགས་རྣམས་ཀྱང་ཟིལ་གྱིས་གནོན་དགོས་པ་སོགས་ཞིབ་ཏུ་ཞུ་བར་མཛད་ཅིང། སྐྱབས་མགོན་དམ་པ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་ཀྱང་
ཤིན་ཏུ་དགྱེས་པའི་ཞལ་བཞེས་སྩལ། ལོ་དེའི་སྟོན་རྒྱལ་བ་འཕགས་པ་ལྷ་ཁམས་ཕྱོགས་སུ་ཕེབས་པར་སྐུ་གསུང་ཐུགས་རྟེན། ན་བཟའ་ཆ་ཚང་སོགས་འབུལ་ནོད་དང་བསླབ་བྱ་རྒྱ་ཆེར་མཛད། འདི་སྐབས་ལྷ་ས་སྤྲོ་བདེ་ཁང་གསར་གྱི་ཁྱིམ་
བདག་བག་གྲོ་ཞེས་པས་སྒྲུབ་སྡེ་གསུམ་དང་མཁར་རྡོ་བཅས་ཀྱི་དགེ་སློང་རྣམས་ཕུར་བུ་ལྕོག་ཏུ་སྤྱན་དྲངས་པའི་ཚོགས་དབུར་རྗེ་བཙུན་བླ་མ་དམ་པ་ཉིད་སྤྱན་དྲངས་ཏེ་ཞབས་པད་བརྟན་དགོས་པའི་གསོལ་འདེབས་ལན་གཉིས་ཞུས་ཤིང། ཕྱི་མའི་སྐབས་
ར་ཁ་བྲག་གི་ཤག་དང་བཅས་ཏེ་ཕུལ། ཕྱི་དྲོ་སེམས་བསྐྱེད་ཀྱི་གསུང་བཤད་རྒྱས་པ་དང་ཤི་གསོན་ཀུན་གྱི་དགེ་རྩ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བའི་གསུང་པ་སྔོ་ཟབ་པར་གནང། སྐབས་ཤིག་ཆབ་མདོར་དགོས་ཆ་
བཟང་པོ་གནང་ནས་རྗེ་བདག་ཉིད་ཆེན་པོའི་གསུང་འབུམ་པུ་སྟི་བཅུ་དགུ་དང་ཐུགས་སྲས་མཁས་གྲུབ་རིན་པོ་ཆེའི་གསུང་པོད་བཅས་གསེར་དངུལ་སྤེལ་མ་དང། དེའི་ཕུད་དུ་བརྒྱད་སྟོང་པ་གསེར་སྦྱངས་པ་འབའ་ཞིག་ལས་བཞེང་བ་གནང། ནང་སོ་
གཟིམས་ཁང་སྡེ་པ་བློ་བཟང་དཔལ་འབྱོར་ལྟོས་བཅས་ནས་ཕུར་བུ་ལྕོག་ཏུ་སྒྲུབ་སྡེ་གསུམ་གྱི་བླ་མ་དགེ་འདུན་རྣམས་གདན་འདྲེན་ཞུས་ནས་བླ་མ་ལ་ཞབས་བརྟན། དགེ་འདུན་ལ་བསྙེན་བཀུར་བཟང་པོ། སེམས་བསྐྱེད་ལན་གསུམ་བཏང་བའི་ཚོགས་

[064B] ལོ་ལྟར་བསྟན་འགྲོའི་དོན་དུ་འཆད་པར་མཛད་པའི་བྱང་ཆུབ་བདེ་ལམ་གྱི་བཀའ་ཁྲིད་རྣོལ་ཟབ་བ་དང། ལྔ་མཆོད་སོགས་སྔར་བཞིན་ཟབ་རྒྱས་དང། དགུན་གྱི་དུས་སྐུ་
མཚམས་དམ་པོའི་ངོས་རིམ་གཉིས་ཀྱི་ཏིང་ངེ་འཛིན་ལ་གཡོ་བ་མེད་བར་བཞུགས། མེ་འབྲུག་ཟླ་བ་དང་པོའི་ཚེས་གཏོར་དང་སྒྲུབ་སྡེ་ཕན་ཚུན་གྱི་དུས་མཆོད་སོགས་སྔར་བཞིན་དང། ལྷ་ས་བ་ཁྱབ་བདག་ཀརྨ་བསམ་འགྲུབ་ཀྱིས་སྒྲུབ་སྡེ་གསུམ་དང་རྐེད་ཆེད་
ཤར་ནུབ་བཅས་ཀྱི་ཚོགས་དབུར་དམ་པ་ཉིད་ར་ཁ་བྲག་ཏུ་སྤྱན་དྲངས་ཞབས་བརྟན་འབུལ་བ་ཕུན་སུམ་ཚོགས་པ་དང་བཅས་ཏེ་ཐེག་པ་ཆེན་པོའི་སེམས་བསྐྱེ་ཞུས་པ་ལྟར། སེམས་བསྐྱེད་ཀྱི་གསུང་བཤད་རྣོ་ཞིང་ཟབ་པ་དང། མཇུག་ཏུ་བྱང་ཆུབ་ཀྱི་རྒྱུར་
བསྔོ་བའི་གསུང་བསྔོ་སྨོན་ལམ་གྱིར་རྒྱས་འདེབས་དང་བཅས་པ་ཐུགས་རྗེས་སྩལ། སྨོན་ལམ་ཆེན་མོར་ཡང་མར་ཇ་དང་སེར་འབྲས་དགེ་གསུམ། རྒྱུད་སྟོད་སྨད། གསང་ཕུ་བཅས་པར་མང་འགྱེད་སོགས་དགེ་འདུན་གྱི་བསྙེན་བཀུར་སྔར་བཞིན་མཛད་
སྒྲུབ་ཁང་སྐུ་སྐྱེ་སོགས་བླ་མ་དགེ་བའི་བཤེས་གཉེན་བདུན་བརྒྱ་སྐོར་ལ་བྱང་ཆུབ་ལམ་གྱི་རིམ་པའི་གསུང་བཤད་ཟབ་ཅིང་རྒྱ་ཆེ་བ་གདུལ་བྱ་རྣམས་ཀྱི་རྒྱུད་ལ་སྐྱེས་བུ་གསུམ་གྱི་ལམ་དྲི་མ་མེད་པ་ལ་མྱོང་བ་ཁྱད་པར་ཅན་འཆར་ངེས་པ་གནང་ཞིང་
ཞབས་བརྟེན་དང་བསྙེན་བཀུར་འབུལ་བ་ལ་སོགས་པ་རྨད་དུ་བྱུང་བ་དབྱར་གྱི་ཆུ་བོ་ལྟ་འཕེལ། འདི་དག་གི་ལོ་སྔ་ཕྱིར་ཆོས་གྲྭའི་ཐོག་གསར་འགེལ་དང། ལྡེབ་བྲིས་རྟེན་བཞེངས། གནམ་རྒྱན། མཆོད་རྫས་སོགས་རྗེ་བླ་མ་ཉིད་ཀྱི་ཕྱག་རྫས་དང་

[065A]༄༅། །གཞུངས་ནས་ཀྱང་འགན་བཞེས་མཛད་པ་ལ་བརྟེན་ནས་ལེགས་པར་གྲུབ་པའི་རྟེན་བརྟེན་པ་རྣམས་ལ་རབ་གནས་རྒྱས་པར་མཛད། སྐབས་ཤིག་རྟེན་འབྲེལ་གྱི་ཆོས་ཐམས་ཅད་ཆུ་ནང་གི་ཟླ་བ་ལྟར་གཟིགས་པའི་གྲུབ་པའི་དབང་
ཕྱུག་ཆེན་པོ་རྒྱུད་སྨད་བྱང་རྩེ་མཁན་པོ་ནོ་མིན་ཧན་ངག་དབང་མཆོག་ལྡན་ཕུར་བུ་ལྕོག་ཏུ་ཕེབས། རྗེ་བླ་མ་འདི་ཉིད་ནས་འདུ་ཁང་རྙིང་པའི་སྒྲུབ་ཁང་རྗེའི་བཞུགས་ཁྲིའི་སྟེང་དུ་གདན་ཞུ་མཛད་ནས། ཤེལ་དཀར་གྱི་ཕྲེང་བ་དྲི་མ་མེད་པ་སོགས་ཀྱིས་
གཙོས་པའི་འབུལ་བ་མཛད་པས་གྲུབ་པའི་དབང་ཕྱུག་ངག་དབང་མཆོག་ལྡན་ནས་ཀྱང་ཤེལ་དཀར་གྱི་ཕྲེང་བ་དེ་ཕྱག་ཏུ་བཞེས་ནས་སངས་རྒྱས་ཀྱི་བསྟན་པ་རང་དོན་གྱི་དྲི་མས་མ་གོས་པར་འཛིན་པའི་རྟེན་འབྲེལ་འགྲིག་ཅེས་མཉེས་མཉེས་མཛད་
ཅིང༑ སྒྲུབ་ཁང་རིན་པོ་ཆེའི་སྐུ་གསུང་ཐུགས་ཀྱི་རྣམ་ཐར་ལས་བརྩམས་པའི་གསུང་འཕྲོས་དང། སྔར་དགྲ་བཅོམ་པ་ཉེར་སྦས་ཀྱིས་ཕུག་པ་སྲིད་དུ་ཁྲུ་བཅོ་བརྒྱད་པ། རྒྱར་ཁྲུ་བཅུ་གཉིས་པ་ཞིག་ཡོད་པ་ལ་ཉེར་སྦས་ཀྱིས་གདམས་བའི་དགེ་སློང་
ཞིག་གིས་དགྲ་བཅོམ་པ་ཐོབ་པ་དང་མཉམ་དུ་ཕུག་པ་དེར་ཤིང་བུ་སོར་བཞི་པ་ཞིག་བསྐྱུར་ཏེ་ཚུལ་དེ་ལྟ་བུས་ཕུག་བ་དེ་གང་བས་དགྲ་བཅོམ་པ་ཉེར་སྦས་དེ་སྐུ་ལ་མཚན་དཔེ་མེད་པ་མ་གཏོགས་འགྲོ་ཕན་སྟོན་པ་དང་མཉམ་པར་ལུང་བསྟན་པ་ལྟར་
ཁྱེད་ཀྱིས་ཀྱང་གདུལ་བྱ་གྲངས་མེད་པ་མང་པོ་ཞིག་ལ་ལོ་རེ་བཞིན་བྱང་ཆུབ་ལམ་གྱི་རིམ་པའི་སྒོ་ནས་བྱང་ཆུབ་ཀྱི་སེམས་ལ་བཀོད་པ་ནི་དེ་ལས་ཀྱང་ངོ་མཚར་ཆེ་བ་ཡིན་ཞེས་བསྔགས་བརྗོད་དང། ངས་མགར་ཐར་ནས་ཕུར་བུ་ལྕོག་ཏུ་བརྒྱ་མཆོད་ཅིག་

[065B] ཟླ་བ་ཞི་པའི་ནང་དུ་གསང་ཕུ་གླིང་སྟོང་ཞབས་དྲུང་གྲགས་པ་དཔལ་ལྡན་གྱིས་གནས་བཅུའི་རྟེན་བཞེངས་དང་རྒྱལ་བའི་བཀའ་འགྱུར་རིན་པོ་ཆེ་གསར་
བཤུས་ཀྱི་རབ་གནས་ལ་ཕེབས་དགོས་ཚུལ་ནན་ཏན་གྱིས་གསོལ་བ་བཏབ་པ་བཞིན་ཆིབས་བསྐྱོང། ཕོ་བྲང་ཆེན་པོ་པོ་ལྟ་ལར་ཕེབས། ལྷར་བཅས་འགྲོ་བ་ཡོངས་ཀྱི་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མཇལ་བར་ཕེབས། དཔལ་
ལྡན་བླ་མ་དམ་པ་འདི་ཉིད་དང་ཆོས་ཀྱི་གསུང་གླེང་ཤིན་ཏུ་ཞིབ་པ་གནང་ཞིང། དེ་ནས་དགའ་ལྡན་ཁང་གསར་དུའང་ཕེབས། རིམ་གྱིས་ཆིབས་ཁ་བསྒྱུར་ཏེ་གསང་ཕུའི་བླ་མ་སྤྱི་ཚོགས་དང་རབ་སྟོང་ཁང་ཚན་སོ་སོའི་ཆིབས་བསུ་དང་བཅས་ཏེ་གསང་ཕུར་
ཕེབས། དེ་ཁའི་ཚོགས་ཆེན་ལ་མང་འགྱེད་དང་མཆོད་ཁང་དུ་བརྒྱ་མཆོད་སྙན་ཤལ་བཅས་དང་ཐུགས་སྨོན་རྒྱ་ཆེར་གནང། རྒྱུད་སྟོད་གྲྭ་པ་བཅུ་དང་བཅས་ཏེ་རབ་གནས་སྦྱིན་སྲེག་རྒྱས་པ་དང། ཚོགས་ཡོངས་ལ་སེང་ལྡེང་ནགས་ཀྱི་སྒྲོལ་མའི་རྗེས་གནང་
ལམ་སྒྲོན་གྱི་ལྗགས་ལུང་དང་བཅས་པ་སྩལ་ཞིང། དེ་དག་གི་སྐབས་སུ་གསུང་བཤད་རྒྱ་ཆེར་གནད། ར་བསྟོད་ཚོགས་པ་ལ་དགའ་ལྡན་ལྷ་བརྒྱ་མའི་བཀའ་ཁྲིད་ཞིབ་རྒྱས་དང་མང་འགྱེད། དེ་སྐབས་རྗེ་བཙུན་བླ་མ་དམ་པ་འདི་ཉིད་ནས་ང་ཆུང་དུས་ཕ་
ཡུལ་དུ་ཡོད་སྐབས་ནགས་ཚལ་དང་རི་དང་ཁང་པ་སོགས་མང་པོ་ཞིག་རྨི་ལམ་དུ་ཡང་ཡང་ཡོང་གི་ཡོད་པ་དེ་གསང་ཕུ་འདི་ཁ་རང་རེད་ཅེས་ཕེབས་ཤིང། ནགས་རིའི་གཤམ་དེར་རྒྱལ་མཚན་ཕུག་ཟེར་བའི་བྲག་བྱ་སྐྱིབས་ཅན་ཞིག་ཡོད་པ་དེ་བརྩད་གཅོག་

[066A]༄༅། །གནང་སྟེ་ཉིན་གཅིག་ཕེབས། ཐིག་ལེ་བཅུ་དྲུག་གི་ཆོ་ག་གསུངས་ཏེ་ཟབ་གསལ་གཉིས་མེད་ཀྱི་ཏིང་ངེ་འཛིན་ལ་བཞུགས། ཟླ་བ་ལྔ་པའི་ཚེས་བཅོ་ལྔའི་ཉིན་ལྷ་སར་ཕེབས་ཏེ། སྲིད་སྐྱོང་ཆེན་པོ་ཕོ་ལྷ་ནས་ལ་སྔ་མོ་ནས་རྗེ་བཙུན་བླ་མ་
དམ་པ་འདི་ཉིད་ནས་བྱམས་པའི་སྐུ་བཞེངས་ཏེ་དེའི་བསྟན་པ་དང་མཇལ་ནས་རྒྱལ་སྲས་ཀྱི་སྤྱོད་པ་ལ་སློབ་པའི་སྨོན་ལམ་བཏབ་ན་ཡགས་པར་འོང་གནང་བ་ལྟར། མི་དབང་བསོད་ནམས་སྟོབས་རྒྱས་པས་ཀྱང་གུས་པ་ཆེན་པོས་བཀའ་སྤྱི་བོར་ནོས་ཏེ་
ལྷ་སའི་དཀྱིལ་འཁོར་སྟིང་དུ་རྒྱལ་ཚབ་དམ་པ་བྱམས་པ་མགོན་པོའི་སྐུ་ཆེ་ཚད་ཅིག་རིན་པོ་ཆེ་ལས་གསར་དུ་བསྒྲུབས་པ་ལ་རྒྱུད་ཀྱི་དགོངས་པ་དང་མཐུན་པའི་གཟུངས་འབུལ་ལེགས་པར་མཛད་ཅིང། དེའང་སྔོན་གྱི་དམ་བའི་སྐྱེ་བོ་འགའ་ཞིག་གི་
གསུང་ལས། ཇོ་བོ་རིན་པོ་ཆེའི་ནང་གི་སྐུ་གཉེར་རྒྱལ་བ་བྱམས་པས་མཛད་པར་གྲགས་པ་སོགས་ཀྱི་གནད་ལ་དགོངས་ཏེ། གཙུག་ཏོར་གྱི་ནང་དུ་ཐུབ་དབང་གྲོང་ཁྱེར་མ་རྗེ་བཙུན་རང་གི་ཕྱག་ཁྲུ་གང་ཡོད་པ་ཞིག་བསྟན་པ་རྒྱས་ཤིང་ཡུན་རིང་དུ་གནས་
པའི་ཐུགས་སྨོན་ནན་ཏན་དང་བཅས་ཏེ་འཇུག་པར་མཛད་པ་སོགས་ཕྱག་ལེན་དུ་བསྟར་ཞིང། གནས་དེར་བུམ་སྒྲུབ་ཅིག་ཀྱང་གནང། ཟླ་བ་དྲུག་པའི་ཚེས་གསུམ་བཞི་ལ་གྲུབ་པའི་དབང་ཕྱུག་དོན་ཡོད་མཁས་གྲུབ་རིན་པོ་ཆེ་སོགས་དང་ལྷན་དུ་གུར་
སྨོན་གྱི་གྲྭ་པ་བཞི་བཅུ་སྐོར་དང་བཅས་ཏེ་རབ་ཏུ་གནས་པའི་ཆོ་ག་སྦྱོར་དངོས་རྗེས་གསུམ་ཚིམ་བྱེད་ཀྱིས་བྱིན་སྲེག་དང་བཅས་པ་ཆ་ཚང་བར་གནང། ཚེས་བཅོ་ལྔའི་ཉིན་བླ་མའི་སྐུ་ཞབས་གྲིབ་མདར་ལྷ་ཁང་གསར་བཞེངས་ཀྱི་རབ་གནས་ལ་ཕེབས། རྒྱུད་སྟོད་གྲྭ་

[066B] ཡུལ་གྱི་སྐྱེ་བོ་མང་པོ་ལ་ཡིག་དྲུག་གི་ལུང་སོགས་བསླབ་བྱ་རྒྱས་པར་སྩལ་བ་དང། སྟོན་གྱི་དུས་སུ་བདེ་ལམ་གྱི་བཀའ་ཁྲིད་ཞག་བཅུ་གསུམ་སྐོར་རྒྱས་པར་སྩལ་ཞིང། དུས་དེའི་ཚེ་གྲུབ་པའི་
དབང་ཕྱུག་དོན་ཡོད་མཁས་གྲུབ་རིན་པོ་ཆེ་ཞིང་གཞན་དུ་གཤེགས་པའི་དགོངས་པ་གཏད་པས། རྗེ་འདིས་ཞབས་བརྟན་འབུལ་བར་ཕེབས་ཆོག་བའི་ཞུ་ཤོག་འབུལ་བ་གནང་བར་རྗེ་དོན་ཡོད་མཁས་གྲུབ་རིན་པོ་ཆེས་ཟླ་བ་དགུ་པའི་ཚེས་བཅོ་བརྒྱད་སྐོར་ལ་
ཤོག་གསུང་བ་ལྟར་བཤད་རྩོལ་གྱིས་ཕེབས་ནའང། ཞལ་རྗེས་ཅུང་ཟད་མ་ཟིན་པར་རྗེ་གྲུབ་དབང་དོན་ཡོད་མཁས་གྲུབ་རིན་པོ་ཆེ་དགའ་ལྡན་གྱི་གནས་སུ་གཤེགས་ཟིན་པས་བསྟན་པ་རིན་པོ་ཆེར་དགོངས་ཏེ་ཐུགས་ངལ་ཆེར་མཛད་ཅིང། སྐུ་གདུང་
མཆོག་དེ་དཔལ་གསང་བ་འདུས་པ་མི་བསྐྱོད་པའི་ངོ་བོར་བསྐྱེད་ནས་བདག་ཉིད་འཇུག་ཅིང་དབང་བླང་བ་དང། ཞུགས་ལ་བཞན་པའི་བྱ་བ་སོགས་རྒྱུད་སྡེའི་དགོངས་པ་དང་མཐུན་པར་མཛད་ནས། རྣམ་པར་ཐར་པ་ངོ་མཚར་རྨད་དུ་བྱུང་བ་དེའང་ལྗགས་
རྩོམ་གནང། སླར་ཕུར་བུ་ལྕོག་ཏུ་ཕེབས་ནས་སྐལ་ལྡན་གྱི་སྐྱེ་བོ་མང་པོར་རབ་བྱུང་བསྙེན་རྫོགས་སོགས་ལེགས་པར་སྩལ། ལྔ་མཆོད་ཀྱི་སྐབས་དཀོན་མཆོག་གི་མཆོད་པ་དང་དགེ་འདུན་གྱི་བསྙེན་བཀུར་སེམས་བསྐྱེད་ཀྱི་བཀའ་ཆོས་སོགས་ལེགས་
པར་གནང་ནས་དགུན་གྱི་རིང་བཅས་རྒྱ་ཤིན་ཏུ་དམ་པར་བཞུགས། འདི་སྐབས་ཀྱི་བཅད་རྒྱ་འདི་སྔར་སྨོས་པ་ལྟར་དཔལ་འཁོར་ལོ་བདེ་མཆོག་ལཱུ་ཨི་པའི་ལུགས་ཀྱི་ལྗགས་བསྙེན་དེ་ཡིན་ཅིང། འདི་དང་དུས་མཚུངས་སུ་དཔལ་ཡེ་ཤེས་ཀྱི་མགོན་པོ་

[067A]༄༅། །ཕྱག་དྲུག་པའི་གཏོར་སྒྲུབ་ཀྱང་མཛད། གོང་དུ་བཤད་པ་ལྟར་གཞན་ཕྱོགས་བ་རྣམས་ཀྱི་ལོག་སྤྱོད་ལ་བསྟན་བ་རིན་པོ་ཆེ་ཐུགས་ཡུལ་དུ་བཅངས་པའི་དགག་པ་མཛད་པར་སྡིག་ལྟ་ཅན་གྱི་སྐྱེ་བོ་མང་པོས་ངན་སྤྱོད་སྣ་ཚོགས་བྱས་པ་ལ་
དུས་འདིར་བདེ་སྟོང་དབྱེར་མེད་ཀྱི་རྒྱས་འདེབས་བླ་ན་མེད་པས་ཚར་གཅོད་རྗེས་འཛིན་བཀའ་དྲིན་གྱིས་བསྐྱངས། མེ་སྤྲུལ་གནམ་ལོའི་རང་ཞལ་གསར་དུ་བཞད་པའི་དགའ་སྟོན་ཚེས་གཏོར་སྒྲུབ་སྡེ་ཕན་ཚུན་གྱི་སེམས་བསྐྱེད་ཟབ་རྒྱས་དང། ལྷ་ལྡན་
སྤྲོ་བདེ་ཁང་གསར་བས་སྒྲུབ་སྡེ་གསུམ་གྱི་ཚོགས་དབུར་རྗེ་བླ་མ་འདི་པར་ཁ་བྲག་ཏུ་སྤྱན་འདྲེན་ཞུས་ནས་ཞབས་བརྟན་འབུལ་ནོད་ཕུན་སུམ་ཚོགས་པ་ཕུལ་ཞིང། སེམས་བསྐྱེད་ཀྱི་གསོལ་བ་བཏབ་པ་ལྟར་རྒྱལ་བ་ཐམས་ཅད་ཀྱི་བགྲོད་པ་གཅིག་པའི་
ལམ་བྱང་ཆུབ་ཀྱི་སེམས་རིན་པོ་ཆེ་བསྐྱེད་བའི་ཆོ་ག་གསུང་བཤད་རྨད་དུ་བྱུང་བ་དང་བཅས་ཏེ་ཉན་པ་པོའི་གང་ཟག་རྣམས་ཀྱི་རྒྱུད་ལ་སངས་རྒྱས་ཀྱི་ས་བོན་ཐེབས་ངེས་པ་གནང། སྨོན་ལམ་ཆེན་མོར་མང་ཇ་དང་མཆོད་འབུལ་སྙན་ཤལ་སོགས་
རྒྱལ་བའི་བསྟན་པ་རིན་པོ་ཆེ་ཡུན་དུ་གནས་པའི་ཐུགས་སྨོན་རྒྱ་ཆེར་སྩལ། དེ་ནས་བོ་རྟ་ལར་སྐྱབས་མགོན་རྒྱལ་དབང་ཐམས་ཅད་མཁྱེན་པ་ཆེན་པོའི་མཇལ་ཕྱག་ལ་ཕེབས་ཤིང། ས་སྐྱོང་ཕོ་ལྷ་བའི་གམ་དུའང་ཕེབས། མཆོད་ཡོན་ཐམས་ཅད་
ནས་མཇལ་འཛོམ་སྤྲོ་བ་དང། ནོར་གྱི་འབུལ་སྐྱེས་ཀྱང་ཤིན་ཏུ་བཟང་བར་བྱུང། རྒྱ་བོད་ཧོར་གསུམ་གྱི་སའི་ཆ་ཐམས་ཅད་ནས་གསུང་གི་བདུད་རྩི་དོན་དུ་གཉེར་ནས་འོངས་པའི་དགེ་འདུན་མང་པོ་ལ་རྗེ་རྒྱལ་བ་གཉིས་པའི་ལེགས་པར་བཤད་པ་སྐྱེ་

[067B] མཇུག་གི་སེམས་བསྐྱེད་མཆོད་པའི་སྐབས་ཕོ་ལྷ་ནས་
ཡབ་སྲས་དང་བཀའ་བློན། དྲུང་འཁོར་སོགས་སྟོབས་ཆེ་བའི་སྐྱེ་བོའི་ཚོགས་བགྲང་ལས་འདས་པ་ལྟ་བུ་ལ་ཐེག་ཆེན་སེམས་བསྐྱེད་ཀྱི་དགའ་སྟོན་ཕུན་སུམ་ཚོགས་པ་གནང་ཞིང། ཉན་པ་པོའི་སློབ་མ་དང་སྦྱིན་པའི་བདག་པོ་རྣམས་ནས་ཞབས་བརྟན་
དང་སྟོན་མོ་སོགས་བསྙེན་བཀུར་ཕུན་སུམ་ཚོགས་པས་མཆོད། གཞན་ཡང་དོན་གཉེར་ཅན་གྱི་གང་ཟག་མང་པོ་ལ་གཅོད་དབང་ལུང་ཁྲིད་སོགས་དང། དྲུང་པ་རྟ་ཕུག་བས་མཛད་པའི་བདེ་ལམ་གྱི་སྔོན་འགྲོ་སོགས་འདོད་ཆོས་སྣ་ཚོགས་པ་དང། སྨྱུང་གནས་
ཀྱི་ཆོ་ག་ཕྱག་ལེན་རྣམ་པར་དག་པ། རྒྱུད་གྲྭ་བ་སུམ་ཅུ་སྐོར་ལ་བསྐྱེད་རྫོགས་ཀྱི་ཟབ་ཁྲིད་དང་བླ་མ་རྒྱུད་མཆོད་ལ་སོགས་པ་གོང་འོག་གི་ཕྱག་ལེན་རྣམ་པར་དག་བ་དང་བཅས་པ་བསྟན་པ་རིན་པོ་ཆེ་ལ་སྨན་ཡོན་བླ་ན་མེད་པ་མཛད། སེར་འབྲས་དགེ་
གསུམ་གྱི་ཚོགས་ཆེན་དང་གྲྭ་ཚང་ཁག་རྒྱུད་སྟོད་སྨད། གསང་ཕུ། རྭ་སྒྲེང་སོགས་དགོན་ཁག་རྣམས་ལ་མང་ཇ་དང་མཆོད་འབུལ་ཟབ་རྒྱས་མཛད་ཅིང། དབྱར་གནས་ཀྱི་རིང་ཐུགས་དམ་ཟབ་མོའི་ངང་ནས་སླར་ཡང་ཐར་འདོད་ཀྱི་སྐྱེ་བོ་སུམ་བརྒྱ་སྐོར་ལ་
བྱང་ཆུབ་བདེ་ལམ་གྱི་བཀའ་ཁྲིད་ཞག་བཅུ་གསུམ་གནང། དེའི་དུས་ཤིག་རྟ་ཚག་རྗེ་དྲུང་སྤྲུལ་སྐུ་ཕུར་བུ་ལྕོག་ཏུ་ཕེབས། བདེ་ལམ་གྱི་བཀའ་ཁྲིད་སོགས་ཆོས་ཐུན་བདུན་ཙམ་གསན། དེ་གོང་སྤྲུལ་པའི་སྐུ་འདི་པ་གོས་ཕུ་དུད་ཅན་ལག་རྩེ་དང་བཅས་པ་བཞེས་

[068A]༄༅། །ཤིང། ཆིབས་བརྒྱུགས་མཛད་པ་སོགས་གྲུབ་སྤྱོད་ཕྲན་བུ་རེ་གནང་གིན་ཡོད་པ་ལའང། རྗེ་བླ་མ་འདིས་ཁྱེད་བསྟན་པ་རིན་པོ་ཆེ་འཛིན་པའི་གྲལ་གྱི་དབུར་བཞུགས་བ་རྣམས་ནས་རྩིང་སྤྱོད་ཀྱི་ཆ་འདི་ལྟ་བུ་མཛད་ན་བསྟན་པའི་མིག་རྒྱན་ལ་
གནོད་ཅིང་གྲྭ་པ་ཆོས་མཐུན་རྣམས་ཀྱང་སེམས་འཕམ་འགྲོ་བས་གྲུབ་པའི་སྤྱོད་པ་ལས་བཙུན་ཚུགས་ཟིན་པ་ཉིད་སྙིགས་དུས་སུ་གལ་ཆེ་ཚུལ་བཀའ་གནང་བ་རྗེ་དྲུང་སྤྲུལ་པའི་སྐུ་ཉིད་ནས་ཀྱང་གུས་བ་ཆེན་པོས་སྤྱི་བོས་བཞེས། ཕྱིས་གསུང་བགྲོས་ལའང་
བླ་མ་གཞན་གྱི་དྲུང་དུ་ལོ་ཟླར་ཆོས་ཉན་པ་ལས་རྗེ་བླ་མ་འདིའི་དྲུང་དུ་ཇ་ཡུན་རེ་གསུང་འཕྲོས་བྱས་པ་བློ་བསྐྱེད་ཆེ་བར་བྱུང་ཞེས་ཀྱང་གསུངས། དེ་སྐབས་རབ་བྱུང་བསྙེན་རྫོགས་སོགས་ཕྱོགས་མཐའ་དག་ནས་མཇལ་ཞུ་བ་མང་བར་ཕྱག་དབང་བྱིན་
རླབས་ཀྱི་བཀའ་དྲིན་ཕུན་སུམ་ཚོགས་པ་རྣམས་ལེགས་པར་སྩལ། དེའི་ཚེ་རྒྱལ་བ་མཆོག་གི་བདག་ཉིད་པཎ་ཆེན་ཐམས་ཅད་མཁྱེན་བ་རྗེ་བཙུན་བློ་བཟང་ཡེ་ཤེས་དཔལ་བཟང་པོ་དག་པའི་ཞིང་དུ་གཤེགས་པའི་ཚུལ་བསྟན་པའི་གཏམ་གསན་
འཕྲལ་དཔལ་ལྡན་བླ་མ་དམ་པའི་དགོངས་པ་ཡོངས་སུ་རྫོགས་ཤིང་ཡང་སྲིད་འཁྲུལ་པ་མེད་པ་མྱུར་དུ་གསལ་བའི་ཕྱིར་སེར་འབྲས་དགེ་གསུམ་སོགས་ལ་མང་ཇ་བསྙེན་བསྐུར་ཕུན་སུམ་ཚོགས་པ་དང། ཇོ་ཤཱཀ་རྣམ་གཉིས་ཀྱིས་དབུས་རྟེན་ཁྱད་པར་
ཅན་རྣམས་ལ་མཆོད་འབུལ་ཐུགས་སྨོན་འཕྲིན་འཆོལ་དང་བཅས་པ་ཡང་སྲིད་འཁྲུལ་བྲལ་མྱུར་ཕེབས་ཀྱི་བཀའ་རྩོམ་སོགས་གནང་ཞིང། རི་ཁྲོད་ཀྱི་དགེ་སློང་སོ་སོར་བསྙེན་བཀུར་ཕུན་སུམ་ཚོགས་པའི་ཐོག་སྒྲོལ་མ་མཎྜལ་བཞི་བའི་ཆོ་གཞག་ཤེས་

[068B] རྒྱལ་ཚབ་དམ་པ་རྒྱལ་སྲས་སྤྲུལ་པའི་སྐུ་རིན་པོ་ཆེས་བསྐུལ་མ་ཞུས་ཏེ་ཀོང་པོ་བླ་མ་མཁན་ཆེན་སོགས་ཕུར་བུ་ལྕོག་གི་དགེ་སློང་རྣམས་དང་བཅས་པ་ལ་གཟིམས་ཆུང་དུ་རྗེ་མི་ལ་རས་བའི་རྣམ་ཐར་དང་མགུར་འབུམ་གཉིས་ཀའི་ལྗགས་ལུང་
གསུང་བཤད་དང་བཅས་པ་གནང་ཞིང། དེའང་མི་ལ་རས་པ་ཉིད་ཀྱིས། རྒས་པ་གྲོགས་ཀྱིས་མ་ཚོར་ཞིང། །ན་བསྲིད་མོས་མ་ཚོར་བར། །རི་ཁྲོད་འདི་རུ་འཆི་ནུས་ན། །རྣལ་འབྱོར་བསམ་པ་རྫོགས་པ་ཡིན། ཞེས་གསུངས་པ་ལྟར། འཁོར་བའི་ཕུན་
ཚོགས་ཐམས་ཅད་སྙིང་པོ་མེད་པའི་ཆུ་ཤིང་ལྟ་བུར་མཐོང་ནས། བས་མཐའི་གནས་རྣམས་སུ་གཅིག་པུར་གཉིས་སུ་མེད་པར་རང་དང་གཞན་གྱི་དོན་ལ་སེམས་ཤིང་གནས་པ་ནི་རྒྱལ་བ་དགྱེས་པའི་ལམ་བཟང་ཡིན་པའི་གནད་ཁྱད་པར་ཅན་མཁྱེན་པའི་
གསུང་དྲི་མ་མེད་པ། དིང་སང་བསྐྱེད་རྫོགས་སོགས་ཆོས་མཐོན་པོ་ལ་ཨ་ཉན་བྱེད་པ་མང་ཞིང། བསྟན་པའི་གནད་མཁྱེན་བ་མ་གཏོགས་ཆོས་འདི་ལྟ་བུ་གཙིགས་སུ་འཛིན་པ་སུའང་མི་འདུག་གསུང་བའི་གསུང་གིས་བསྔགས་བརྗོད་གནང་ཞིང། གཞན་
ཡང་བསྟན་པའི་གནད་ཀྱི་གསུང་གླེང་ཞིབ་ཆ་བཀའ་དྲིན་བསྐྱངས། དེ་ནས་ལྔ་མཆོད་དགུན་མཚམས་སོགས་སྔར་བཞིན་རིམ་གཉིས་ཀྱི་ཏིང་ངེ་འཛིན་ཟབ་མོ་ལ་རྩེ་གཅིག་ཏུ་བཞུགས། ས་རྟ་གནམ་ལོ་གསར་བའི་ཚེས་གཏོར། སྒྲུབ་སྡེ་ཕན་ཚུན་གྱི་སེམས་
བསྐྱེད། མཆོད་ཡོན་མཇལ་ཕྱག་སོགས་ཐུགས་བཞེད་བཞིན་ལེགས་པར་གྲུབ་ཅིང། ལྷ་ས་སྨོན་ལམ་ཆེན་མོར་མང་ཇ་བསྙེན་བཀུར་དང་ཇོ་ཤཱཀ་རྣམ་གཉིས་སོགས་ལ་མཆོད་འབུལ་སྙན་ཤལ་སོགས་ཟབ་རྒྱས་གནང། ནག་པ་ཟླ་བའི་ནང་དུ་གྲྭ་

[069A]༄༅། །ཚོགས་སྟོང་ཕྲག་ཙམ་ལ་བྱང་ཆུབ་ལམ་གྱི་རིམ་པའི་བཀའ་ཁྲིད་ཟབ་ཅིང་རྒྱས་པ་དང། མཇུག་ཏུ་སེམས་བསྐྱེད་མཆོད་པ་གསུང་བཤད་རྨད་དུ་བྱུང་བ་དང་བཅས་པ་གནང། དེ་སྐབས་བཀའ་དྲིན་མཚུངས་ཟླ་མ་མཆིས་པ་དུས་གསུམ་
རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོའི་བཀའི་དགོངས་དོན་བཞིན། ཕོ་ལྷ་བས་ཞབས་འདེགས་ཞུས་བའི་སེམས་བསྐྱེད་ཀྱི་སྐབས་དགའ་སྟོན་རྒྱ་ཆེར་སྩལ་ཞིང། སྨྱུང་གནས་དང་བསྐྱེད་རྫོགས་སོགས་ཀྱང་སྔར་བཞིན་མཛད། དེ་
དུས་གཞུང་ས་མཆོག་ནས་བསྟན་འགྲོ་སྤྱི་སྒེར་གྱི་སྨན་ཡོན་བླ་ན་མེད་པར་དགོངས་ཏེ། བསམ་ཡས་དབུ་རྩེའི་མདའ་ཡབ་གསར་བསྐྲུན་དང། ཁྲ་འབྲུག་འུ་ཤང་རྡོའི་ལྷ་ཁང་རྣམས་ཀྱི་བཞིག་གསོས་མཛད་ཅིང། སྲིད་སྐྱོང་ཕོ་ལྷ་བས། བསམ་ཡས་
ཆོས་སྐྱོང་ཆེན་པོར་ས་དགེ་རྙིང་ཀར་སོགས་གྲུབ་མཐའ་ཁག་འགའ་ཞིག་གི་བླ་ཆེན་རྣམས་གདན་ཞུས་ཀྱིས་སོ་སོའི་ལུགས་ཀྱི་རབ་གནས་བྱེད་རྒྱུ་ཡིན་ཅིང། དགེ་ལུགས་རབ་གནས་ཀྱི་ཇོ་རྗེ་སློབ་དཔོན་རྗེ་བཙུན་བླ་མ་འདི་པས་གནང་རྒྱུ་ཡིན་ཚུལ་དང། དེས་ཐུས་
མིན་སོགས་ལུང་བསྟན་ཞུས་པས། ཅི་དམར་ཆོས་སྐྱོང་ནས་ལུང་ཕྱིར་གནང་ལ། བླ་མ་བྱམས་པ་དང་ངེད་གཉིས་རྒྱ་གར་གྱི་ཡུལ་དུ་དཀྱིལ་འཁོར་གཅིག་ཏུ་དབང་ནོས་པའི་རྡོ་རྗེ་སྤུན་དམ་པ་ད་ལྟ་ཞྭ་སེར་གྱི་བསྟན་པའི་སྲོག་ཤིང་དུ་གྱུར་བ་ཡིན་པས་དེས་རབ་
གནས་ཀྱི་རྡོ་རྗེ་སློབ་དཔོན་བྱས་ན་དེ་ཁས་ཐུས་ཤིང། དེ་མིན་རྡོར་སྨིན་ཞྭ་ནག་སོགས་ཀྱིས་བྱས་ཀང་ནོར་དངོས་གྲོན་ཆེ་བ་ཡིན་ཞེས་པ་ཞིག་བྱུང་བའི་ལུང་ངོ་མ་སྲིད་སྐྱོང་ཕོ་ལྷ་ནས་ཀྱིས་རྗེ་འདི་པར་སྤྱན་བསྟར་ཞུས་ཤིང། སྲིད་ཞིའི་གཙུག་རྒྱན་རྒྱལ་དབང་ཐམས་

[069B] གོང་གསལ་གྱི་གནས་ཆེན་སོ་སོ་དང་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་ཡབ་རྗེ་དམ་པ་ནས་འཕྱོང་རྒྱས་རི་བོ་བདེ་ཆེན་དུ་གསེར་ཟངས་ལས་རྒྱལ་བ་བྱམས་པའི་སྐུ་མཐོང་བ་དོན་ལྡན་གསར་
བཞེངས་གནང་བའི་རབ་གནས་ཀྱི་གསོལ་བ་བཏབ་པ་རྣམས་དང་སྟབས་གཅིག་ཆིབས་བསྒྱུར་གནང། དགའ་ལྡན་ཁང་གསར་ནས་དབུ་གུར་སོགས་ཆིབས་བསྐྱོད་ཀྱི་བཅའ་ལེགས་པར་བསྒྲིགས་ནས་ཞབས་ཏོག་ཕུན་སུམ་ཚོགས་པ་ཞུས། ཚེས་བཅུ་ལ་ཚལ་སྣ་
གཞིས་ཀར་ཞབས་ཏོག་འབུལ་བ་བཟང་ཞིང་ངོ་མ་རྣམས་ལ་ཚེ་དབང་གནང། འུ་ཤང་དུ་ཞག་དྲུག་བཞུགས་པའི་ཉིན་གཉིས་ལ་རབ་གནས་དང་ཞི་རྒྱས་ཀྱི་སྦྱིན་སྲེག་ཉིན་གསུམ་པར་རྒྱུད་པ་རྣམས་དང་བཅས་བསྐང་གསོ། དེ་སྐོར་གྱི་ཚེས་བཅུ་བ་དང་མ་ཎི་བ་
སོགས་སོ་སོར་ཇི་ལྟར་འོས་པའི་འདོད་ཆོས་བླ་ན་མེད་པ་གནང། དེ་ནས་དྲང་སྲོང་སྲིན་པོ་རིར་ཕེབས་ཏེ་ཞག་བཅུ་བཞུགས། དཔལ་ལྡན་བླ་མ་དམ་པ་ཉིད་གཙོ་བོར་གྱུར་པའི་རྒྱུད་གྲྭ་པ་སོགས་བླ་གྲྭ་ཚང་མས་བསྐང་གསོ་དང་བསྟན་པ་རྒྱས་པའི་ཐུས་སྨོན་
རྒྱ་ཆེར་གནང། ཚོགས་དབར་རྣམས་སུ་རྒྱུད་གྲྭ་པ་རྣམས་ལ་རྗེ་གྲུབ་དབང་དགེ་ལེགས་རྒྱ་མཚོ་དང་བླ་མ་མཁས་གྲུབ་རིན་པོ་ཆེའི་རྣམ་མཐར་ཁྲིད་ཆེན་བརྒྱད་ཀྱི་ལུང་བཅས་གནང། དེར་བཞུགས་ཀྱི་གྲྭ་རིགས་དང་གོང་དཀར་ཆོས་སྡེ། བཤད་སྒྲུབ་གླིང་
སྐུ་གཉེར་གྲྭ་ཚང་སོགས་ཀྱི་དགེ་འདུན་རྣམས་ལའང་མང་འགྱེད་སོགས་བསྙེན་བཀུར་ཕུན་སུམ་ཚོགས་པ་སྩལ། ཟུང་མཁར་དུ་བསམ་ཡས་རྫོང་གི་ཐབ་བསུ་དང། རྩི་དམར་ཐང་དུ་བསམ་ཡས་རྫོང་དབོན་གྱིས་ཆིབས་བསུ་སོགས་ལེགས་ཚོགས་ཕུན་སུམ་

[070A]༄༅། །ཚོགས་པའི་ངང་ནས་ཕེབས། སྐུ་རྟེན་པས་བཀུར་ཟོས་འབུལ་བ་སོགས་སྣེ་ལེན་བསྙེན་བཀུར་ཕུན་སུམ་ཚོགས་པ་ཞུས་ཤིང། བསམ་ཡས་སུ་ཕེབས་པའི་སང་ཉིན་དེ་བརྒྱ་མཆོད་སོགས་མཆོད་པ་བཟང་པོ་དང་བཅས་ཏེ་
མཆོད་མཇལ་ཞིབ་པར་གནང་ཞིང། དཔེ་ཧར་ལྕོག་ཏུ་ཕེབས་སྐབས་བཙན་ཁང་གི་ནང་ནས་ཕྱིར་ཕེབས་མི་འདོད་པ་ལྟ་བུའི་སྤྲོ་ཉམས་ཆེན་པོ་མཛད་ཅིང། དེའི་ཚེ་ཐུགས་ལའང་སྔོན་སློབ་དཔོན་ཆེན་པོ་པདྨ་འབྱུང་གནས་ཀྱིས་གཙུག་ལག་ཁང་ཆེན་
པོ་འདི་བཞེངས་པ་ནས་བཟུངས་ད་ལྟའི་བར་དུ་ལོ་དེ་ཙམ་ཞིག་སོང་མོད། གཙུག་ལག་ཁང་རྟེན་དང་བརྟེན་པར་བཅས་པ་ཉམས་ཆགས་སུ་མི་འགྱུར་བ་འདི་ཆོས་སྐྱོང་དྲག་རྩལ་ཅན་འདི་ལྟ་བུའི་བཀའ་དྲིན་དུ་འདུག་སྙམ་པའི་ཐུགས་མོས་ཆེན་པོ་འཁྲུངས་
ཞེས་ཀྱང་གསུངས། དེ་ནས་དཔལ་ལྡན་སྨད་རྒྱུད་གྲྭ་ཚང་པ་སུམ་ཅུ་དང། རྩེད་ཐང་དགའ་ལྡན་ཆོས་འཁོར་བ་གྲྭ་པ་དོན་ལྔ་དང་བཅས་ཁྱོན་རྡོ་རྗེ་འཛིན་པ་བརྒྱ་དང་ལྔས་དཔལ་རྡོ་རྗེ་འཇིགས་བྱེད་ཀྱི་སྒོ་ནས་རབ་གནས་སྦྱོར་དངོས་རྗེས་གསུམ་ཚང་བཞི་རྒྱས་
ཀྱི་སྦྱིན་སྲེག་དང་བཅས་པ་རྒྱས་པར་གནང། དེ་ནས་ཆོས་སྐྱོང་བསྒོ་བའི་དུས་སུ་གནོད་སྦྱིན་ཅི་དམར་བ་ངོས་འབབ་ཀྱི་འོང་རྒྱུ་ཡིན་ཚུལ་སྔོན་ནས་ཕུལ་བ་ལྟར། ཆོས་སྐྱོང་བསྒོ་བའི་ཉིན་ཐོག་མར་བཙན་ཁང་དུ་སྐུ་བབས། དེ་ནས་དྲག་ཤུལ་གྱི་རྣམ་
འགྱུར་སྣ་ཚོགས་དང་བཅས་རྗེ་བཙུན་འདིའི་སྐུ་མདུན་དུ་བྱོན། མཇལ་དར་རྩེ་སྤྲོད་དང་འཆམས་ཕུད་སོགས་ཀྱི་ཟོས་སྒོ་ཕུན་སུམ་ཚོགས་པ་ཕུལ་ཞིང། དགྱེས་པའི་ཉམས་ཀྱིས་ལུང་བསྟན་ཡང་བཟང་པོ་དང། ཁྱད་པར་ཞྭ་སེར་བསྟན་པ་འདིས་མཚོན་

[070B] སྒྲུབ་པའི་རྒྱལ་མཚན་ཕྱོགས་བཅུར་སྤེལ་བར་མཛད་པ་སོགས་རྟེན་འབྲེལ་གྱི་སྒོ་ལེགས་པར་འགྲིག་ཡོད། ཅེས་སོགས་རྩིད་སྤྱོད་ཅན་རྣམས་ལ་སུན་དབྱུང་མཛད་པ་ལ་དགྱེས་པའི་ལུང་
ཕུལ། ལུང་ཚིག་གཞན་རྣམས་ནི་རྗེ་བཙུན་བླ་མ་འདི་ཉིད་ཆོས་འདུལ་བའི་ཕྱག་ལེན་ཉིད་རྩལ་དུ་བཏོན་ཏེ་འདི་འདྲ་བའི་རིགས་ལ་ཐུགས་ངེས་མི་མཛད་པས་ཞིབ་པར་འདིར་མ་བྲིས། གཞུང་ས་ཆེན་པོ་ནས་རབ་སྟོན་ཡོན་དང་བཅས་པ་ཕུན་སུམ་ཚོགས་པ་དང་
བྲོ་གཞས། མི་རྟའི་བང་རྩལ་འགྲན་པ་སོགས་དགའ་སྟོན་ཕུན་སུམ་ཚོགས་པ་བསྐྲུན། དེ་དག་གི་སྐབས་ཀུན་ཏུ་ཇི་ལྟར་གཟི་ལོང་དང་རྩེད་འཇོ་མང་བ་དེ་ཙམ་དུ་ངེས་འབྱུང་དང་མི་རྟག་པའི་དོན་ལ་ཐུགས་ངེས་འཁྲུངས་ཏེ། ནང་དུ་ཁྲིད་ཚུད་བ་ཞིག་ལ་ཕྱི་རོལ་གྱི་
དངོས་པོ་གང་གིས་ཀྱང་མི་རྟག་པ་མི་སྟོན་པ་མེད། ཅེས་གསུངས་པ་ལྟར། ཐུགས་དམ་གྱི་འབོགས་འདོན་ཤིན་ཏུ་ཆེ་བར་གྱུར། རབ་བྱུང་བ་དང་རྒྱ་མཁར་ཆོས་རྫོང། དགའ་ལྡན་རྣམ་རྒྱལ་སོགས་སྐུ་རིམ་པ་ཁག་མང་པོར་མང་འགྱེད་གནང། གཞན་ཡང་
དོ་དམ་པ་རྫོང་དཔོན་སོགས་ནས་བསྙེན་བཀུར་ཕུལ་བ་བདག་གིར་མཛད་ཅིང། ཚེ་དབང་གནང་སྦྱིན་སོགས་ཕུན་སུམ་ཚོགས་པར་སྩལ། དེ་ནས་སྒེར་པ་གྲུ་བརྒྱུད་སྤྱི་སྒེར་གྱིས་བསྙེན་བཀུར་ལ་སོགས་པ་ཕུན་སུམ་ཚོགས་པ་དང་བཅས་ཏེ་ཁྲ་འབྲུག་ཏུ་ཕེབས་
དཔལ་ལྡན་སྨད་རྒྱུད་པའི་གྲྭ་རིགས་རྣམས་དང་བཅས་ཏེ་རབ་གནས་ཀྱི་ཆོ་བ་སྦྱོར་དངོས་རྗེས་གསུམ་ཚང་བ་སྦྱིན་སྲེག་དང་བཅས་པ་རྒྱས་པར་གནང། ཚེས་བཅུ་བཞིའི་ཉིན་དགོང་ཐང་འབུམ་མོ་ཆེར་བཞིག་གསོས་མཛད་པ་ལ་ཕྱག་ནས་མདོར་བསྡུས་བཅས་

[071A]༄༅། །མཛད། དེ་སྐབས་འཕྱོད་རྒྱས་ནས་ཡབ་རྗེ་དམ་པ་བསོད་ནམས་དར་རྒྱས་རིན་པོ་ཆེ་འཁོར་བརྒྱ་ཕྲག་ལྷག་དང་བཅས་པ་ཆིབས་བསུར་ཕེབས། རི་བོ་བདེ་ཆེན་པ་རྣམས་ཀྱིས་སེར་འཕྲེང་དང་བཅས་བྱམས་ཁང་དུ་ཕེབས། ཡབ་རྗེ་རིན་པོ་
ཆེས་གསོལ་བ་བཏབ་པ་ལྟར་རབ་གནས་སྦྱོར་དངོས་རྗེས་གསུམ་ཚང་བ་ཚིམ་བྱེད་ཀྱི་བསྲེག་བླུགས་དང་བཅས་པ་གསུང་བཤད་རྨད་དུ་བྱུང་བ་གནང། ཡབ་རྗེ་དམ་པ་ནས་ཀྱང་ན་བཟའ་ཆ་ཚད། དབུལ་སྲང་ཆེན་བརྒྱ་ཕྲག་སོགས་ཀྱིས་མཚོན་འབུལ་ནོད་
རྨད་དུ་བྱུང་བས་རྗེ་བླ་མ་འདི་བར་མཆོད་ཅིང། གསུང་ཆོག་པ་རྣམས་ལ་རབ་ཡོན་དུ་ཇ་སྦག་དང་དངུལ་སྲང་གང་ཁ་བཏགས་བཅས་སྩལ་ཞིང། ཡབ་རྗེ་རིན་པོ་ཆེས་གསོལ་བ་བཏབ་པ་ལྟར། རྗེ་བཙུན་བླ་མ་མཆོག་ནས་རི་བོ་བདེ་ཆེན་ཚོགས་ཡོངས་ལ་
ཞལ་ལུང་གི་ལྗགས་ཁྲིད་ཉིན་གསུམ་ལ་རྫོགས་པ་ཞིག་དང་སེང་གདོང་མའི་རྗེས་གནང་བཅས་སྩལ། ཚོགས་པ་རྣམས་ཀྱིས་ན་བཟའ་ཆ་ཚང། དངུལ་སྲང་བརྒྱ་སྐོར་སོགས་སྤྱི་སྒེར་གྱི་འབུལ་བ་སྤམ་མཐོ་བ་ཞབས་བརྟན་གྱི་བདེན་ཚིག་དང་བཅས་ཏེ་ཕུལ་
རྗེ་བླ་མ་འདིས་ཀྱང་ཚོགས་ཡོངས་ལ་མང་འགྱེད་ཕུན་སུམ་ཚོགས་པ་དང་མཆོད་མཇལ་གནང་ཐོག་འབུལ་བ་རྣམས་ཕྱིར་སློག་མཛད། ཉིན་གཅིག་ཀུན་གཟིགས་ལྔ་པ་ཆེན་པོའི་བཞུགས་ཁྲིའི་སྟེང་དུ་ཕེབས། འཕྱོང་རྒྱས་ཁུལ་གྱི་མི་སྐྱ་སུམ་སྟོང་སྐོར་ལ་
ཚེ་ཡུན་དུ་སྤེལ་བའི་བྱིན་རླབས་སྩལ་ཞིང། གོང་ས་ལྔ་པ་ཆེན་པོའི་བླ་མཆོར་མཚོ་རྫས་དང་ཀླུ་སྨན་སོགས་ཕུན་སུམ་ཚོགས་པ་གནང། ཕེབས་ཞོར་དུ་མགྲོན་གཉེར་ཉི་མ་རྒྱལ་མཚན་གྱི་ཕ་ཁྱིམ་དུའང་བསོད་ནམས་ཀྱི་མགྲོན་དུ་སྦྱན་དྲངས་པ་ལྟར་ཞབས་

[071B] ཁོང་རྣམས་ཀྱིས་ཀྱང་འབུལ་བ་ཞབས་ཏོག་སོགས་ཤིན་ཏུ་གཟབ་བར་ཕུལ་ཚེས་ཉེར་གཅིག་གི་ཉིན་རྒྱལ་བའི་ཡབ་རྗེ་རིན་པོ་ཆེས་མཚོན་ཆིབས་སྐྱེལ་བའི་ཚོགས་མང་པོ་དང་བཅས་ཏེ་ཐང་པོ་ཆེར་ཕེབས། རྟེན་རྣམས་ལ་སྙན་ཤལ་དང་ཐུགས་སྨོན་གནང་
ཞིང༑ ཁུ་བརྩོན་འགྲུས་གཡུང་དྲུང་གིས་ཇོ་བོའི་གདུང་སྐལ་ལ་བཞེངས་པའི་གདུང་རྟེན་དང་འཇམ་དབྱངས་གསུང་འབྱོན་མ། འབུམ་ན་གཟིལ་པ་ཅན་བཅས་ལ་བཟོ་བཀོད་ཕུན་སུམ་ཚོགས་པའི་བཞུགས་ཁང་གསར་བཞེངས་མཛད་ནས་འབུལ་རྒྱུའི་དགོས་
ཆའི་དངོས་པོ་རྣམས་རི་བདེ་གཉེར་བར་རྩིས་སྦྲོད་གནང། རས་ཆུང་ཕུག་དང་བཀྲ་ཤིས་ཆོས་སྡེ་རྣམས་སུའང་གནས་གཟིགས་ལ་ཕེབས། ཡུམ་བུ་བླ་མཁར་དུ་ཕེབས་ཞག་གཉིས་བཞུགས་རབ་གནས་བསྡུས་པ་དང་སྦྱིན་སྲེག་བརྒྱ་ཚར་བཅས་མཛད། མི་
དབང་བསོད་ནམས་སྟོབས་རྒྱས་ནས་ཙནྡན་དཀར་པོ་ལས་གྲུབ་པའི་འཕགས་པ་ལོ་ཀེ་ཤྭ་རའི་འདྲ་སྐུ་ཁྲི་རྒྱབ་བརྐོས་སོགས་ཕུན་སུམ་ཚོགས་པ་བཞེངས་ཏེ་ཕུལ་བ་དེའང་སྦྱོར་འཇགས་གནང་ཞིང། དེའི་མཆོད་ཐེབས་སུ་ནོར་འགའ་ཞིག་ཀྱང་སྦྱོར་འཇགས་
མཛད། ཉེར་གསུམ་ལ་རི་བོ་ཆོས་གླིད་པས་གདན་ཞུས་ཐོག་ཞབས་བརྟན་ལེགས་པར་ཕུལ་ཞིང་བླ་མའི་རྣལ་འབྱོར་གྱི་ཆོས་འབྲེལ་ཀྱང་ཞུས། ཁྲེ་འབྲུག་གི་མཆོད་མཇལ་གནང་ནས་བཙན་ཐང་ལྷ་ཁང་དུ་ཕེབས། ཉིན་གསུམ་གྱི་བར་དགའ་ལྡན་ཆོས་
འཁོར་བ་ཚོགས་ཡོངས་དང་བཅས་རབ་གནས་རྒྱས་པར་གནང། མར་ལམ་སྣེའུ་གདོང་དུ་ཚོགས་པས་གདན་དྲངས། མཆོད་མཇལ་དང་ཆོས་འབྲེལ་མང་འགྱེད་སོགས་གནང། དགའ་ལྡན་ཆོས་འཁོར་དུ་ཕེབས། དཔལ་ཡེ་ཤེས་ཀྱི་མགོན་པོའི་བཀའ་

[072A]༄༅། །ཆེན་བཅུ་གསུམ་དང་འཇམ་དབྱངས་ཆོས་སྐོར་གྱི་རྗེས་གནང་སྩལ་ཞིང། བསོད་བཏགས་རེ་དང་དངུལ་ཞོ་རེའི་འགྱེད་བཅས་གནང། ཚོགས་པས་ཀྱང་ཞབས་བརྟན་འབུལ་བ་ཕུན་སུམ་ཚོགས་པ་དང་གུས་འདུད་བླ་ན་མེད་པ་མཛད། རབ་བྱུང་
བསྙེན་རྫོགས་སོགས་བསྟན་པའི་བྱ་བ་ཕུན་སུམ་ཚོགས་པ་གནང། སྐྱ་སེར་སྟོང་ཕྲག་བརྒལ་བར་ཚེ་དབང་དང་བསླབ་བྱ་རྒྱ་ཆེར་སྩལ། ཚེས་བཅུ་གསུམ་ལ་འོན་ཆོས་སྡིངས་སུ་ཕེབས། རྒྱལ་ཚབ་རྒྱལ་སྲས་རིན་པོ་ཆེར་ཞབས་བརྟན་འབུལ་བ་གནང་ཞིང་
ཚུར་ཡང་ཞབས་བརྟན་དང་ཟུར་གསོས་བླ་ན་མེད་པ་མཛད། རིམ་གྱིས་སླར་ཡང་བསམ་ཡས་སུ་ཕེབས། མཆོད་མཇལ་ཞིབ་ཏུ་མཛད་ཅིང་སྙན་ཤལ་སོགས་བསྟན་པ་རྒྱས་པའི་ཐུགས་སྨོན་བླ་ན་མེད་པ་གནང། ཚེས་བཅོ་བརྒྱད་ལ་དགའ་ལྡན་ཁང་གསར་
དུ་ཕེབས། མི་དབང་ཕོ་ལྷབས་ཞབས་རྡུལ་སྤྱི་བོར་བླངས། སྟོན་ཕུར་བུ་ལྕོག་གི་རིགས་གསུམ་ལྷ་ཁང་གི་བཞིག་གསོས་ཀྱང་གཞི་ནས་གསར་དུ་བསྒྲུབས་པ་ལྟ་བུ་གནང་ཞིང། ཤིང་ཆ་རྣམས་ལྷ་སའི་ཁྱིམ་བདག་དཔལ་གྲོང་ཤག་པས་དྭང་བ་ཆེན་པོས་
ཕུལ༑ བཟོ་དང་བཀོད་པ་ཕུན་སུམ་ཚོགས་ཤིང་ལྡེབ་རིས་ཀྱི་ཚོན་རྩི། བཟང་གོས་ཀྱི་གནམ་རྒྱན་རྗིབས་གཡོགས་དང་བཅས་པ་མིག་གི་བདུད་རྩི་སྤུངས་པ་ལྟ་བུ་བཞེངས་ཤིང། རབ་གནས་སེམས་བསྐྱེད་སོགས་རྒྱས་པར་གནང། འདི་སྐབས་སྔ་ཕྱི་སྣ་
ཚོགས་ཤིག་ཏུ་ཕུར་བུ་ལྕོག་པ་དགེ་སློང་བློ་བཟང་བསྟན་འཛིན། དགེ་སློང་བྱམས་བ་འཕྲིན་ལས། དགེ་སློང་བསོད་ནམས་རྣམ་རྒྱལ། ཆོས་མཛད་བློ་བཟང་རྣམ་རྒྱལ་དང་དཀའ་བཅུ་ཡོན་ཏན་དཔལ་འབྱོར། རབ་འབྱམས་པ་ཡེ་ཤེས་སྐལ་ལྡན་

[072B] ཕྱི་དྲོ་སེམས་བསྐྱེད་བཀའ་ཆོས་སོགས་ཐར་པའི་ས་
བོན་ཐེབས་ངེས་པ་དང། མཇུག་ཏུ་དགེ་རྩ་རྣམས་བླ་ན་མེད་པ་ཡང་དག་བར་རྫོགས་པའི་བྱང་ཆུབ་ཏུ་བསྔོ་བའི་གསུང་བསྔོ་དང་སྨོན་ལམ་གྱི་རྒྱས་འདེབས་ཡང་དག་པར་གནང། ཟླ་བ་བརྒྱད་པ་ཤར་བའི་དུས་སུ་བླ་མ་དགེ་བའི་བཤེས་གཉེན་སོགས་
མཁས་མང་བརྒྱད་བརྒྱ་ཙམ་འདུས་པ་ལ་བྱང་ཆུབ་ལམ་གྱི་རིམ་པ་བདེ་ལམ་གྱི་བཀའ་ཁྲིད་སོགས་ཆོས་བཀའ་ཅི་རིགས་པ་གནང། རྗེ་བདག་ཉིད་ཆེན་པོས་འོད་གསལ་ཆོས་ཀྱི་སྐུ་མངོན་དུ་མཛད་པའི་དུས་ཁྱད་པར་ཅན་ལྔ་མཆོད་ཆེན་མོའི་ཉིན་མཆོད་གཏོར་ཕུན་
སུམ་ཚོགས་པས་མཆོད་ཅིང། དགུན་གྱི་རིང་སྐུའི་བཅད་རྒྱ་ཤིན་ཏུ་དམ་པ་ལ་བཞུགས། རྒྱལ་གྱི་ཟླ་བའི་དུས་སློབ་མའི་མཚན་ཉིད་ཐམས་ཅད་དང་ལྡན་པའི་ཉེ་གནས་རབ་འབྱམས་པ་བློ་བཟང་དར་རྒྱས་ཀྱིས་རང་ལ་བྱུང་བའི་དངོས་པོ་ཐམས་ཅད་བླ་མའི་བཀའ་དྲིན་
བསབ་པར་བྱ་བའི་ཆད་དུ་རྗེ་བཙུན་བླ་མ་དམ་པ་འདི་ཉིད་མཁར་རྡོ་དང་སྒྲུབ་སྡེ་གསུམ་གྱི་དགེ་སློང་རྣམས་ཚོགས་པའི་དབུས་སུ་སྤྱན་དྲངས་ཏེ་ལེགས་པར་སུལ་ཞིང། བསྟན་འགྲོའི་དཔལ་དུ་ཞབས་བད་ཡུན་རིང་པོར་བརྟན་པར་བཞུགས་དགོས་པའི་གསོལ་བ་
བཏབ་བ་ལ་དགྱེས་པ་ཆེན་པོ་དང་བཅས་ཏེ་བཀའ་བཞེས་བཟང་པོ་སྩལ། ཕྱི་དྲོའི་དུས་སུ་སེམས་བསྐྱེད་མཆོད་པ་ཕུན་སུམ་ཚོགས་པ་མཛད་སྐབས། འོ་ངེད་རང་ཚོ་ལ་དངོས་པོ་བྱུང་བ་རྣམས་བླ་མ་དཀོན་མཆོག་ལ་མཆོད་པ་དང་དགེ་འདུན་ལ་བསྙེན་བཀུར་

[073A]༄༅། །སོགས་བྱས་པའི་དགེ་རྩ་རྣམས་བླ་མེད་རྫོགས་པའི་བྱང་ཆུབ་ཏུ་བསྔོ་དགོས། ཞེས་བྱ་བ་ལ་སོགས་པ་གསུང་བཤད་རུས་པ་ཅན་མང་དུ་མཛད། ས་ལུག་གནམ་ལོ་གསར་ཚེས་ཀྱི་བསྐང་གསོ་སེམས་བསྐྱེད་སོགས་ཆོས་འབྱོར་གྱི་དགའ་
སྟོན་རྨད་དུ་བྱུང་བ་ནས། ཕོ་བྲང་ཆེན་པོར་སྐྱབས་མགོན་རྒྱལ་བའི་དབང་པོའི་མཇལ་ཕྱག་ལ་ཕེབས། ཕན་ཚུན་གྱི་འབུལ་གནང་ཕུན་སུམ་ཚོགས་ཤིང། དམ་པའི་ཆོས་ཀྱི་དཀའ་བའི་གནད་ལས་བརྩམས་ཏེ་གསུང་གླེང་ཤིན་ཏུ་ཞིབ་པ་གནང། ཕུར་བུ་ལྕོག་
ཉིད་དུ་ཕེབས་ནས་རབ་བྱུང་བསྙེན་རྫོགས་དབང་རྗེས་གནང་སོགས་གདུལ་བྱའི་རེ་བ་ལེགས་པར་སྐོང་བར་མཛད། ལྷ་ལྡན་སྨོན་ལམ་ཆེན་མོར་མད་ཇ་དང་འགྱེད་མཆོད་འབུལ་སོགས་སྔར་བཞིན་བསྐྱངས། ཟླ་བ་གསུམ་བར་སེར་འབྲས་དགེ་གསུམ་
བཀྲ་ཤིས་ལྷུན་པོ་སོགས་ཀྱི་བླ་མ་དགེ་བཤེས་དུམ་དང་ཨ་ལག་ཤག་གི་ཐོན་དར་རྒྱས་སོགས་མཁས་མང་རྒྱ་མཚོ་ལྟ་བུའི་དབུས་སུ་བྱང་ཆུབ་ལམ་གྱི་རིམ་པའི་ཁྲིད་ཡིག་འཇམ་པའི་དབྱངས་ཀྱི་ཞལ་ལུང་གཟབ་བཤད་མཐའ་ཆོད་པ། ལུང་རིགས་རྨད་དུ་བྱུང་
བས་བརྒྱན་ཅིད་ལོག་པའི་ཆོས་ལུགས་རྣམས་སུན་འབྱིན་པའི་ལེགས་པར་བཤད་པ་དང་བཅས་ཤིང། ཉམས་ལེན་གྱི་སྙིང་པོ་གནང་དུ་དྲིལ་བ་ཉིན་ལྟར་གྱིས་གནང་ཞིང། མཇུག་ཏུ་སེམས་བསྐྱེད་མཆོད་པའི་སྐབས་ས་སྐྱོང་བ་བསོད་ནམས་སྟོབས་རྒྱས་འཁོར་
དང་བཅས་པ་དང། རྒྱལ་བའི་ཡབ་རྗེ་དམ་པ་བསོད་ནམས་དར་རྒྱས། བཀའ་བློན་རྣམ་པ་སོགས་འཁོར་གྱི་སྐྱེ་བོ་གྲངས་ཀྱི་མཐའ་མངོན་པར་དཀའ་བལྟ་བུ་ལ་བླ་མ་མཆོད་པ་དང་འབྲེལ་བའི་ཚོགས་འཁོར་གྱི་དགའ་སྟོན་སྤེལ་བ་སྔོན་དུ་འགྲོ་བས། ཕྱི་དྲོའི་དུས་

[073B] སྦྱིན་པའི་བདག་པོ་རྣམས་ཀྱིས་ཀྱང་དངུལ་དཀར་གྱི་མཎྜལ། སྐུ་གསུང་ཐུགས་རྟེན། ན་བཟའ་
གོས་དར། དངུལ་སོགས་དང་ཇ་འཁོར་དྲུག་ཚན་གྲངས་མང་པོ་དང་བཅས་ཏེ་མངོན་པར་མཆོད་ནས་ཞབས་པད་ཡུན་རིང་དུ་བརྟན་དགོས་པའི་གསོལ་འདེབས་ས་སྐྱོང་ཉིད་ཀྱིས་ཞུས་པར་དགྱེས་པའི་བཀའ་བཞེས་བཟང་པོ་བཀའ་དྲིན་བསྐྱངས། ས་ག་
ཟླ་བའི་སྨྱུང་གནས་སོགས་བསྟན་འགྲོའི་དོན་གྱི་བྱ་བ་རྨད་དུ་བྱུང་བ་སྔར་བཞིན་དང། ཕྱག་ཆེན་ཡང་གསལ་སྒྲོན་མེའི་ལྗགས་ལུང་དང་བཀའ་གདམས་ཕ་ཆོས་ཀྱི་ལྗགས་ལུང་ཞིབ་བཤད་ཀྱིས་བརྒྱན་པ་གནང་ཞིང། ཁྱད་པར་དུ་མགོན་པོ་གསེར་གླིང་པའི་
དྲུང་དུ་མཉམ་མེད་ཇོ་བོ་ཆེན་པོས་བྱང་ཆུབ་ཀྱི་སེམས་ཀྱི་གདམས་པ་རིན་པོ་ཆེ་བཞེས་བའི་དོན་དུ་དཀའ་བ་དུ་མ་སྤྱད་ནས་ཕེབས་སྐོར་ལ་གསུང་བཤད་ཞིབ་ཏུ་གནང་ནས། བྱང་ཆུབ་ཀྱི་སེམས་རིན་པོ་ཆེ་ཞེས་བྱ་བའི་ཆོས་བླ་ན་མེད་པ་འདི་རྒྱུད་ལ་སྐྱེ་བའི་ཕྱིར་དུ་
འདི་ལྟར་འབད་དགོས་ཞེས་གསུང་བཤད་བློ་འཁྲུལ་ངེས་པ་གནང་བས་དེར་ཚོགས་ཐམས་ཅད་ལུས་ཀྱི་བ་སྤུ་ལྡང་བ་དང། མིག་ནས་མཆི་མ་འཁྲུག་བ་སོགས་དད་གདུད་བླ་ན་མེད་པ་འཕེལ། གྲ་ཚང་ཁག་ལ་མང་འགྱེད་དང་མཆོད་འབུལ་སོགས་སྔར་བཞིན་
གནང། དབྱར་གནས་ཀྱི་རིང་བཅད་རྒྱ་དང་དགག་དབྱེའི་བྱ་བ་རྣམས་ལེགས་པར་གྲུབ་ནས་ཕོ་བྲང་ཆེན་པོར་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་མཇལ་ཞུར་ཕེབས། ཟླ་བ་བརྒྱད་པར་བླ་མ་མཁན་ཆེན་ཡང་སྡིང་སྤྲུལ་སྐུ་སོགས་

[074A]༄༅། །གཙང་དབུས་ཀྱི་མཁས་འདུས་གོང་དུ་བཤང་པ་དང་འདྲ་བ་ལ་བྱང་ཆུབ་བདེ་ལམ་གྱི་བཀའ་ཁྲིད་ཕུན་སུམ་ཚོགས་པ་ལུང་རིགས་དྲི་མ་མེད་པ་དང་བཅས་ཏེ་ཞིབ་བར་སྩལ། ཕུར་བུ་ལྕོག་ཉིད་དུ་དགེ་སློང་རྣམས་ལ་དྲིལ་བུ་པའི་ལུགས་ཀྱི་དཔལ་འཁོར་ལོ་
སྡོམ་པ་ལྷ་ལྔའི་དབང་སྟ་གོན་དང་བཅས་པ་གནང་ནས། དགེ་སློང་རྣམས་བསོད་སྙོམས་ལ་ཕེབས་ཁར་ལུགས་གཉིས་ཀྱི་བསླབ་བྱ་ནན་ཏན་དུ་སྩལ། ལྔ་མཆོད་སོགས་སྔར་རྒྱུན་ལྟར་དང་དགུན་གྱི་རིང་སྐུའི་བཅད་རྒྱ་དམ་པར་བཞུགས། ལྕགས་སྤྲེ་གནམ་ལོ་
གསར་པའི་རང་ཞལ་ངོམས་པའི་དུས་ཀྱི་དགའ་སྟོན་ཐོག་དཔལ་ལྡན་འདོད་ཁམས་ཀྱི་དབང་མོ་སྲིད་གསུམ་བདག་མོར་ཚེས་གཏོར་ཟབ་རྒྱས་དང་སྒྲུབ་སྡེ་ཕན་ཚུན་གྱི་སེམས་བསྐྱེད་སོགས་སྔར་རྒྱུན་དང། ལྷ་ལྡན་སྨོན་ལམ་ཆེན་མོའི་མང་ཇ་དང་རྟེན་རྣམས་
ལ་མཆོད་འབུལ་སྙན་ཤལ་སོགས་སྔར་ལྟར་གནང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐུགས་རྗེ་ཅན་དེ་ཉིད་ཀྱིས་མཽ་གལ་དང་ཤཱཀྱ་རྣམས་ལ་ལས་བདག་གིར་བྱ་བ་ལས་མ་འདས་སོ། ཞེས་གསུངས་པ་ལྟར་
ཁོ་བོ་ཅག་ལྟ་བུ་ལ་པཎ་ཆེན་ཐམས་ཅད་མཁྱེན་པ་ཆེན་པོའི་ཞབས་རྡུལ་གྱི་ཆ་ཤས་ཀྱི་ཡོན་ཏན་ཡང་མེད་མོད་ཀྱང་པཎ་ཆེན་ཆོས་ཀྱི་རྒྱལ་པོའི་མཚན་གྱི་བྱིན་རླབས་ལ་བརྟེན་ནས་བསྟན་པ་རིན་པོ་ཆེའི་ཞབས་འདེགས་སུ་འགྱུར་བ་དང་ལས་བཟློག་ཏུ་
མེད་པའི་མཐུ་རྣམས་ལ་དགོངས་ནས། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བཀའ་དྲིན་མཚུངས་མེད་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་བཀའ་དང། སྐྱབས་མགོན་དམ་པ་འདི་ཉིད་ཀྱི་བཀའ་དང། ལ་མོ་ཆོས་སྐྱོང་ཆེན་པོའི་ལུང་

[074B] གསེར་ཞོ་ལྔ། རྟགས་བརྒྱད་དྲི་མ་མེད་བ་རྣམས་སྩལ་བ་སྤྱི་བོར་སྨིན། སྐྱབས་མགོན་ཐམས་ཅད་མཁྱེན་པ་
ཆེན་པོའི་མཇལ་ཞུ་དང་ཆོས་ཀྱི་གསུང་གླེང་ཞིབ་རྒྱས་སྔར་ལྟར་མཛད་ཅིང། དགའ་ལྡན་ཁང་གསར་དུ་ཕེབས། དཔྱིད་དུས་ཀྱི་ལམ་ཁྲིད་ཆེན་མོར་འདུས་ཚོགས་ཤིན་ཏུ་ཆེ་ཞིང་བསྙེན་བཀུར་ཡང་ཕུན་སུམ་ཚོགས་པ་དབྱར་གྱི་ཆུ་བོ་ལྟང་འཕེལ། རྗེ་བླ་མ་འདིས་
ཆོས་ཀྱི་རྒྱལ་པོ་ཙོང་ཁ་བ་ཆེན་པོའི་ལེགས་པར་བཤད་པའི་ཆོས་ཀྱི་ཆར་ཕབ། མཇུག་གི་སེམས་བསྐྱེད་མཆོད་པའི་སྐབས་མི་དབང་ཕོ་ལྷ་བ་སོགས་སེར་སྐྱ་དཔག་ཏུ་མེད་པ་ལ་ཐེག་པ་ཆེན་པོའི་སེམས་བྱང་ཆུབ་ཀྱི་ཐུགས་བཟང་པོས་བསྐྱེད་པའི་བཀའ་
དྲིན་ཟླ་མེད་བ་མགོན་བོ་ཨ་ཏི་ཤའི་ཕྱག་ལེན་བླ་ན་མེད་པ་མཛད། མཇུག་ཏུ་རྒྱུད་སྟོད་སྨད་ཀྱི་དགེ་འདུན་རིག་པ་འཛིན་པ་མང་པོ་ལ་རིམ་གཉིས་ཀྱི་བཀའ་ཁྲིད་ཟབ་མོ་དང་བསྙེན་བཀུར་ཕུལ་དུ་ཕྱིན་བ་བཅས་གནང་ཞིང་དངུལ་ཞོ་རེའི་འགྱེད་ཀྱང་སྩལ། གཞན་
ཡང་སེར་འབྲས་དགེ་གསུམ་སོགས་ལ་མང་ཇའི་བསྙེན་བཀུར་ཡང་མཛད། ཟླ་བ་བཞི་པའི་དུས་སུ་སྨྱུང་གནས་ཀྱི་བྱ་བ་སྦྱོར་དངོས་རྗེས་གསུམ་ཚང་བ། སྐལ་ལྡན་གྱི་སྐྱེ་བོ་མང་བོ་ལ་རབ་བྱུང་བསྙེན་རྫོགས་དབང་རྗེས་གནང་སོགས་ཆོས་ཀྱི་ཆར་ཕབ། དབྱར་
གནས་ཀྱི་དུས་སུ་སྐུའི་བཅད་རྒྱ་མཛད་ཅིང་དགག་དབྱེ་ལྗོངས་རྒྱུ་དང་བཅས་པ་གྲུབ་ནས། ཟླ་བ་བརྒྱད་པའི་ནང་དུ་བདེ་ལམ་གྱི་བཀའ་ཁྲིད་སོགས་བསྟན་པ་རིན་པོ་ཆེ་ཡུན་རིང་པོར་མི་ཉམས་ཤིང་རྒྱས་པའི་བཀའ་དྲིན་མཚུངས་པ་མེད་བ་སྔར་བཞིན་སྩལ་

[075A]༄༅། །ལྔ་མཆོད་ཀྱི་མཆོད་བ་དང་དགུན་གྱི་དུས་སུ་བདེ་སྟོང་དབྱེར་མེད་པའི་ཏིང་ངེ་འཛིན་ཟབ་མོ་ལ་སྔར་བཞིན་དུ་བཞུགས། བྱ་ཡི་ལོ་ལྕགས་ཁམས་ཅན་གྱི་དགའ་སྟོན་གསར་དུ་དོམས་སྐབས་འདོད་ཁམས་དབང་ཕྱུག་རེ་མ་ཏཱིར་ཚེས་
གཏོར་སེམས་བསྐྱེད་སོགས་སྔར་བཞིན་དང། སྨོན་ལམ་ཆེན་མོར་མང་ཇ་དང། ཇོ་ཤཱཀ་རྣམ་གཉིས་ཀྱིས་མཚོན་པའི་རྟེན་རྣམས་ལ་མཆོད་འབུལ་ཐུགས་སྨོན་སོགས་རྒྱས་པར་མཛད། ནག་པ་ཟླ་བའི་དུས་སུ་ཞྭ་སེར་བསྟན་པའི་གསལ་བྱེད་དེ་
མོ་སྤྲུལ་སྐུ་སོགས་སེར་འབྲས་དགེ་གསུམ་གྱི་བླ་མ་སྤྲུལ་སྐུ་སོགས་མང་བ་དང། དབུས་གཙང་གི་མཁས་མང་འདུས་པ་རྒྱ་མཚོ་ལྟ་བུའི་དབུས་སུ་བྱང་ཆུབ་ལམ་གྱི་རིམ་པའི་བཀའ་ཁྲིད་ཤིན་ཏུ་རྒྱས་པ་དང། ཕོ་ལྷ་བ་བསོད་ནམས་སྟོབས་རྒྱས་
སོགས་སེར་སྐྱ་གྲངས་ལས་འདས་བ་ལ་ཐེག་བ་ཆེན་པོར་སེམས་བསྐྱེད་པའི་བཀའ་དྲིན་སྩལ་ཞིང་གཞན་ཡང་དད་ལྡན་གྱི་སྐྱེ་བོ་རྣམས་ལ་གཅོད་དབང་གཅོད་ཁྲིད། སྤྱན་རས་གཟིགས་ཀྱི་རྗེས་གནང། སྙིང་པོ་དོན་གསུམ་གྱི་ཁྲིད། ཚེམ་བུ་དམར་
ཁྲིད་སོགས་ཤིན་ཏུ་ཟབ་ཅིང་མང་བ་དང། ས་ཟླའི་དུས་སྨྱུང་གནས་ཀྱི་ཆོ་ག་དང་བསྐྱེད་རྫོགས་ཀྱི་ཁྲིད་སོགས་བསྟན་འགྲོའི་དོན་རྨད་དུ་བྱུང་ཞིང་རྒྱ་ཆེ་བ་སྔར་བཞིན་འཕེལ་བར་བཞུགས། སྐབས་འདིར་བྱེས་མཁས་མང་གྲྭ་ཚང་གི་གྲྭ་ཁང་ཆུང་སྐྱོན་
ཡོད་པར་བརྟེན་གྲྭ་མང་འདུས་སྤྱི་ནས་གཞུང་ས་མཆོག་ཏུ་གྲྭ་ཁང་གསར་བཞེངས་གནང་དགོས་པའི་བསྐུལ་མ་ཞུ་བར་གསོལ་བ་བཏབ་པ་བཞིན། རྗེ་འདིས་ཀྱང་རྫས་ལས་བྱུང་བའི་གཞིའི་ཕན་ཡོན་ལ་དགོངས་ནས། ནང་མཛོད་དྲི་མ་མེད་པ། གསེར་

[075B] དངུལ་སྲང་ཆེན་བརྒྱ་དང་ལྔ་བཅུ། གོས་ཡུག་ཆེན་གསུམ། གསེར་ཤོག་དང་ཁ་བཏགས་ཕོན་ཆེ་བའི་དངོས་སྐྱེས་སོགས་རྒྱ་ཆེ་བ་དང་བཅས་ཏེ་ས་སྐྱོང་ཕོ་ལྷ་བར་བཀའ་གནང་བ་རྣམས། མི་དབང་བསོད་ནམས་སྟོབས་རྒྱས་ནས་ཀྱང་
དང་བ་ཆེན་པོས་བཀའ་སྦྱི་བོས་ནོས། གྲྭ་ཁང་རྙིང་པ་དེའི་ལྡེབ་བྲིས་ལ་དཔལ་རྟ་མགྲིན་གྱི་ལྷ་ཚོགས་དང་བཀའ་སྡོད་སོགས་ཀྱི་སྐུ་བྱིན་ཅན་ཤིན་ཏུ་གཉན་པ་མང་བ་གཞན་གྱིས་བལྟ་བར་ཡང་མི་བཟོད་པ་ལྷ་བུར་གནས་པ་ལ། རྗེ་འདི་ཉིད་ནས་ཨརྒའི་
ཆོ་ག་མཛད་དེ། དེའང་ཡེ་ཤེས་པའི་དཀྱིལ་འཁོར་གྱི་ལྷ་ཚོགས་ཐམས་ཅད་མེ་ལོང་གི་ནང་དུ་གཟུགས་བརྙན་གྱི་ཚུལ་དུ་སྤྱན་དྲངས་ནས་རྟ་མགྲིན་ཁང་གི་དཔལ་རྟ་མཆོག་རོལ་པའི་སྐུ་ཕྲག་ཏུ་འཇོག་པར་མཛད། དེ་ནས་རྗེ་བླ་མ་ཉིད་ཀྱིས་ས་དཀར་གྱི་
སྐྱོམ་བསྣམས་ནས་ཐོག་མ་ཁོ་ནར་གཟའ་རྒོད་ཀྱི་གཟུགས་བརྙན་ལ་བྱུག་པར་མཛད། དེ་ནས་རིམ་བཞིན་ལྷའི་འཁོར་ལོའི་ཆོགས་ཐམས་ཅད་མི་མངོན་པར་བྱུག་པར་མཛད། དེ་རྗེས་སུ་འུལ་མི་ལ་སོགས་བའི་སྐྱེ་བོ་རྣམས་ཀྱིས་རྩིག་པ་རྣམས་བཤིག་
པར་འཚུབ་འགྱུར་ཅུང་ཟད་ཀྱང་མེད་བར་བདེ་བར་རིམ་གྱིས་མཐར་ཕྱིན་ཅིང། དེ་དག་གི་ཚེ་ཚུགས་སྟོན། བར་སྟོན། གྲོལ་སྟོན་སོགས་དང་ལེགས་གསོལ་མཐའ་དག་ལ་གསེར་དངུལ། བཟང་གོས་གྱོན་པའི་རིགས། རྟ་ནོར་སོགས་དངོས་སྐྱེས་
ཕུན་སུམ་ཚོགས་པས་དེར་ཚོགས་ཚང་མ་ཚིམ་པར་མཇད། རྗེ་བླ་མ་ཉིད་ནས་ཐུན་མོང་མིན་པའི་ལྗགས་བཀོད་མཛད་དེ་གཙང་ཁང་སྦུག་ཏུ་རྟེན་གཙོར་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་དང། གཡས་སུ་ཐུབ་པའི་དབང་པོའི་སྐུ་གཟི་འོད་འབར་བ་

[076A]༄༅། །གཡོན་དུ་འོད་དཔག་མེད་དེ། དེ་གསུམ་གའང་སྐུ་ཚད་ཐོག་སོ་ཕྱེད་གཉིས་ཙམ་དང་འཁོར་ཉེ་བའི་སྲས་བརྒྱད་དང་སྒོ་བསྲུང་ཁྲོ་བོ་གཉིས་དང་བཅས་པ་བཞེངས་སྐུ་ཐོག་ཚད་མ་གྲང་གསེར་གྱིས་ལེགས་པར་ཕྱུགས་ཏེ་རྗིབ་མོར་གཡོགས་
པ༑ རྒྱབ་ཡོལ་སོགས་ལ་རིན་པོ་ཆེའི་རིགས་ཤེལ་དཔྱད་སྣ་ཚོགས་ཀྱིས་ཕྱུག་པ། གཟུངས་གཞུག་འཇིག་རྟེན་ན་དཀོན་བ་རིང་བསྲེལ་རྣམ་བཞི། སྐུ་གསུང་ཐུགས་རྟེན། རིན་པོ་ཆེ་དང་གོས་དར་གྱི་རིགས། ནོར་ལྷ་ཕོ་མོ། ལྷ་བུམ། ཀླུ་བུམ་སོགས་
བརྗོད་ལས་འདས་པ་མདོ་རྒྱུད་དམ་བའི་ཕྱག་ལེན་བཞིན་རྗེ་ཉིད་ནས་ཐུགས་ཉམས་སུ་བསྟར་ཞིང་སོ་སོའི་གོ་བབས་དང་བསྟུན་པའི་བཟང་གོས་ཀྱི་ན་བཟའ། སྙན་ཤལ། འཕན། བླ་བྲེ། གདུགས། རྒྱལ་མཚན་སོགས་བཀོད་པ་ཕུན་སུམ་ཚོགས་བའི་མཆོད་
རྫས་དང། གསེར་སྐུ་དང་ལི་སྐུ་བརྒྱ་ལྷག་ཙམ་གྱི་རྟེན་གཙོར་རྗེ་ཉིད་ཀྱི་སྐུ་འདྲ་རིན་པོ་ཆེ་མིག་གི་བདུད་རྩི་སྤུངས་པ་ལྟ་བུར་གསར་བཞེངས་མཛད། གདུང་རྟེན་དྲུག་ཅུ། སྐུ་ཐང་སོགས་འཇིག་རྟེན་གྱི་མིག་གི་བདུད་རྩི་སྤུངས་པ་ལྟ་བུ་བསྒྲུབ་པར་མཛད་པ་རྣམས་
ཀྱང་ལེགས་པར་མཐར་ཕྱིན། ཟླ་བ་བརྒྱད་པའི་ནང་དུ་ཕྱོགས་ཐམས་ཅད་ནས་མཁས་མང་སྟོང་ཕྲག་འདུས་པ་ལ་བྱང་ཆུབ་བདེ་ལམ་གྱི་ཟབ་ཁྲིད་རྨད་དུ་བྱུང་བ་སྩལ། ཟླ་བ་དགུ་པའི་ཚེས་གསུམ་གཟའ་སྐར་འཕྲོད་སྦྱོར་བྱེད་པ་སོགས་ཕུན་སུམ་ཚོགས་པའི་
དུས་སུ་རྗེ་བླ་མ་རྡོ་རྗེ་འཆང་ཆེན་པོ་ཉིད་ཀྱིས་རྡོ་རྗེ་སློབ་དཔོན་མཛད་ཅིང། བླ་མ་དམ་པ་བསོད་ནམས་བཟང་པོ་དང་བྱེས་སློབ་དཔོན་མཁས་དབང་ངག་དབང་དོན་གྲུབ། རྒྱུད་སྟོད་ཀྱི་རྡོ་རྗེ་འཛིན་པ་བསྙེན་སོང་བཅུ་དྲུག་གིས་ཆོག་གྲོགས་མཛད་ནས། དཔལ་

[076B] དངོས་གཞིའི་ཉིན་སྦྱན་འདྲེན་གྱི་དུས་སུ་རྒྱུད་པ་རྣམས་ཀྱིས་རོལ་མོ་མཛད་ཅིང། རྗེ་བླ་མ་འདི་ཉིད་ཀྱིས་སྔར་རྟ་མགྲིན་
གྱི་སྐུ་ཕྲག་ཏུ་བཅུག་པའི་མེ་ལོང་གདན་འདྲེན་གནང་བས། དེར་འདུས་ཀྱི་མི་ཐམས་ཅད་སེམས་སྐྱོ་བའི་རང་བཞིན་དུ་གྱུར། མཇུག་ཆོག་ཞི་རྒྱས་ཀྱི་སྦྱན་སྲེག་དང་བཅས་པ་གྲུབ་རྗེས་གསུང་ཆོག་པ་རྣམས་ལ་སྟོན་འབུལ་བླ་ན་མེད་པ་དང་གྲྭ་ཚང་ལ་རབ་
སྟོན། འགྱེད། གྲྭ་ཇ་བཟང་པོ་བཅས་སྩལ། གྲྭ་ཁང་གི་ཞལ་བསྲོར་གྲྭ་ཇ་གཉིས། ཁ་བཏགས་སྐྱ་ཆེན་རེ་དང་གྲྭ་ཚང་གསུམ་ཚོགས་ལ་དངུལ་སྐར་ལྔ་རེའི་སྐུ་འགྱེད་གནང་བ་སོགས་བཀའ་དྲིན་ཕུལ་དུ་
ཕྱིན་པར་མཛད། འདི་སྐབས་སྔ་ཕྱི་ངེས་པ་མེད་པར་སྦྲ་ཤོག་དཀོན་མཆོག་ཚེ་རིང། ནག་ཆུ་ཨེར་ཁེ་མེར་རྒན། ཕུར་བུ་ལྕོག་རབ་འབྱམས་པ་ངག་དབང་དཔལ་ལྡན། རབ་འབྱམས་པ་བྱམས་པ་ཡེ་ཤེས་སོ་སོ་ནས་སྒྲུབ་སྡེ་གསུམ་སོགས་ལ་སེམས་
བསྐྱེད་མཆོད་པ་རེ་བཏང་བའི་ཚོགས་དབུར་ངམ་པ་འདི་ཉིད་སྦྱན་དྲངས། འབུལ་བ་དང་ཞབས་ཏོག་ཕུན་སུམ་ཚོགས་པ་དང། ཕྱི་དྲོ་རིམ་བཞིན་སེམས་བསྐྱེད་གསུང་བཤད་ལམ་རིམ་ཆ་ཚང་སོགས་གནད་བསྡུས་པ་ཟབ་རྒྱས་གསུངས། དེ་ནས་
ཟླ་བ་བཅུ་པར་ལྔ་མཆོད་དང་དགུན་གྱི་རིང་སྐུའི་བཅད་རྒྱ་དམ་པར་བཞུགས། ཆུ་ཁྱི་གནམ་ལོ་གསར་བའི་དགའ་སྟོན་རྨད་དུ་བྱུང་བ་དང་སྒྲུབ་སྡེ་གསུམ་གྱི་སེམས་བསྐྱེད་མཆོད་པ་སོགས་སྔར་བཞིན་དང། སྨོན་ལམ་ཆེན་མོར་མང་ཇའི་བསྙེན་བཀུར་དང་ཇོ་

[077A]༄༅། །ཤཱཀ་རྣམ་གཉིས་སོགས་ལ་སྙན་ཤལ་མཆོད་འབུལ་བཅས་སྔར་ལྟར་གནང། ནག་ཟླའི་དུས་སུ་ལོ་ལྟར་གྱི་གྲྭ་ཚོགས་ཕུན་སུམ་ཚོགས་པར་ལམ་རིམ་གྱི་ཁྲིད་གསུང་བཤད་རྨད་དུ་བྱུང་བ་དང། མཇུག་ཏུ་དགེ་འདུན་གྱི་སྡེ་རྣམས་དང་སྐྱ་པོའི་
ཚོགས་ལ་སོགས་པར་སེམས་བསྐྱེད་མཆོད་པ་ཟབ་བཤད་དང་བཅས་པ་སྩལ། ས་ག་ཟླ་བའི་ནང་དུ་སྨྱུང་གནས་དང་བསྐྱེད་རྫོགས་ཀྱི་ལྗགས་ཁྲིད། མཇུག་ཏུ་བཏང་རག་གི་བསྐང་གསོ་སོགས་ཤིན་ཏུ་རྒྱས་པར་གནང། གདན་ས་ཆེན་པོ་འབྲོག་རི་
བོ་ཆེ་དགེ་ལྡན་རྣམ་པར་རྒྱལ་བའི་གླིང་གི་རྟེན་གྱི་གཙོ་བོ་ཐུབ་དབང་ཚུལ་ཁྲིམས་མར་གསེར་ཟངས་ལས་གྲུབ་པའི་ཁྲི་དྲུག་འགྱོགས་རྒྱ་ཕུབས་ཀ་བ་ལ་འབྲུག་འཁྲིལ་བའི་གཟུགས་དང་བཅས་པ་བཟོ་བཀོད་ཕུན་སུམ་ཚོགས་པ་བཟོ་དགོས་པའི་
ལྗགས་བཀོད་ཞུ་རྟེན་བཟང་པོ་དང་བཅས་ཏེ་གཞུང་ས་མཆོག་ཏུ་འབུལ་བར་མཛད་པ། ས་སྐྱོང་བ་མི་དབང་ཕོ་ལྷ་བས་ཁུར་བཞེས་ཀྱིས་འདི་ལོ་ལེགས་པར་གྲུབ་ཅིང་རབ་ཏུ་གནས་པའི་ཆོ་ག་མཛད་པའི་གསུང་གྲོགས་སུ་རྒྱུད་སྟོད་གྲྭ་པ་བརྒྱད་གྲྭ་དང་
བཅས་ཟླ་བ་ལྔ་པའི་ཚེས་གསུམ་ལ་ལྷས་ནས་ཕེབས། གསང་སྔགས་མཁར་དུ་བཞུགས། མགོན་པོ་ཕྱག་དྲུག་པའི་སྐུ་མདུན་དུ་བསྟན་པ་རྒྱས་ཤིང་འགྲོ་བ་བདེ་བའི་འཕྲིན་བཅོལ་དང། གྲྭ་དམངས་ལ་མཇལ་ཁ་བཅས་གནང། དགའ་ལྡན་དུ་ཕེབས་
ཚེས་ལྔ་ལ་རབ་གནས་ཀྱི་སྟ་གོན་དང་དྲུག་ལ་དངོས་གཞི། བདུན་ལ་མཇུག་ཆོག་དང་བཅས་པ་གནང། ཚེས་བརྒྱད་ལ་བརྒྱ་མཆོད་ལ་སོགས་པའི་མཆོད་པ་དང་བཅས་ཏེ་མཆོད་མཇལ་ཞིབ་པར་མཛད། ཚེས་དགུ་ལ་རྗེ་བླ་མ་ཉིད་ཀྱིས་གཙོ་མཛད་རྒྱུད་

[077B] ཁྲི་ཆེན་རྒྱལ་མཚན་སེངྒེ་བཞུགས་སྐབས་དགའ་ལྡན་ན་བཞུགས་པའི་སྐུ་འདྲ་སོགས་ལ་བཞིག་གསོས་མང་དུ་མཛད་པ་དང་ལྷན་ཅིག་མགོན་ཁང་དུ་བཞུགས་པའི་དཔལ་རྡོ་རྗེའི་འཇིགས་བྱེད་ཆེན་པོ་
དང་ཡེ་ཤེས་ཀྱི་མགོན་པོ་ཕྱག་དྲུག་པ་འཁོར་བཅས་དང་དམ་ཅན་ཆོས་ཀྱི་རྒྱལ་པོ་རྣམས་ལའང་ཚོན་གསར་པ་རེ་གསོལ་བར་མཛད་པ་སོགས་ལྷག་བསམ་དག་པའི་མཛད་པ་ཡིན་མོད། ཚོན་བྱིན་མི་ཆགས་པའི་ལྷ་སྐུ་གསར་བཞེངས་ལྟ་བུ་བརྗིད་མི་ཆགས་
པར་དགོངས་ནས། ཟངས་གཞོང་གཙང་མ་ཆེ་བ་ཞིག་ཏུ་གུར་ཀུམ་བཟང་པོ་དང་བཅས་པའི་ཆུས་བཀང་བ་ལ་རྒྱུད་པ་རྣམས་ཀྱིས་དཔལ་རྡོ་རྗེ་འཇིགས་བྱེད་ཀྱི་རྩ་བའི་སྔགས་བཟླས་པའི་ཞལ་ཕུ་འགྲིམས་པར་མཛད། དེ་ནས་ཁ་བཏགས་བཟང་པོ་རྣམས་
དེ་ལ་སྦངས་ཏེ་ལྷ་རྣམས་ཀྱི་སྤྱི་བོ་ནས་བཟུངས་ཏེ་ཚོན་གསར་པ་རྣམས་ལ་ཁྲུས་མཛད་པས། ཚོན་གསར་པ་རྣམས་ལྷག་མ་མ་ལུས་པར་དག་ནས་སྔོན་བཞིན་དུ་བརྗིད་ཆགས་པ་སྨུག་འཛི་རི་བར་གྱུར་སོང་གསུང་ཞིང། གྲུབ་པའི་དབང་ཕྱུག་ཆེན་པོ་ཁྲི་ཆེན་
ནོ་མིན་ཏ་ན་ནས་ཀྱང། ཨི་ཤི་རི་དེ་ལྟ་བུ་འཕྱིད་ཐུབ་པ་ཁྱེད་གྲུབ་ཐོབ་ཆེན་པོར་སྣང། ཞེས་རྩེད་མོའང་གསུངས། དེ་གོང་ཞིག་ན་རྗེ་བླ་མ་འདི་ཉིད་ཀྱི་མནལ་ལམ་ལ། དགའ་ལྡན་གྱི་འོག་གི་ཤིང་རྩེ་རྣམས་ལ་མེ་ལྕེ་ཆེར་འབར་ཏེ་གྲྭ་པ་རྣམས་བྲོས་ནས་
ཕེབས་ཀྱིན་འདུག་པ་ལ་གྲྭ་པ་ཞིག་ནས་ཤོག་དྲིལ་ཞིག་ཕྱག་ཏུ་གཏད་ནས་འདི་ཁྱེད་ལ་སྟེར་ཐུབ་པས་བློ་བདེ་ཟེར་བ་ཞིག་གཟིགས་པ་དེའང་ཚུལ་འདི་ལ་ལྟ་བར་འདུག་གསུངས་ཤིང་བསྐང་གསོ་བ་རྣམས་ལ་ཡོན་ཁ་བཏགས་རེའང་འབུལ་བར་མཛད། རྒྱུད་

[078A]༄༅། །ཁང་ཤར་བྱང་གི་གྲྭ་པ་བརྒྱ་སྐོར་ལའད་བཀའ་ཆོས་ཟབ་པར་སྩལ། ཡངས་པ་ཅན་དུ་ཚོགས་ཡོངས་ལ་དགའ་ལྡན་ལྷ་བརྒྱ་མའི་ཁྲིད་དང་རྟེན་འབྲེལ་བསྟོད་པའི་ལྗགས་ལུང་བཅས་གནང། ཚེས་བཅུའི་ཉིན་ཕོ་བྲང་ཆེན་པོ་པོ་ཏ་ལ་ནས་
ངེས་དོན་གྱི་མཁས་གྲུབ་ཆེན་པོ་ཁྲི་ཆེན་ནོ་མིན་ཧན་ཕེབས་པ་དང་མཇལ་ངོས་ཆོས་ཀྱི་གནད་ལས་བརྩམས་པའི་གསུང་བགྲོས་ཞིབ་པར་གནང། ཚེས་བཅུ་གཅིག་ལ་ཆུམ་མདར་ཕེབས། ཚེས་བཅུ་གཉིས་ལ་སྟོད་རྒྱུད་གྲྭ་ཚང་བླ་མ་ཚོགས་ཡོངས་དང་
བཅས་ཏེ་འདུ་ཁང་གསར་བཞེངས་ལ་རབ་ཏུ་གནས་པའི་ཆོ་གའི་སྟ་གོན་མཛད། བཅུ་གསུམ་ལ་དངོས་གཞི། བཅུ་བཞི་ལ་མཇུག་ཆོག་རྒྱས་པར་མཛད། དེ། དམ་ཚིག་པ་སོ་སོ་ལ་ཡེ་ཤེས་པ་དབྱེར་མེད་དུ་བསྲེ་བར་མཛད། ཚེས་བཅོ་ལྔ་ལ་གསོ་སྦྱོང་གི་
བྱ་བ་ལེགས་པར་གྲུབ་ནས། ཚོགས་ཡོངས་ལ་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་རྩ་བའི་རྒྱུད་ཀྱི་དོན་འཆད་པའི་འགྲེལ་པ་བཞི་སྦྲགས་ནས་ཆོས་ཐུན་གཅིག་སྩལ་ཞིང་དངུལ་དང་ཁ་བཏགས་སྐྱ་ཆེན་རེའི་འགྱེད་བཅས་གནང། ཤར་རྩེ་
མཁན་པོ་ངག་དབང་ལྷུན་གྲུབ་ཀྱིས་ཀྱང་བླ་བྲང་རང་ནས་འབུལ་བ་ཞབས་ཏོག་ཕུན་སུམ་ཚོགས་པ་ཞུས། ཚེས་བཅུ་དྲུག་ལ་ཆིབས་བསྒྱུར་མཛད་དེ་བདེ་མོ་ཐང་གི་མཆོད་མཇལ་ཞིབ་རྒྱས་དང། མང་འགྱེད་བསླབ་བྱ་དང་བཅས་པ་ནན་ཏན་དུ་གནང། དེ་
ཞོར་ཕག་མོ་ཆོས་སྡེའི་མདུན་དུ་གོས་སྐུ་གསར་བཞེངས་ལ་ཕྱག་ནས་དང་མི་དམངས་ལ་ཕྱག་དཔང་གི་བྱིན་རླབས་བཅས་གནང། སྟག་རྩེའི་ཀླུ་སྡིངས་སུ་མི་དབང་ཕོ་ལྷ་བའི་སྲས་ཆུང་ད་ལས་སྦཱ་དུར་གྱིས་སྦྱན་འདྲེན་ཞུས་པ་ལྟར་ཕེབས། གསུང་གླེང་

[078B] གསོལ་སྟོན་ཀྱང་ཕུན་སུམ་ཚོགས་པ་ཞུས། དེ་ནས་ལོ་དགོན་དུ་ཕེབས། དགེ་འདུན་རྣམས་ལ་མང་འགྱེད་ཁ་བཏགས་གཉིས་རེ་དང་བརྒྱ་མཆོད། མཆོད་མཇལ་སོགས་ཀྱང་ཞིབ་རྒྱས་གནང་ཞིང། ཚོགས་
ཡོངས་ལ་སྐྱབས་འགྲོའི་ཁྲིད་ཀྱང་སྩལ། ཆོས་བཅུ་དགུའི་ཉིན་ཞོགས་གུར་སྨོན་དུ་ཕེབས། ཚོགས་ཡོངས་ལ་བྱང་ཆུབ་བདེ་ལམ་གྱི་ཁྲིད་དང། བླ་མ་དམ་པ་གྲུབ་པའི་དབང་ཕྱུག་དོན་ཡོད་མཁས་གྲུབ་རིན་པོ་ཆེའི་རྣམ་ཐར་གྱི་ལུང་བཅས་གནང་ཞིང། མཆོད་
མཇལ་ཡང་ཞིབ་རྒྱས་མཛད། དེར་བཞུགས་རིང་མང་ཇ་གཉིས་རེ་ཆག་མེད་དང་ཊམ་རེའི་རྩིས་ཀྱི་ཕྱག་འགྱེད། དངུལ་སྲང་བཅོ་ལྔ་དང་གོས་ཡུག་བཅས་ཀྱིས་གཙོས་པའི་སྤྱི་འབུལ་ཚན་ཆེ་བ་སྦྱིན་འཇགས་མཛད་ཅིང། ཚུར་ཡང་མཎྜལ། སྐུ་གསུང་ཐུགས་རྟེན་
ན་བཟའ་ཆ་ཆང། དངུལ་སྲང་སུམ་ཅུ་ཙམ་གྱི་ཞབས་བརྟན་ཕུལ་བ་བདག་གིར་བཞེས། གུར་སྨོན་གྱི་རི་ཁྲོད་དང་བྱང་ཆུབ་གླིང་གཉིས་སུ་སྦྱན་འདྲེན་ཞུས་དོན་ལྟར་ཕེབས་ནས་ཚོགས་འཁོར་དང་བླ་མ་མཆོད་པའི་ལུང་སོགས་གནང་ཞིང། ཞག་བཅུ་ཐོག་ནས་
ཆིབས་ཁ་བསྒྱུར། འཕན་ཡུལ་མདར་སྲས་ཁང་གྲྭ་པ་ཕྱེད་ཉིས་བརྒྱ་སྐོར་ལ་ཕྱག་དབང་དང། གཞན་ཡང་འདི་དག་གི་སྔ་ཕྱི་རྣམས་སུ་ཕྱོགས་ཕྱོགས་ནས་སེར་སྐྱ་གྲངས་མེད་འདུས་པ་ལ་ཕྱག་དབང་ཕྱག་མ་དུད་མ་ཎིའི་ལུང་སོགས་མཐོང་ཐོས་དྲན་རེག་གི་སྒོ་ནས་
ཐར་པའི་ས་བོན་ཁྱད་པར་ཅན་བསྐྲུན་པར་མཛད། འདི་ལོ་སེར་འབྲས་ཀྱི་རིགས་གྲྭར་མང་འགྱེད་དང་གྲྭ་ཚང་གི་ཆོས་ཐོག་སོ་སོ་དང་སྐབས་བསྟུན་གྱི་འགྱེད་གྲྭ་ཇ། སྦྱི་འབུལ། མཆོད་རྫས་སོགས་རྒྱ་ཆེར་སྩལ། གནམ་གང་ལ་བྲག་ཡེར་པར་ཕེབས་ཞག་

[079A]༄༅། །གསུམ་བཞུགས། ཚོགས་པ་ལ་སྨན་བླའི་རྗེས་གནང་དང་སྨན་ཆོག་ཡིད་བཞིན་དབང་རྒྱལ་གྱི་ལུང་བཅས་གནང་ཞིང། ཡས་མས་ཀྱི་དགོན་ཁག་བཅུ་སྐོར་ལའང་མང་ཇ། ཁ་བཏགས་རེའི་འགྱེད་ཀྱང་སྩལ་
ཚེས་གསུམ་གྱི་ཉིན་དགའ་ལྡན་ཁང་གསར་དུ་ཕེབས་ནས་ཕོ་ལྷ་བ་འཁོར་དང་བཅས་པས་ཀྱང་བསྙེན་བཀུར་ཕུན་སུམ་ཚོགས་བས་མཆོད། ཕྱི་ཉིན་རི་ཁྲོད་དུ་ཕེབས། ཟླ་བ་བརྒྱད་པའི་ཚེས་བཅོ་བརྒྱད་ནས་བདེ་ལམ་གྱི་བཀའ་ཁྲིད་ཞིབ་རྒྱས་སྔར་
བཞིན་སྩལ། དོན་གཉེར་གྱི་སྐྱེ་བོ་ཤིན་ཏུ་མང་བ་ལ་རབ་བྱུང་བསྙེན་རྫོགས་སོགས་ཕན་བདེའི་ས་བོན་བླ་ན་མེད་པ་བསྐྲུན་པར་མཛད། ཟླ་བ་དགུ་པའི་ཚེས་བདུན་ལ་གཙང་གི་ཕྱོགས་སུ་བདག་ཅག་རྣམས་ཀྱི་བསོད་ནམས་ཀྱི་ཞིང་དུ་ཆིབས་ཀྱི་ཁ་ལོ་
བསྒྱུར་བར་བཞེད་དེ་ཕོ་བྲང་ཆེན་པོ་པོ་ཏ་ལར་ཐམས་ཅད་མཁྱེན་གཟིགས་ཆེན་པོར་ཐོན་ཕྱག་ཞུ་བར་ཕེབས་ཏེ། དངུལ་གྱི་མཎྜལ། མཛོད་གོས་ཇུས་ཡུག་ཧུ་ཇ་འཁོར་དྲུག་སོགས་འབུལ་བར་མཛད་དེ། གསོལ་ཚིགས་ཀྱི་བར་ཆོས་ཀྱི་གསུང་
གླེང་ཞིབ་རྒྱས་སུ་གནང་ཞིང་བཟང་ཇ་འཁོར་དྲུག་ལྔ་ཙམ་གྱི་གནང་སྦྱིན་ཀྱང་དགྱེས་བཞིན་སྩལ། དེ་ནས་རིམ་བཞིན་གཙང་དུ་ཆིབས་བསྐྱོད་དེ་དན་འབག་མདར་ཐབ་སྐྱེལ་དང་ཆིབས་སྐྱེལ་བཅས་མཛད། པར་ལམ་གྱིས་ཐམས་ཅད་དུ་རྫོང་གཞིས་
མི་དྲག་ཐམས་ཅད་ནས་ཆིབས་བསུ་སོགས་བསྙེན་བཀུར་ཕུན་སུམ་ཚོགས་པ་དང་བཅས་ཏེ་གྲོང་པོ་ཆེའི་གཞིས་ཀར་དཔལ་འཁོར་ཆོས་སྡེའི་བླ་གཉེར་གང་ཡང་ཡོད་ཀྱིས་ཆིབས་བསུ་སེར་ཕྲེང་དང་བཅས་འདུ་ཁང་ཆེན་མོར་ཕེབས། དཀར་སྤྲོ་དང་ཚོགས་

[079B] དཔལ་འཁོར་ཆོས་སྡེར་མང་ཇ་ཐུག་ཚུལ་བཅས་དང་ཁ་བཏགས་རེའི་འགྱེད་ཀྱང་གནང། དེ་ནས་བཀྲ་ཤིས་ལྷུན་པོའི་
བར་གྱི་སེར་སྐྱ་དྲག་ཞན་ཐམས་ཅད་ནས་ཞབས་བརྟན་འབུལ་ནོད་སོགས་བསྙེན་བཀུར་ཕུལ་བ་རྣམས་བདག་གིར་མཛད་ཅིང། ཚེ་དབང་ལ་སོགས་པའི་བྱིན་རླབས་ཕུན་སུམ་ཚོགས་པ་སྩལ། ས་དམར་དུ་བླ་བྲང་རྒྱལ་མཚན་མཐོན་པོ་ནས་ཆེད་དུ་
མངགས་པའི་དྲུང་འཁོར་ལྔ་ཙམ་གྱིས་ཆིབས་བསུ་དང་ཐབ་བསུ་སོགས་བསྙེན་བཀུར་ཞུས་པ་རྣམས་བདག་གིར་མཛད་དེ། ཚེས་བཅོ་ལྔའི་ཉིན་བཀྲ་ཤིས་ལྷུན་པོར་ཞབས་ཀྱི་པདྨོ་རྣམ་པར་བཀོད། ཚེས་བཅུ་དྲུག་གི་ཉིན་བཀའ་དྲིན་མཚུངས་པའི་ཟླ་
ཐམས་ཅད་དང་བྲལ་བ་རྗེ་བཙུན་བླ་མ་དམ་པ་བྱམས་བའི་མཚན་ཅན་གང་དེའི་ཞལ་གྱི་དཀྱིལ་འཁོར་དམ་པ་ཁོ་བོ་ཅག་གི་མིག་སྔར་མངོན་དུ་གྱུར་པའི་སྐལ་བཟང་ཐོབ། ཚེས་བཅོ་བརྒྱད་ཀྱི་ཉིན་རྗེ་བླ་མ་དམ་པ་ཁྱབ་བདག་རྡོ་རྗེ་སེམས་དཔའི་ངོ་བོ་དེ་ཉིད་ནས་མི་
འགྱུར་བའི་རྡོ་རྗེའི་བདེན་ཆིག་ཟབ་མོའི་དབྱངས་ཀྱིས་ཁོ་བོ་ཅག་ཡུན་རིང་པོར་འཚོ་བའི་རྟེན་འབྲེལ་སྒྲིག་པར་མཛད་པ་དང་ལྷན་ཅིག་ཏུ་དངུལ་དཀར་གྱི་མཎྜལ་ཚོམ་བུ་སྣེ་འདོགས་དང་བཅས་པ། སྐུ་གསུང་ཐུགས་རྟེན། གསེར་དངུལ། གོས་དར་
ལུས་ཀྱི་ཉེར་དཔྱད་ལ་སོགས་པ་བསམ་གྱིས་མི་ཁྱབ་པ་སྩལ། དེའི་ཚེ་རྗེ་བཙུན་བླ་མ་དམ་པ་ཉིད་ནས་མཎྜལ་ཕྱག་ཏུ་བསྣམས་ཏེ། སྟོན་པ་མཉམ་མེད་ཤཱཀྱའི་རྒྱལ་པོ་དེ་ཉིད་ནས་བཟུངས་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་དང་ཁྱད་པར་པཎ་

[080A]༄༅། །ཆེན་ཆོས་ཀྱི་རྒྱལ་པོ་སྐུ་གོང་མ་བློ་བཟང་ཆོས་ཀྱི་རྒྱལ་མཚན་དང་རྗེ་བཙུན་བློ་བཟང་ཡེ་ཤེས་དཔལ་བཟང་བོའི་བར་གྱི་རྣམ་པར་ཐར་པ་དྲི་མ་མེད་པ་རགས་རིམ་ཞིག་གསུང་བཤད་ཤིན་ཏུ་རྣོ་བས་བརྗོད་པར་མཛད་དེ། ཁྱེད་ནས་
ཀྱང་དམ་པའི་རྣམ་པར་ཐར་པ་དེ་རྣམས་ལ་མིག་ཡར་བལྟ་མཛད་ནས། སྤྱོད་བསླད་དང་གྲོགས་དན་པའི་དབང་དུ་ཅུང་ཟད་ཀྱང་མ་སོང་བར་ན་ཚོད་སྐུ་ཆུང་དུའི་དུས་འདི་ནས་བཟུངས་རང་ཉམས་ལ་དཔགས་བའི་ཐོས་བསམ་སྒོམ་གསུམ་ལ་འབད་པར་
བྱས་ཏེ། ཆོས་ཀྱི་རྒྱལ་པོ་བློ་བཟང་རྒྱལ་བ་ཡབ་སྲས་ཀྱི་བསྟན་པ་རིན་པོ་ཆེ་ཆོས་སྡེ་ཆེན་པོ་འདིར་སྤེལ་ཞིང་རྒྱས་པའི་ཁུར་འཁྱེར་དགོས་ཞེས་པའི་གསུང་གི་གསང་བ་བླ་ན་མེད་པ་བཀའ་སྩལ་བས་ཁོ་བོ་ཅག་སྙིང་ལ་ལྕགས་གཟེར་བཏབ་བ་བཞིན་དུ་
གྱུར། ཚེས་ཉི་ཤུའི་ཉིན་ཆོས་གྲྭ་ཆེན་པོ་འདི་ཉིད་ཀྱི་རྟེན་གསུམ་རྣམས་ལ་མཆོད་མཇལ་ཞིབ་པར་གནང། ཚེས་ཉེར་གཉིས་བཅོམ་ལྡན་འདས་དེ་བཞིན་གཤེགས་པ་ཐུགས་རྗེ་ཅན་དེ་ལྷ་ཡི་གནས་ནས་འྫམྦུའི་གླིང་འདིར་གཤེགས་པའི་དུས་
ཁྱད་པར་ཅན་ལ། ལ་མོ་ཆོས་སྐྱོང་ཆེན་པོའི་ལུང་གིས་བསྐུལ་མ་མཛད་པས་མཚམས་སྦྱར་ཏེ། ཁོ་བོ་ཅག་ལ་དཔལ་རྡོ་རྗེ་རྣམ་པར་འཇོམས་པའི་བྱབས་ཁྲུས་དང་མ་གཅིག་གྲུབ་པའི་རྒྱལ་མོ་ལུགས་ཀྱི་ཚེ་དབང་བཅས་ཀྱི་བཀའ་དྲིན་སྩལ། དེ་ནས་
རིམ་གྱིས་རྣམ་པར་རྒྱལ་མ། སྒྲོལ་དཀར། གདུགས་དཀར། ཁྱུང་ནག་འཇམ་དབྱངས་ནང་སྒྲུབ། ཚེ་དབང་འཇམ་ལུགས་བཅས་ཀྱི་བཀའ་དྲིན་རྣམས་གནང། ཚེས་བཅུའི་ཉིན་ཁོ་བོ་ཅག་ནས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་

[080B] དེ་ཡང་གསང་སྔགས་ཀྱི་དབང་ཆེན་ནོད་པ་ལ། རང་གི་བསླབ་ལྡན་འཁོར་བཞི་པོ། ཞེས་གསུངས་པ་ལྟར། སོ་སོ་ཐར་པའི་སྔོམ་པ་གང་ཡང་རུང་བ་ཞིག་ཐོག་མར་
རྒྱུད་ལ་སྐྱེ་དགོས་པའི་ཕྱིར་ཁྱེད་ཀྱིས་ཀྱང་ཐོག་མར་གོ་མིའི་དགེ་བསྙེན་གྱི་སྔོམ་པ་ལོངས་ལ་བསྲུངས་ན་ལེགས་ཞེས་གསུངས་ཏེ་དགེ་བསྙེན་གྱི་སྡོམ་པ་སྩལ་ཞིང། ཕྱི་དྲོ་དཔལ་རྡོ་རྗེ་འཇིགས་བྱེད་ཆེན་པོ་དཔའ་བོ་གཅིག་པའི་དཀྱིལ་འཁོར་དུ་དབང་བསྐུར་བའི་སྟ་གོན་དང་
སང་ཉིན་དངོས་གཞི་རྣམས་སྨིན་རྒྱས་སུ་སྩལ་བ་ནི་ཚེ་རབས་ཐམས་ཅད་དུ་བཀའ་དྲིན་གཞལ་བར་དཀའ་བ་ཡིན་ནོ། །ཚེས་ཉེར་བརྒྱད་ནས་བཟུངས་ཏེ་ཆོས་གྲྭ་ཆེན་པོ་འདི་ཉིད་ཀྱི་དགེ་འདུན་དྲུག་བརྒྱ་སྐོར་ལ་ཐེག་པ་ཆེན་པོའི་བློ་སྦྱོད་དོན་བདུན་མའི་ཁྲིད་
བཤད་ཤིན་ཏུ་རྒྱས་པ་ཞིག་དང། བླ་མ་མཆོད་པ། དགའ་ལྡན་ལྷ་བརྒྱ་མ་རྣམས་ཀྱི་ལྗགས་ཁྲིད་བཅས་སྩལ། རྡོ་རྗེ་འཆང་ཆེན་པོ་སྔགས་ཆེན་གྲུབ་པའི་དབང་ཕྱུག་བློ་བཟང་བཟོད་པའི་ཞལ་སྔ་ནས་ཀྱིས་གསོལ་འདེབས་མཛད་པ་བཞིན། གསང་
སྔགས་རྒྱུད་པ་གྲྭ་ཚང་གི་གཟིམས་ཆུང་དབང་ཁང་དུ་ཕེབས་ནས། དགེ་སློང་རིག་པ་འཛིན་པ་བརྒྱ་ཕྲག་སྐོར་ལ་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་དབང་ཆེན་སྟ་གོན་དང་བཅས་པ་སྐུ་བཞིའི་ས་བོན་ཐེབས་ངེས་པ་གནང། གཞན་ཡང་ཚེ་
དབང་རྗེས་གནང་བྱབས་ཁྲུས་སོགས་གདུལ་བྱ་རྣམས་ཀྱིས་གསོལ་བ་བཏབ་བའི་རེ་འབྲས་མཐའ་དག་དོན་དང་ལྡན་པའི་བཀའ་དྲིན་སྩལ་ཞིང། རབ་ཏུ་བྱུང་བ་དང་བསྙེན་རྫོགས་སུ་སྒྲུབ་པའི་བཀའ་དྲིན་ཡང་མང་དུ་སྩལ། ཚོགས་ཆེན་དུ་མང་ཇའི་

[081A]༄༅། །ཐོག་ཁ་བཏགས་སྐྱ་ཆེན་རེ་དང་གསུམ་ཊམ་རེ་བཅས་ཀྱི་ཕྱག་འགྱེད་དང་ཕྱོགས་མཐའི་དགོན་ཁག་རྣམས་ལའང་མང་ཇའི་བསྙེན་བཀུར་མཛད། ཟླ་བ་བཅུ་པའི་ཚེས་བཅོ་ལྔའི་ཉིན་ཕྱིར་ཐེགས་ཀྱི་བསྙེན་བཀུར་ཞུས་པ་
རྣམས་བདག་གིར་མཛད་ནས་ཚེས་བཅུ་བདུན་ལ་ཆིབས་ཀྱི་ཁ་ལོ་བསྒྱུར། མར་ལམ་དབེན་ས་ཆོས་ཀྱི་ཕོ་བྲང་དུའང་མང་འགྱེད་གནང། རིན་སྤུངས་ཕྱོགས་ཀྱི་མི་དྲག་རྣམས་ནས་ཆིབས་བསུ་དང་བཅས་ཏེ་བྱམས་ཆེན་དུ་ཕེབས། གྲྭ་གྲངས་བཞི་བཅུ་
སྐོར་ལ་རབ་ཏུ་བྱུང་བ་དང་བསྙེན་པར་རྫོགས་པའི་བཀའ་དྲིན་སྩལ་ཞིང། ལས་སྣེ་བ་རྣམས་ལ་ཚེ་དབང་ཟབ་མོ་ཡང་སྩལ། བྱམས་ཁང་དུ་བརྒྱ་མཆོད་ཕུན་སུམ་ཚོགས་པའི་ཐོག་སྙན་ཤལ་དང་བཅས་ཏེ་ཐུགས་སྨོན་རྒྱ་ཆེར་མཛད། རོང་བ་མགར་
དགེས་ཇོ་བོ་རྗེའི་གདུང་སྐལ་ལ་བཞེངས་པའི་གདུང་རྟེན་ལ་བཟོ་བཀོད་ཕུན་སུམ་ཚོགས་པའི་བཞུགས་ཁང་གསར་བཞེངས་ཀྱི་དགོས་ཆ་གནང། དུར་སྨྲིག་དང་སྐྱིད་སྨད་གྲུམ་བུ་ལུང་གི་གནས་གཟིགས་རྣམས་མཛད། ལྕགས་ཟམ་ཆོས་འཁོར་ཡང་རྩེ་
བ༑ ཁུ་སྤེ་བ། ར་བ་སྟོད་པ་རྣམས་སོ་སོར་མང་ཇ་རེ་སྐོལ་བར་མཛད་དེ། ལྔ་མཆོད་ཀྱི་མཆོད་པ་དང་དགུན་མཚམས་སོགས་སྔར་བཞིན་གནད། ཆུ་ཕག་གནམ་ལོ་གསར་བའི་དགའ་སྟོན་དུ་དཔལ་ལྡན་ལྷ་མོའི་ཚེས་གཏོར་དང་སྒྲུབ་སྡེ་རྣམས་ཀྱི་སེམས་
བསྐྱེད་སོགས་བསྟན་པའི་བྱ་བ་རྒྱ་ཆེན་པོ་སྔར་བཞིན་དང། ཕོ་བྲང་ཆེན་པོར་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་མཇལ་ཞུར་ཕེབས་ཤིང། དགའ་ལྡན་ཁང་གསེར་དུའང་ཆིབས་བསྐྱོད་མཛད། སྨོན་ལམ་ཆེན་མོར་མང་

[081B] ཟླ་བ་གསུམ་པའི་ནང་དུ་བྱང་ཆུབ་ལམ་གྱི་རིམ་
པ་འཇམ་དཔལ་ཞལ་ལུང་གི་ཁྲིད་ལྗགས་བཤད་ཤིན་ཏུ་རྒྱས་པ་སྔར་ལྟར་རྩལ། མཇུག་ཏུ་སེམས་བསྐྱེད་ཀྱི་ཆོ་ག་མཛད་པའི་དུས་རྒྱ་བོད་ཀྱི་ཆེ་རྒུ་གྲངས་ལས་འདས་པ་རྣམས་དང་ཆབས་ཅིག་པར་ཐེག་པ་ཆེན་པོའི་ཆོས་ཀྱི་དགའ་སྟོན་སྤེལ་བར་མཛད་
ས་ཟླའི་དུས་ཀྱི་སྨྱུང་གནས་དང་བསྐྱེད་རྫོགས་སོགས་བསྟན་འགྲོའི་བྱ་བ་རྒྱ་ཆེན་པོ་སྔར་བཞིན་ཆུ་བོའི་རྒྱུན་ལྟར་མཛད་ཅིང། འདི་ཁའི་མཛོད་པར་དངུལ་སྲང་ཆེན་ཉིས་བརྒྱ། ནང་མཛོད་སུམ་ཅུ། ཕྱི་མཛོད་བརྒྱ་དང་ལྡ་བཅུ། བསོད་བཏགས་བརྒྱ་དང་སུམ་ཅུ་
ཆོས་འདོན་སུམ་ཅུ། མཛོད་གོས་དང། ཀྲོང་དོན་ཕལ་གོས་བཅས་པ་ཡུག་འགའ་རེ་གནང་ནས། ཆོས་ཀྱི་རྒྱལ་བོ་ཙོང་ཁ་པ་ཆེན་པོའི་གསུང་རབ་རྣམས་བསྟན་པ་རིན་པོ་ཆེ་ཡུན་རིང་དུ་གནས་པར་བྱ་བའི་ཕྱིར་པར་དུ་འཁོང་དགོས་པའི་བཀའ་གནང་
དབྱར་གནས་ལ་སོགས་པ་བསྟན་འགྲོའི་ཕན་བདེ་སྤེལ་བའི་མཛད་པ་ཇེ་རྒྱས་ཀྱི་ངོས་ནས། ཟླ་བ་བརྒྱད་པའི་དུས་སུ་ལམ་རིམ་བདེ་ལམ་གྱི་ཁྲིད་ཤིན་ཏུ་ཞི་བ་པར་གནང། ཟླ་བ་དགུ་བའི་ནང་དུ་ར་སྒྲེང་རྒྱལ་བའི་དབེན་གནས་སུ་ཕེབས། དེ་བའི་དགེ་འདུན་
རྣམས་ལ་དཔལ་གསང་བ་འདུས་པ་འཇམ་བའི་རྡོ་རྗེའི་དབང་ཆེན་ཟབ་གནད་མན་ངག་གིས་བརྒྱན་པ་དང། གནས་བཅུ་དང་སྨན་བླའི་རྗེས་གནང་དང་ལུང། བདེ་ལམ་གྱི་ཁྲིད་སོགས་གནང། འདི་དག་གི་སྐབས་སུ་ནམ་མཁའི་ཤིན་ཏུ་དྭངས་པ་ལས་མེ་

[082A]༄༅། །ཏོག་གི་ཆར་འབབ་པ་ཀུན་གྱི་མིག་ལམ་དུ་གྱུར། དེ་ནས་དབེན་གནས་ཡང་དགོན་དུ་ཕེབས་ཏེ་གནས་བརྟན་རྒྱལ་པ་སྔགས་རམ་པས་རྗེའི་གཟིམས་ཕུག་ཏུ་གསར་བཞེངས་མཛད་པའི་བྱམས་པའི་སྐུ་བརྙན་ལ་རབ་ཏུ་གནས་པ་དང་
བསྟོད་པ་ཡང་མཛད། བླ་མ་བློ་བཟང་རྣམ་རྒྱལ་ལས་བཅོམ་ལྡན་འདས་དན་སོང་ཐམས་ཅད་སྦྱོང་བའི་རྒྱལ་པོ་ཀུན་རིག་རྣམ་པར་སྣང་མཛད་ཀྱི་དབང་ཞིག་ཀྱང་གསན། སྐྱ་སེར་གྱི་ཆོགས་རྒྱ་ཆེ་བ་ལ་རིགས་གསུམ་མགོན་པོའི་གཟུངས་ཀྱི་ལུང་བསླབ་བྱ་དང་
བཅས་པ་དང་བསྟན་འགྲོའི་བད་ཐབས་ལ་དགོངས་པའི་ལྷ་ཁང་ཆེན་མོ། འབྲོམ་རྗེའི་ས་འབུམ། མཎྜལ་ཐང་གི་གསང་བའི་བྲག་བཅོམ་མདོའི་ལྷ་ཁང། བསམ་གཏན་གླིང་སོགས་ལ་ལྷག་གནས་ཀྱི་མེ་ཏོག་ཡང་བསྐྱར་འཐོར་བར་མཛད། དེ་སྐབས་
རྟ་ནོར་སོགས་དངོས་པོ་གང་བྱུང་རྣམས་དབང་ཕོ་ལྷ་བར་གནང་སྟེ་རྭ་སྒྲེང་གི་གོས་སྐུ་གསར་བཞེངས་མཛད། ཚུར་ལམ་སྟག་ལུང་གི་བླ་བྲང་ཆེན་མོར་དད་གུས་ཆེན་པོས་སྤྱན་འདྲེན་ཞུས་པ་ལྟར་ཆིབས་བསྐྱོད་གནང་སྟེ། སྟག་ལུང་ཞབས་དྲུང་རིན་པོ་
ཆེས་ཆོས་ཀྱི་སྐོར་ལ་དྲི་བ་ཕྲན་བུ་ཞུས་པ་རྣམས་ལ་བཀའ་ལན་སྩལ། དེ་ནས་སླར་ཡང་གདན་ས་ཆེན་པོ་དཔེན་གནས་ཕུར་བུ་ལྕོག་ཏུ་ཕེབས། ཤིང་བྱི་ལོའི་ལོ་གསར་གྱི་དགའ་སྟོན་དང་འདོད་ཁམས་དབང་མོའི་ཚེས་གཏོར་སོགས་སྔར་རྒྱུན་ལྟར་དང་
རྗེ་གྲུབ་པའི་དབང་ཕྱུག་ཆེན་པོའི་དུས་མཆོད་སེམས་བསྐྱེད་སོགས་སྔར་བཞིན་དང། ལྷ་ལྡན་སྨོན་ལམ་ཆེན་མོར་མང་ཇ་དང། ཇོ་ཤཱཀ་རྣམ་གཉིས་སོགས་ལ་སྙན་ཤལ་ཐུགས་སྨོན་ཅན་རྣ་ལས་མཛད་ཅིང། ་ཕོ་བྲང་ཆེན་པོར་སྐྱབས་མགོན་ཐམས་ཅད་

[082B] ནག་པས་ཉ་བའི་ཟླ་བའི་དུས་སུ་ནུབ་ཕྱོགས་ཛའ་ཏིའི་རྐང་འཐུང་འཁྲིགས་བ་ནས་ཤར་ཕྱོགས་རྒྱ་མཚོ་ཆེན་པོའི་བར་གྱི་མཁས་བ་དང་དགེ་བའི་བཤེས་
གཉེན་དང་རི་ཁྲོད་འཛིན་པའི་དགེ་སློང་གི་བར་འདུས་པ་རྣམས་ལ། བྱང་ཆུབ་ལམ་གྱི་རིམ་པ་འཇམ་དཔལ་དབྱངས་ཀྱི་ཞལ་ལུང་གི་ཟབ་ཁྲིད་མཐའ་ཆོད་པར་མཛད། མཇུག་གི་སེམས་བསྐྱེད་མཆོད་པའི་སྐབས་ས་སྐྱོང་བ་སོགས་སྐྱེ་བོའི་ཚོགས་བགྲང་ལས་
འདས་པ་ལྟ་བུ་ལ་སྦྱོར་དངོས་རྗེས་གསུམ་གྱི་ཆ་ལག་ཡོངས་སུ་ཚང་བའི་སྒོ་ནས་སྨོན་སེམས་ཆོགས་འཛིན་ཚུལ་གྱི་བཀའ་དྲིན་སྩལ། སྨྱུང་གནས་དང་བསྐྱེད་རྫོགས་ཀྱི་ལྗགས་ཁྲིད་སོགས་བསྟན་འགྲོ་ཀུན་ལ་སྨན་པའི་དགེ་མཚན་བརྒྱ་ཕྲག་སྤེལ་བར་མཛད་
གཞན་ཡང་ཞལ་ལུང་གི་ལྗགས་ལུང་དང་དོན་གཉེར་བ་སུམ་བརྒྱ་སྐོར་ལ་རབ་བྱུང་བསྙེན་རྫོགས་ཀྱི་སྡོམ་པ་དང། ཁྱད་པར་དུ་ཞི་བ་ལྷ་ལའང་བསྙེན་རྫོགས་ཀྱི་སྡོམ་པ་སྩལ། དེ་ནས་དབྱར་གྱི་དུས་སུ་ནང་དུ་ཡང་དག་འཇོག་གི་བྱ་བ་ཡང་དག་པར་མཛད་དེ་
དགག་དབྱེ་གྲུབ་ནས་ལྷ་སར་ལི་ཐང་ཨ་འབུམ་པས་རྒྱ་ཕུབ་གསར་བཞེངས་ཀྱི་རབ་གནས་ལ་གདན་འདྲེན་ཞུས་པ་ལྷར་ཆིབས་བསྒྱུར་མཛད་དེ། རྒྱུད་སྨད་ཀྱི་རྡོ་རྗེ་འཛིན་པ་ཚོགས་ཡོངས་དང་ལྷན་ཅིག་ཉིན་གསུམ་གྱི་རིང་རབ་གནས་སྤྱོར་དངོས་རྗེས་གསུམ་
སྦྱིན་སྲེག་གི་བྱ་བ་དང། ཆོས་སྐྱོད་བསྒོ་བའི་དུས་སུ་བསྐང་གསོ་དང་བཅས་པ་མཛད་ཅིང། བསྟན་པ་རྒྱས་པའི་ཐུགས་སྨོན་ཡང་དག་ཀྱང་གནང། ར་ཁ་བྲག་ཏུ་བླ་མ་བསོད་ནམས་བཟང་པོ་ནས་སྒྲུབ་སྡེ་གསུམ་ཚོགས་ཀྱི་སེམས་བསྐྱེད་མཆོད་པ་མཛད་པའི་

[083A]༄༅། །ཚོགས་དབུར་དཔལ་ལྡན་བླ་མ་དམ་པ་འདི་ཉིད་སྤྱན་དྲངས་ཏེ་བསྙེན་བཀུར་ཞབས་ཏོག་རྒྱ་ཆེར་མཛད་ཅིང། བླ་མ་གཉིས་ཀ་ལྷན་རྒྱས་ཀྱི་ཐོག་ནས་ཆོས་ཀྱི་གསུང་གླེང་ཤིན་ཏུ་ཞིབ་པ་མང་དུ་གནང་ཞིང། ཕྱི་དྲོ་སེམས་བསྐྱེད་གསུང་བཤད་
རྒྱས་པར་སྩལ། ལྔ་མཆོད་ཀྱི་མཆོད་པ་ཞབས་ཏོག་ཕུན་སུམ་ཚོགས་པ་མཛད་དེ། དགུན་མཚམས་དམ་པོ་ལ་སྔར་བཞིན་དུ་བཞུགས། ཤིང་གླང་གནམ་ལོ་གསར་བཞད་ཀྱི་དགའ་སྟོན་གྱི་དུས་སུ་དཔལ་ལྡན་འདོད་པ་ཁམས་ཀྱི་དབང་ཕྱུག་མ་
རབ་ཏུ་དགྱེས་པ་བསྐྱེད་པའི་ཚེས་གཏོར་རྨད་དུ་བྱུང་བ་སྔར་བཞིན་དང། རི་ཁྲོད་ཕན་ཚུན་གྱི་སེམས་བསྐྱེད་མཆོད་པ་སོགས་ཆོས་འཁོར་རྒྱ་ཆེར་བསྐོར་བར་མཛད་དེ། ཕོ་བྲང་ཆེན་པོ་རི་བོ་གྲུ་འཛིན་དུ་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་
ཆེན་པོའི་མཇལ་ཞུར་ཕེབས་ནས་དངུལ་གྱི་མཎྜལ་དན་ཚོན་སྣ་ལྔའི་སྣེ་འདོགས་ཅན་སོགས་ཀྱིས་མཚོན་མཆོད་སྤྲིན་ཕུལ་དུ་ཕྱིན་པ་སྤྲོ་བར་མཛད་ཅིང། ཐུགས་ཕན་ཚུན་བག་ཕེབས་ཀྱི་གསུང་གླེང་དང་གནང་ཆའང་གནང། སྐྱ་སེར་གྱི་ཚོགས་དྲག་ཞན་
ཤིན་ཏུ་མང་བལ་རྗེས་གནང་སོགས་ཆོས་བཀའ་ཅི་རིགས་པ་སྩལ། འདི་ལོའང་སྨོན་ལམ་ཆེན་མོར་མང་ཇ་དང་ཇོ་ཤཱཀ་རྣམ་གཉིས་ཀྱིས་མཚོན་པའི་རྟེན་རྣམས་ལ་སྙན་ཤལ་ཐུགས་སྨོན་གྱིས་བརྒྱན་པ་བཅས་འབུལ་བར་མཛད། བར་སྐབས་ཤིག་
འགོལ་མཚམས་ལྟ་བུར་བཞུགས་ཏེ་ཐུགས་དམ་ཉམས་བཞེས་ཀྱི་རིམ་པ་ལ་བརྩོན་པར་མཛད། ཟླ་བ་གསུམ་པའི་ནང་དུ་ཆབ་མདོ་དཔོན་སློབ་ཞི་བ་ལྷ། ལྕགས་ར་སྤྲུལ་སྐུ། ཡང་སྟེང་སྤྲུལ་སྐུ་རྣམས་གཙོ་བོར་གྱུར་པའི་གྲྭ་ས་ཕན་ཚུན་སོགས་དགེ་

[083B]
གནང། རྐེད་ཚང་ཤར་གྱི་གནས་བླ་མ་རབ་འབྱམས་པ་བློ་བཟང་དགེ་ལེགས་ཀྱིས་གསོལ་བ་བཏབ་པའི་དོར། བྱང་ཆུབ་ལམ་གྱི་རིམ་པའི་བཤད་ལུང་སྐྱེས་བུ་གསུམ་གྱི་ལམ་རབ་ཏུ་གསལ་བར་བྱེད་པའི་མན་ངག་གིས་བརྒྱན་པ་དང་རྫོགས་རིམ་རིམ་ལྔ་
གསལ་སྒྲོན་གྱི་བཤད་ལུང་ལེགས་པར་བཤད་པའི་མན་ངག་གིས་བརྒྱན་པ་དང། རྗེ་བཙུན་བླ་མ་ཉིད་ཀྱི་གསུང་འབུམ་གྱི་ལྗགས་ལུད་དང་བཅས་པ་གནང། ཟླ་བ་བཞི་པའི་ནང་དུ་སྐྱ་སེར་སྟོང་ཕྲག་བརྒལ་བལ་རྒྱལ་ཀུན་ཐུགས་རྗེའི་རང་གཟུགས་འཕགས་པ་
ཐུགས་རྗེ་ཆེན་པོ་ཞལ་བཅུ་གཅིག་པའི་དབང་དང་སྡོམ་པ་གནང་སྟེ་སྨྱུང་བར་གནས་པའི་བྱ་བ་མཇུག་ཏུ་སྩལ་ཏེ། དེ་དག་ལ་ཐར་པ་དང་ཐམས་ཅད་མཁྱེན་པའི་ལམ་ཡངས་པོར་མཛད། དེ་དག་གི་སྐབས་དེར་ཚོགས་པ་རྣམས་ལ་ཞབས་ཏོག་དང་ཁ་བཏགས། ཊཾ་རེ་
བཅས་སྩལ། སླར་ཡང་རྒྱུད་གྲྭ་པ་སུམ་བརྒྱ་སྐོར་ལ་རིམ་གཉིས་ཀྱི་དཀའ་གནད་མཐའ་དག་ཟབ་ལ་གསལ་བར་སྟོན་པའི་གསུང་བཤད་ཞིབ་པར་ཞག་བཅུ་སྐོར་གྱི་རིང་གནང། ཟླ་བ་དྲུག་པ་དང་བདུན་པར་དབྱར་མཚམས་ཀྱི་བྱ་བ་དབྱར་རབ་ཏུ་གནས་པའི་
མཛད་པ་མཐར་ཕྱིན་པའང་མཛད། སེར་དང་དགེ་ལྡན་གྱི་ཚོགས་ཆེན་དང་གྲྭ་ཚང་ཁག་དང་རྒྱུད་སྟོད་སྨད་གསང་ཕུ། རྭ་སྒྲེང་སོགས་དགོན་ཁག་རྣམས་ལ་མང་ཇ་འགྱེད་དང་མཆོད་འབུལ་སོགས་གནང། ཟླ་བ་བརྒྱད་པའི་ཚེས་བདུན་ལ་གཞུང་ས་མཆོག་

[084A]༄༅། །ནས་དཔལ་ལྡན་འབྲས་སྤུངས་ཀྱི་འདུ་ཁང་གསར་བཞེངས་མཛད་པའི་ཞལ་གྲོར་མང་འགྱེད་གནང་ཞིང། ཚེས་བཅོ་བརྒྱད་ནས་སེར་འབྲས་ཀྱི་དགེ་བཤེས་སོགས་བླ་མ་དགེ་འདུན་བརྒྱད་བརྒྱ་སྐོར་ལ་བྱང་ཆུབ་བདེ་ལམ་གྱི་བཀའ་ཁྲིད་
ཞག་བཅུ་གསུམ་གྱི་རིང་གནང། དེ་ནས་སླར་ཡང་རྭ་སྒྲེང་རྒྱལ་བའི་གཙུག་ལག་ཁང་ཆེན་པོར་ཕེབས། འདུས་པའི་ཚོགས་ནས་གསོལ་བ་བཏབ་པ་ལྟར། ཚོགས་ཡོངས་ལ་བདེ་ལམ་གྱི་བཀའ་ཁྲིད་ཟབ་རྒྱས་དང་མཆོད་ཁང་སོ་སོར་བརྒྱ་མཆོད་དང་
སྙན་ཤལ་བཅས་འབུལ་བ་གནང། བྱམས་པའི་སྐུ་གསར་བཞེངས་དང་བཀའ་འགྱུར་བཅས་ལ་རབ་ཏུ་གནས་པའི་ཆོ་ག་ཞིག་ཀྱང་སྩལ། ཉིན་ལྟར་མང་ཇ་སྦྱོར་སྤྲེལ་དང་འགྱེད་སྣ་བཟང་བ་ཁ་ཤས་སྩལ། སྐྱ་སེར་གྱི་སྐྱེ་བོའི་ཚོགས་མང་པོས་
བརྟན་བཞུགས་འབུལ་སྐབས་བྱུང་བའི་ནོར་དངོས་རྟ་སུམ་ཅུ། མཛོ་ཉེར་ལྔ་སོགས་སྲིང་སྐྱོང་ཕོ་ལྷ་བར་གནང་སྟེ། ཇོ་བོ་འཇམ་པའི་རྡོ་རྗེར་གསེར་ཟངས་ལས་གྲུབ་བའི་བཞུགས་ཁང་རྒྱ་ཕུབ་དང་བཅས་པ་བཟོ་བཀོད་ཕུན་སུམ་ཚོགས་པ་གསར་བསྒྲུན་
མཛད་དེ་འབུལ་བ་གནང། ཚུར་ལམ་སྣེའུ་ཟུར་དང། ཤ་བ་འབུམ་པའི་གནས་གཟིགས་མཆོང་འབུལ་དང་སྐྱ་སེར་གྱི་ཚོགས་ལ་རིགས་གསུམ་མགོན་བོའི་གཟུངས་དང་དམིགས་བརྩེ་མའི་ལྗགས་ལུང་བཅས་གནང། ཉན་པོར་ཞག་གཉིས་བཞུགས་
ཚེ་དཔང་སོགས་འདོད་ཆོས་རྣམས་ཀྱང་གནང། རྒྱལ་སྨད་གྲྭ་ཚང་དུ་ཕེབས། གྲྭ་ཚང་གཉིས་ཀས་ཞབས་བརྟན་དང་འབུལ་བ་ཕུལ་བདེ་རྣམས་བདག་གིར་མཛད་ཅིང། མང་ཇ་དང་དངུལ་ཁ་བཏགས་ནས་འབྲུ་སོགས་ཀྱི་སྐུ་འགྱེད་རྒྱ་ཆེར་སྩལ། སྐྱ་

[084B] དེ་ནས་རི་ཁྲོད་དུ་ཕེབས། སྐྱེ་བོ་མཆོག་དམན་དུ་མར་མཇལ་ཁ་དང་རབ་བྱུང་བསྙེན་རྫོགས་སོགས་འདོད་ཆོས་ཀྱི་རིགས་ཆར་དུ་བསྙིལ། སེ་ར་ཐེག་ཆེན་གླིང་བྱེས་སྨད་ཀྱི་བྱམས་
སྨོན་དང་བཟང་སྤྱོད་ཀྱི་དུས་སྟོན། ལྔ་མཆོད་སོགས་ལ་དཀོན་མཆོག་གསུམ་གྱི་བསྙེན་བཀུར་རྒྱ་ཆེན་པོ་སྔར་བཞིན་བཀའ་དྲིན་གྱིས་བསྐྱངས། དགུན་གྱི་དུས་སུ་སྐུ་མཚམས་ཤིན་ཏུ་དམ་པོ་ལ་བཞུགས་ཏེ་རིམ་གཉིས་ཀྱི་རྣལ་འབྱོར་ལས་སྐད་ཅིག་ཀྱང་
མི་གཡོ་བར་བཞུགས། འདི་སྐབས་ཤིག་ཏུར་ཁ་བྲག་ཏུ་དཀའ་བཅུ་ཐབས་མཁས་ནས་སྒྲུབ་སྔེ་གསུམ་གྱི་དགེ་འདུན་རྣམས་སྤྱན་དྲངས་པའི་ཚོགས་དབུར་རྗེ་བླ་མ་ཉིད་འབྱོན་པར་གསོལ་བ་བཏབ་པ་ལྟར། ཞབས་ཀྱི་པདྨོ་རྣམ་པར་བཀོད། དཀའ་བཅུ་
པས་དྭང་བ་ཆེན་པོས་ཀུན་ནས་བསླངས་ཏེ། ཞབས་བརྟན་འབུལ་བ་ཕུན་སུམ་ཚོགས་པ་ཕུལ་བ་རྣམས་བདག་གིར་མཛད་ནས། ཕྱི་དྲོ་སེམས་བསྐྱེད་ཀྱི་གསུང་བཤད་རྨད་དུ་བྱུང་བ་དང་བཅས་ཏེ་ཐེག་པ་ཆེན་པོར་སེམས་བསྐྱེད་པའི་ཆོ་ག་རྒྱས་པར་མཛད་
ནས་དགེ་བའི་རྩ་བ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བའི་བསྔོ་བ་སྨོན་ལམ་བཀྲ་ཤིས་ཀྱི་རྒྱས་འདེབས་དང་བཅས་པ་གནང། མེ་སྟག་གནམ་ལོའི་དགེ་མཚན་གསར་དུ་བཞད་པའི་དགའ་སྟོན་དང་འདོད་ཁམས་ཀྱི་དབང་ཕྱུག་
དམག་ཟོར་རྒྱལ་མོ་ལ་ཚེས་གཏོར་ཕུན་སུམ་ཚོགས་པ་དང། སྒྲུབ་སྡེ་ཕན་ཚུན་གྱི་སེམས་བསྐྱེད་མཆོད་པ་སོགས་སྔར་ལྟར་མཛད། ཕོ་བྲང་ཆེན་པོ་པོ་ཏ་ལར་དུས་གསུམ་སངས་རྒྱས་ཐམས་ཅད་ཀྱི་ངོ་བོ་ཀུན་གཟིགས་རྒྱལ་དབང་ཐམས་ཅད་མཁྱེན་པ་ཆེན་

[085A]༄༅། །པོའི་མཇལ་ཁར་ཕེབས་ནས་དངུལ་གྱི་མཎྜལ། གསེར་དངུལ། མཛོད་གོས་ཡུག་ཁ་ཤས་ཀྱི་འབུལ་ནོད་ཕུན་སུམ་ཚོགས་པ་མཛད་ཅིང། ཡུན་རིང་བོའི་བར་དུ་ཕན་ཚུན་ཆོས་ཀྱི་གསུང་གླེང་ཞིབ་ཅིང་རྒྱས་པར་གནང་ཞིང། ཚུར་ཡང་
དངུལ་དང་ཇ་སོགས་གནང་སྦྱིན་སྤམ་མཐོབ་དགྱེས་བཞིན་དུ་གནང། ཕུར་བུ་ལྕོག་ཏུ་ཕེབས་ནས་འདོད་ཆོས་དོན་གཉེར་བ་རྣམས་ལ་རང་རང་གི་འདོད་པ་ལྟར་གྱི་བཀའ་ཆོས་སྩལ། སྨོན་ལམ་ཆེན་མོར་དགེ་འདུན་ཞལ་གྲངས་ཉི་ཁྲིར་ཉེ་བར་མང་ཇ་
འགྱེད་དངུལ་སྐར་ལྔ་རེ། མཆོད་འབུལ་སྙན་དར་ཐུགས་སྨོན་དང་བཅས་པ་རྣམས་སྔར་བཞིན་མཛད། དེ་ནས་རེ་ཤིག་སྐུའི་བཅད་རྒྱལ་བཞུགས་ཏེ་ཐུགས་དམ་ཟབ་མོ་ལས་སྐད་ཅིག་ཀྱང་མི་གཡེལ་བར་བཞུགས། ནག་པ་ཟླ་བའི་དུས་སུ་ཕྱོགས་
བརྒྱད་ནས་འདུས་པའི་དགེ་འདུན་མཁས་ཤིང་གྲུབ་པ་བརྙེས་པའི་ཚོགས་མང་པོ་འདུས་པ་ལ། བྱང་ཆུབ་ལམ་གྱི་རིམ་པ་འཇམ་དཔལ་དབྱངས་ཀྱི་ཞལ་ལུང་གི་བཀའ་ཁྲིད་ཤིན་ཏུ་རྒྱས་པ་མཇུག་ཏུ་སེམས་བསྐྱེད་མཆོད་པ་རྨད་དུ་བྱུང་བ་དང་བཅས་པ་
མཛད༑ རྭ་སྒྲེང་ཡང་དགོན་གྱི་བླ་མ་སྔགས་རམ་པས་གསོལ་བ་བཏབ་པ་ལྟར། བེའུ་བུམ་སྔོན་པོའི་ལྗགས་ལུང་ཟབ་བཤད་དང་བཅས་པ་དང་སྤོ་བོའི་རབ་འབྱམས་པ་ངག་དབང་རིན་ཆེན་གྱིས་གསོལ་བ་བཏབ་པ་ལྟར། ཐོག་མའི་བློ་སྦྱོང་གི་
ལྗགས་ལུང་ཚོགས་ཡོངས་ལ་སྩལ། ས་ཟླའི་དུས་སུ་སྨྱུང་གནས་ཀྱི་ཆོག་དང་བསྐྱེད་རྫོགས་ཀྱི་ལྗགས་ཁྲིད་སོགས་བཤད་སྒྲུབ་གཉིས་ཀྱི་སྒོ་ནས་བསྟན་པ་རིན་པོ་ཆེའི་བྱ་བ་རྒྱ་ཆེན་པོ་ལེགས་པར་མཛད་དེ། དབྱར་གནས་ཀྱི་དུས་སུ་སྐུ་མཚམས་

[085B] དེའི་དུས་སུ་དཔལ་ཆོས་ཀྱི་གྲགས་པའི་ལེགས་པར་བཤད་པ་ཚང་མ་སྡེ་བདུན་གྱི་དོན་སྤྱི་དང་ཁྱད་པར་དུ་ཚད་མ་རྣམ་འགྲེ་གྱི་ལམ་གྱི་རིམ་པ་ལ་ཐུགས་ངེས་ཁྱད་པར་ཅན་འཁྲུངས་ཏེ་བྱང་ཆུབ་ལམ་གྱི་རིམ་པའི་ཉམས་ལེན་དང་ཤན་སྦྱར་
ཏེ་ཐུགས་ཉམས་སུ་བསྟར་བས་རང་དོན་གྱི་ལེའུ་དོན་རྟགས་ཡང་དག་གསུམ་གྱིས་རང་བཞིན་གྱི་རྒྱུད་ཀྱི་ལོག་པར་རྟོག་པ་སུན་ཕྱུང་ས།ཨེ་ཚད་མ་གཉིས་ཀྱི་གཞལ་བྱ་མངོན་སུམ་ལེའུ་དོན་ལྟར་ལེགས་པར་ངེས་ནས། གཞན་དོན་ལེའུ་དོན་སྒྲུབ་ངག་དང་སུན་
འབྱིན་གཉིས་ཀྱི་སྒོ་ནས་གཞན་རྗེས་སུ་འཛིན་པའི་ཚུལ་རྣམས་སྟན་ཐོག་གཅིག་ཏུ་རྣལ་འབྱོར་མཛད་པས་ཐུགས་དམ་ཟབ་མོ་ལྷག་པར་འཕེལ་ཞིང། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང་ལས་བྱུང་བའི་ཚད་མའི་ལམ་བསྒྲིགས་དོན་གཉེར་ཆེན་པོས་རྩོལ་
སྒྲུབ་མཛད་པར། སྙེ་ཐང་བདེ་བ་ཅན་ནས་ཕྱག་ཏུ་འབྱོར་པ་ལྟར་ཐུགས་འཛིན་མཛད་དེ་འདི་ལོའི་དབྱར་ཁ་ནས་བཟུངས་ཆག་མེད་ཞལ་འདོན་དུ་མཛད། དེ་དག་གི་སེང་དབར་རྣམས་སུ་སྐྱེ་བོ་མང་པོ་ལ་ཕན་བདེའི་དཔལ་སྤེལ་བའི་ཕྱིར་རབ་བྱུང་དང་བསྙེན་རྫོགས་ཀྱི་
སྡོམ་པ་བརྒྱ་ཕྲག་བརྒལ་བར་ཡང་ལེགས་པར་སྩལ། སེར་འབྲས་དགེ་གསུམ། གསང་ཕུ། རྭ་སྒྲེང་སོགས་ལ་མང་འགྱེད་དང་གོས་བཟང་བསྒྲིགས་ཀྱི་མཆོད་རྫས་རྨད་དུ་བྱུང་བའང་འབུལ་བར་མཛད། ཧོར་ཟླ་བརྒྱད་པའི་དུས་སུ་ཁྲི་ཡང་སྟེང་སྤྲུལ་སྐུ་སོགས་བླ་
མ་དགེ་བའི་བཤེས་གཉེན་སྟོང་ཕྲག་ར་ཆེན་གཞལ་བར་བྱང་ཆུབ་བདེ་ལམ་གྱི་བཀའ་ཁྲིད་ཤིན་ཏུ་རྒྱས་པ་སྩལ། ཟླ་བ་དགུ་པར་ལྷ་ལྡན་སྤྲུལ་པའི་གཙུག་ལག་ཁང་ཆེན་པོར་ཕེབས། ཇོ་ཤཱཀ་རྣམ་གཉིས་ཀྱིས་མཚོན་རྟེན་གསུམ་རྒྱ་མཚོ་ལྟ་བུ་རྣམས་གཀྱི་དྲུང་དུ་

[086A]༄༅། །མཆོད་པ་རྣམ་ལྔ་སྟོང་ཚར་དང། སྙན་དར་གྱི་ཚོགས་བཟང་ལ་མང་བ་འབུལ་བར་མཛད་ཅིང། ཁྱད་པར་དུ་བསྟན་པའི་རྩ་བ་སོ་སོ་ཐར་པ་ཡུན་རིང་དུ་མི་ཉམས་ཤིང་གནས་པའི་ཕྱིར་ཏུ་དམིགས་ནས། རྒྱལ་བ་དངོས་དང་དབྱེར་མ་
མཆིས་པའི་སྤྲུལ་པའི་སྐུ་ཇོ་ཤཱཀྱ་མུ་ནེ་དངར་མོ་ཆེའི་ཇོ་བོ་གཉིས་ལ་དགེ་སྦྱོང་གི་རྟགས་གསིལ་བྱེད་དང་ལྷུང་བཟེད། སྣམ་སྦྱར་དང་བཅས་པ་རྣམས་འབུལ་བ་མཛད་དེ། བསྟན་པ་རིན་པོ་ཆེ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་དགོངས་པ་རིན་པོ་ཆེ་ཇི་ལྟ་བ་བཞིན་
དུ་མི་ཉམས་པར་ཡུན་རིང་དུ་རྒྱས་པ་དང། གངས་ལྗོངས་འདིས་མཚོན་པའི་ཡུལ་གྲུ་མཐའ་དག་བདེ་ཞིང་སྐྱིད་པ་དང། ལོ་ལེགས་ཤིང་བདེ་སྐྱིད་ཕུན་སུམ་ཆོགས་པ་འབྱུང་བའི་སྨོན་ལམ་གསོལ་འདེབས་དང་བཅས་པ་ནན་ཏན་དུ་མཛད། འདི་དུས་སྔ་ཕྱི་ངེས་
མེད་དུ་དགེ་སློང་བསྟན་འཛིན། དཀའ་བཅུ་དགེ་ལེགས། དགེ་སློང་བསོད་ནམས་ཚུལ་ཁྲིམས། བླ་མ་འཕགས་པ་དོན་གྲུབ། དགེ་སློང་བློ་བཟང་ཤེས་རབ། དཀའ་བཅུ་བློ་བཟང་དར་རྒྱས་རྣམས་སོ་སོ་ནས་ཕུར་བུ་ལྕོག་ཏུ་དགེ་སློང་རྣམས་ལ་སེམས་བསྐྱེད་
མཆོད་པ་བཤམས་པའི་ཚོགས་དབུར་རྗེ་བླ་མ་འདི་ཉིད་སྤྱན་དྲངས་ཏེ་ཞབས་པད་ཡུན་རིང་དུ་བརྟན་པའི་གསོལ་བ་རྒྱ་ཆེར་བཏབ་པ་ལྟར། ཞལ་གྱིས་བཞེས་ཤིང་སེམས་བསྐྱེད་ཀྱི་གསུང་བཤད་རྨད་དུ་བྱུང་བ་དང། ཁྱད་པར་དུ་བྱང་ཆུབ་ལམ་གྱི་རིམ་པ་
ལ་བློ་སྦྱོང་མཁན་ཤིན་ཏུ་དཀོན་པའི་གསུང་བཤད་ཡང་ཡང་གནང་ཞིང། རྗེ་རྒྱལ་བ་གཉིས་པའི་དུས་མཆོད་ཀྱི་མཆོད་གཏོར་སོགས་རྒྱ་ཆེར་འབུལ་བར་མཛད་ནས། དགུན་མཚམས་སོགས་སྔར་ལུགས་ལྟར་མཛད། མེ་ཡོས་གནམ་ལོ་གསར་དུ་

[086B] འདོད་ཁམས་དབང་མོར་ཚེས་གཏོར་གྱི་མཆོད་པ་རྒྱ་ཆེན་པོ་འབུལ་བ་དང། སྒྲུབ་སྡེ་ཕན་ཚུན་གྱི་སེམས་བསྐྱེད་མཆོད་པ་སོགས་སྔར་རྒྱུ་ན་ལྟར་རྒྱ་ཆེར་མཛད་ཅིང། ཕོ་བྲང་ཆེན་པོར་སྐྱབས་
མགོན་རྒྱལ་བའི་དབང་པོའི་མཇལ་ཞུར་ཕེབས་ནས་ཕན་ཚུན་གྱི་གསུང་གླེང་དང་ལོངས་སྤྱོད་ཀྱི་དགའ་སྟོན་ཤིན་ཏུ་འཕེལ་བར་སྤྲོ་བཞིན་དུ་བཞུགས་ནས། དགའ་ལྡན་ཁང་གསར་དུའང་ཕེབས། ལྷ་ལྡན་སྨོན་ལམ་ཆེན་མོར་མང་ཇའི་བསྙེན་བཀུར་དང་ཇོ་
ཤཱཀ་རྣམ་གཉིས་ལ་བསྙེན་བཀུར་སོགས་སྔར་ལྟར་གནང། ཟླ་བ་གཉིས་པའི་ཚེས་ལྔ་ལ་བོད་ཀྱི་སྲིད་སྐྱོང་ཆེན་པོ་ཕོ་ལྷ་བ་བསོད་ནམས་སྟོབས་རྒྱས་དུས་ཀྱི་ཆོས་ཉིད་དུ་གྱུར་པ་ལ། ཚེ་ལས་འདས་པ་བར་དོ་དང་ངན་འགྲོའི་འཇིགས་སྐྲག་ལས་སྒྲོལ་བའི་
ཐུགས་དམ་ཟབ་མོའི་ཆོ་ག་མཛད་པའི་རྡོ་རྗེ་སློབ་དཔོན་དུ་སྦྱན་འདྲེན་ཞུས་པ་ལྟར་ཐུགས་བརྩེ་བ་ཆེན་པོས་ཕེབས་ཏེ་ཞག་ཤས་ཀྱི་བར་དུ་གསང་བདེ་འཇིགས་གསུམ་གྱི་ཆོ་ག་ཐུགས་དམ་ཏིང་ངེ་འཛིན་ཟབ་མོ་དང་བཅས་ཏེ་ལེགས་པར་མཛད་ནས། བདེ་སྟོང་
དབྱེར་མེད་པའི་ཏིང་ངེ་འཛིན་བརྟན་པོས་སྐུ་གཤེགས་པ་གང་གིས་ཚེ་རབས་ཐོགས་མེད་པ་ནས་བསགས་པའི་སྡིག་ལྟུང་བག་ཆགས་དང་བཅས་པ་ལྷག་མ་མ་ལུས་པར་ཆོས་ཀྱི་དབྱིངས་སུ་བྱང་བའི་སྤྱན་དམིགས་རྣམ་པར་དག་པ་མཛད། དེ་ལྟར་ཆོ་ག་མཛད་ཟིན་
པའི་མཇུག་ཏུ་རྗེ་བླ་མ་ཉིད་ཀྱིས་ཕྱག་བདར་ཏེ་བསྒྲུབ་པའི་ཁྲུས་ཆུ་ཕུང་པོར་ལུགས་བར་མཛད་པ་སོགས་ཐུགས་བརྩེ་བ་ཆེན་པོས་བཀའ་དྲིན་བསྐྱངས་ཤིང། ཞག་ཤས་ཤིག་དཀྱིལ་འཁོར་སྒྲུབ་མཆོད་སོགས་རྒྱ་ཆེར་མཛད་ནས། ལྷ་སའི་དུར་ཁྲོད་རགས་ཁར་

[087A]༄༅། །གང་ཟག་རང་བཞིན་བསྲེག་སྦྱངས་ཀྱི་ལུགས་སུ་བྱ་བའི་སྲོལ་གྱིས་སྲེག་ཁང་བརྩིགས་ཏེ་ཙནྡན་ལ་སོགས་པའི་ཤིང་དྲི་ཞིམ་པོ་མང་པོ་གཙིར་ཏེ་བསྲེག་པའི་བྱ་བ་མཛད་དེ། དཔལ་རྡོ་རྗེ་འཇིགས་བྱེད་ཆེན་པོའི་ཞི་བའི་སྦྱིན་སྲེག་མཛད་པའི་
རྡོ་རྗེ་སློབ་དཔོན་དཔལ་ལྡན་བླ་མ་དམ་པ་འདི་ཉིད་ཀྱིས་མཛད་ཅིང། ཆོ་གའི་བྱ་བ་རྒྱུད་སྨད་བགྲེས་སོང་ལྔ་བཅུ་སྐོར་གྱིས་མཛད་པ་ཐམས་ཅད་ལ་དགའ་ལྡན་ཁང་གསར་ནས་ཀྱང་བསྙེན་བཀུར་ཞབས་ཏོག་ཕུན་སུམ་ཚོགས་པ་དང་བཅས་ཞུས། རྗེ་བླ་མ་འདི་
ཉིད་ནས་ཐུགས་བརྩེ་བ་ཆེན་པོས་དགོངས་ཏེ། མི་དབང་གི་དགོངས་རྫོགས་སུ་དམིགས་ནས་ལྷ་སའི་སྐུ་རིན་པོ་ཆེ་རྣམས་ལ་སྟོང་མཆོད་དང་སྙན་དར། བཀའ་ཆོས་ཆེན་མོར་མང་འགྱེད་དང་ལོ་ཁ་ཤས་ཀྱི་བར་དུ་དུས་མཆོད་བཅས་མཛད། དེ་ནས་རིང་ཕོར་མི་
ཐོགས་པར་གོང་མ་ཆེན་པོའི་བཀས་ད་ལས་སྦཱ་དུར་ལ་བོད་ཀྱི་སྲིད་སྐྱོང་གི་གོ་ས་གནང་བ་ལ་གནང་སྐྱེས་སོགས་སྩལ་ཏེ། ལྷ་ཆོས་དང་མི་ཆོས་གཉིས་ཀའི་བསླབ་བྱ་རྒྱ་ཆེར་གནང་ཞིང། ཁྱད་པར་དུ་བདག་མེད་ཀྱི་རི་དྭགས་ལ་སྙིང་རྗེ་བྱེད་དགོས་པའི་རྒྱུ་
མཚན་དང། ཆང་ལ་སོགས་པ་བག་མེད་པར་འཐུང་ན་མི་ཡོང་བའི་བཀའ་ཞིབ་ཏུ་གནང། ཟླ་བ་གསུམ་པའི་ནང་དུ་ཆབ་མདོ་དཔོན་སློབ་ཞི་བ་ལྷ། ལྕགས་ར་སྤྲུལ་སྐུ། སྒྲུབ་ཁང་སྤྲུལ་སྐུ། མཁར་རྡོ་སྤྲུལ་སྐུ་སོགས་སེར་འབྲས་ཀྱི་བླ་མ་དགེ་བཤེས་མདོ་སྔགས་ཀྱི་གོ་བའི་
གནད་ཡོངས་སུ་རྫོགས་པ་རྣམས་ཀྱིས་དབུས་དགེ་འདུན་སྟོང་ཕྲག་བརྒལ་བ་ལ་བྱང་ཆུབ་ལམ་གྱི་རིམ་པའི་ཁྲིད་འཇམ་དཔལ་དབྱངས་ཀྱི་ཞལ་ལུང་གི་ཁྲིད་སེམས་བསྐྱེད་མཆོད་པ་དང་བཅས་པ་ལྗགས་བཤད་ཤིན་ཏུ་རྒྱས་པ་དང་བཅས་པ་སྩལ་ཞིང་གཞན་

[087B] འཇམ་དཀར། སྨན་བླ། བཅུ་གཅིག་ཞལ་བཅས་ཀྱི་རྗེས་གནང་དང། གཏོར་མ་བརྒྱ་རྩ། ཆབ་གཏོར། འབྱུང་གཞི། བྲུལ་གཏོར། ཀླུ་གཏོར་བཅས་ཀྱི་ཁྲིད་ལུང། བདེ་སྨོན་ཞིང་
མཆོག་སྒོ་འབྱེད་མ། གསང་འདུས་སྨོན་ལམ། བཟང་སྤྱོད། བྱམས་སྨོན། གདུགས་ཤེར། གནས་བཅུ། ལྟུང་བཤགས་བཅས་ཀྱི་ལྗགས་ལུང་དང། ལོ་ལྟར་གྱི་སྨྱུང་གནས་དང། རྒྱུད་པ་སོགས་དོན་གཉེར་ཅན་སུམ་བརྒྱ་སྐོར་ལ་བསྐྱེད་རྫོགས་ཀྱི་
ཁྲིད་སོགས་འཆད་ཉན་བསྟན་པ་རིན་པོ་ཆེ་དབུ་འཕང་མཐོ་ངེས་པར་མཛད། གཞུང་སྒེར་དང་གཟིམས་ཤག་སོགས་ནས་འགྱེད་སྣ་གསུམ་སོགས་བསྙེན་བཀུར་ཕུལ་དུ་ཕྱིན་པ་གནང། མཇུག་ཏུ་རྒྱུད་གྲྭ་པ་བརྒྱ་སྐོར་དང་བཅས་གཏང་རག་བསྐང་གསོ་སོགས་
ཤིན་ཏུ་རྒྱས་པ་མཛད། དབང་ད་ལས་དང་གུང་ཡེ་ཤེས་ཚེ་བརྟན་བཅས་ནས་ཁུར་བླང་གིས་མི་དབང་དེ་ཉིད་ཀྱི་དགོངས་རྫོགས་སུ་བཞེངས་པའི་དངུལ་གདུང་རིན་པོ་ཆེ་དང། བཀའ་འགྱུར་གསར་བཞེངས་སོགས་ལ་དཔལ་ལྡན་སྨད་རྒྱུད་གྲྭ་ཚང་པའི་དགེ་འདུན་འགའ་
ཞིག་དང་བཅས་ཏེ་རབ་གནས་རྒྱས་པར་མཛད། རྗེ་བླ་མ་ཉིད་ཀྱང་དགེ་བའི་རྩ་པ་དེ་རྣམས་བགྱིད་པའི་ཐེབས་སུ་གསེར་དངུལ། ཕྲ་རྒྱན། དར་ཟབ། རྟེན་བཞེངས་པ་རྣམས་ལ་ཇ་ཁ་ཤས་དང་འགྱེད་སྐར་ལྔ་རེ། ཁ་བཏགས་ཀྱི་གནང་སྦྱིན་སྤམ་ཆེ་བ་སྩལ། ཟླ་བ་དྲུག་
པའི་ནང་དུ་དབྱར་ཞལ་བཞེས་དང་དབྱར་མཚམས་སྔར་བཞིན་མཛད་དེ། སེར་འབྲས་གཉིས་ཀྱི་རིགས་གྲྭར་མང་འགྱེད་དང། རི་བོ་དགེ་ལྡན། གསང་ཕུ། ར་སྒྲེང། རྩེད་ཐང་དགའ་ཆོས་སོགས་གྲྭ་ཚང་ཁག་ལ་མང་འགྱེད། སྤྱི་འབུལ་སོགས་རྒྱ་ཆེར་སྩལ། ཟླ་པ་བརྒྱད་པར་

[088A]༄༅། །མཁས་མང་འདུས་པའི་སྡེ་ཆེན་པོ་དགུ་བརྒྱ་ཙམ་ལ་བདེ་ལམ་གྱི་བཀའ་ཁྲིད་རྒྱས་པ་མང་འགྱེད་སོགས་ལུགས་གཉིས་ཀྱི་བཀའ་དྲིན་བླ་ན་མེད་པ་མཛད། དེ་དག་གི་བར་དུ་རབ་བྱུང་བསྙེན་རྫོགས་སོགས་འདོད་ཆོས་མང་དུ་གནང། ཕོ་བྲང་
ཆེན་པོར་སྐྱབས་མགོན་རྒྱལ་དབང་ཐམས་ཅད་མཁྱེན་པའི་མཇལ་ཕྱག་ལ་ཕེབས་ནས་མཎྜལ་དར་ཚོན་སྣ་ལྔའི་སྣེ་འདོགས་ཅན། སྐུ་གསུང་ཐུགས་རྟེན། མཛོད་གོས་དམར་པོ་དང་དུར་སྨྲིག་ཡུག་ར་བཅས་འབུལ་བར་མཛད་ཅིང་གང་སྤྱིའི་གསུང་གླེང་ཤིན་ཏུ་
འཕེལ་དོས། དངུལ་སྲང་ཆེན་བརྒྱ་ཕྲག་སོགས་ཀྱི་གནང་སྦྱིན་རྨད་དུ་བྱུང་བ་གནང། ཟླ་བ་བཅུ་པར་ལྔ་མཆོད་སོགས་རྒྱས་པར་མཛད་དེ་དགུན་ཐོག་གི་རིང་ཐུགས་དམ་ཟབ་མོ་ལ་བཞུགས། གྲྭ་ཚང་ཁག་ལ་དགུན་ཆོས་རིང་མང་འགྱེད་གང་ཐོན་རེ་གནང། ས་
འབྲུག་གནམ་ལོ་གསར་ཚེས་ཀྱི་དུས་གཏོར་སོགས་དང་སྒྲུབ་སྡེ་ཕན་ཚུན་གྱི་སེམས་བསྐྱེད་རྣམས་སྔར་རྒྱུན་བཞིན་དང། སེར་རྩེར་དགེ་སློང་བྱམས་པ་ཐབས་མཁས། ར་ཁ་བྲག་ཏུ་དགེ་སློང་ཚེ་རིང་དཔལ་འབྱོར། གནས་ཤར་ཆོས་མཛད་གསུམ་སོ་སོ་ནས་སྒྲུབ་སྡེ་
གསུམ་ལ་སེམས་བསྐྱེད་ཀྱི་མཆོད་པ་རྨད་དུ་བྱུང་བ་སྦྱར་ཏེ། དེའི་ཚོགས་དབུར་དམ་པ་ཉིད་སྤྱན་དྲངས་ནས་ཞབས་བརྟན་བསྙེན་བཀུར་ཕུན་སུམ་ཚོགས་པ་མཛད་ཅིང། ཕྱི་དྲོ་སེམས་བསྐྱེད་གསུང་བཤད་སོ་སོར་རུས་པ་ཅན་གཞན་དང་མི་འདྲ་བ་རེ་རེ་གནང། དེ་ནས་
ཕོ་བྲང་ཆེན་པོར་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མཇལ་ཞུར་ཕེབས་ཏེ། དངུལ་དཀར་གྱི་མཎྜལ་སོགས་འབུལ་བར་མཛད། དགྱེས་པའི་གསུང་གླེང་ཞིབ་པར་གནང་ཞིང་གསོལ་རས་གནང་སྦྱིན་རྒྱ་ཆེར་སྩལ། ད་ལས་སྦཱ་དུར་ནས་ཀྱང་བསྙེན་བཀུར་

[088B] སྨོན་ལམ་ཆེན་མོ་དང་བཀྲ་ཤིས་ལྷུན་པོར་མང་འགྱེད་དང་མཆོད་པ་སོགས་རྨད་དུ་བྱུང་བ་མཛད། ཇུན་སྒར་གྱི་མི་སྣ་རྣམས་ཀྱིས་གཡོན་རུའི་དཔོན་ཆེན་པོ་ཚེ་དབང་རྡོ་རྗེ་རྣམ་རྒྱལ་ནས་གུས་པ་ཆེན་པོས་ཕུལ་བའི་ཞུ་ཡིག་དང། ལྷ་རྫས་གསེར་
སྲང་གང། དངུལ་སྲང་ལྔ་བཅུ་ཐམ་པ། མང་ཛུའི་ཡུག་པཱ་སི་ཡུག་མན་དུར་མ་ཡུག་སྦུ་ཐར་ཡུག་སྦུ་ཧར་བུགས། མགོ་སྣམ་སོགས་ཀྱི་རྟེན་དང། གསུང་བརྟག་ལེ་ཚན། དཔོན་ཇའི་སང་སོགས་ནས་སྐྱབས་འཇུག་ཞུ་རྟེན་སོགས་མང་དུ་ཕུལ་བ་རྣམས་
བདག་གིར་མཛད། སོ་སོར་དངོས་པོའི་གནང་སྐྱེས་སོགས་དང་བྱིན་རྟེན་ལེ་ཚན་བཅས་གནང། འདི་ལོ་ལྷ་སར་འབྲུམ་ནང་མཆེད་ཚབས་ཆེ་བར་བརྟེན་ལམ་ཁྲིད་འཆར་ཅན་གནང་བ་མ་ཐུབ་པའི་ཚུལ་བྱུང་ཡང་ཆ་བ་མདོ་བླ་མ་ཀུན་རྡོར་གྱིས་དབུས་དགེ་སློང་རྣམས་ལ་
མདོ་སྡེ་ལས་བརྒྱ་པ། ཁྲི་སྣ་ཚོགས། དཀོན་བརྩེགས། མཛངས་བླུན་སོགས་ཀྱི་ལུང་གནང་ཞིང། ས་ཟླའི་དུས་ཆེན་ཉིན་ཉེ་གནས་རབ་འབྱམས་པ་བློ་བཟང་དར་རྒྱས་ནས་རྒྱུ་ཡོན་སྦྱར་ཏེ། དགེ་སློང་བརྒྱ་སྐོར་གྱིས་སྨྱུང་གནས་ཀྱང་གནང་ཞིང་དེའི་ཚོགས་དབུར་བླ་མ་
དམ་པ་རྡོ་རྗེ་འཆང་ཆེན་པོ་ཉིད་སྤྱན་དྲངས་ཤིང་དངོས་འབྱོར་ཕུལ་ཏེ་ཞབས་བརྟན་ལེགས་འབུལ་དང་སྐྱབས་འཇུག་སོགས་ཀྱང་ཞུས་པ་དགྱེས་བཞིན་བདག་གིར་མཛད། འདི་དུས་རྗེ་བླ་མ་ཉིད་ཀྱི་ཉེ་གནས་རབ་འབྱམས་པ་ལ་སོགས་པའི་འཁོར་རྣམས་འབྲུམ་བུའི་ནད་
མ་ཐར་བ་མང་བར་བརྟེན། གདུགས་དཀར་གྱི་འཁོར་ལོ་བསྒྲུབ་པར་མཛད་དེ་འདོགས་པ་གནང་བས། རྡོ་རྗེའི་གོ་ཁྲབ་སྐོན་པ་ལྟ་བུར་གྱུར་ཅེས་གྲགས། སྐུ་མཚམས་ཀྱི་ཁོང་ཞིག་ཏུ་ཆ་བ་མདོ་དཔོན་སློབ་སྤྲུལ་པའི་སྐུ་ནས་ཞུས་གནང་གིས་བླ་མ་ཀུན་རྡོར་

[089A]༄༅། །མགྲོན་གཉེར་བྱམས་བརྒྱ་མཚོ་སོགས་ཉུང་བསྡུས་ལ་བདེ་མཆོག་ལུས་དཀྱིལ་གྱི་དབང་གནང། གཡུ་ཐོག་མདའ་དཔོན་བློ་བཟང་དར་རྒྱས་དུས་ཀྱི་ཆོས་ཉིད་དུ་གྱུར་པར་དགེ་བ་རྫོགས་བྱང་དུ་བསྔོ་བའི་ཕྱིར་སྒྲུབ་སྡེ་གསུམ་ལ་སེམས་
བསྐྱེད་མཆོད་པའི་རྒྱུ་ཡོན་སྦྱར་ཏེ་དཔལ་ལྡན་བླ་མ་དམ་པ་ཉིད་ཚོགས་དབུར་སྤྱན་དྲངས་པ་བཞིན་བསྙེན་བཀུར་རྣམས་ཐུགས་བརྩེ་བ་ཆེན་པོས་བཞེས་ནས། ཚེ་ལས་འདས་པའི་སྡིག་སྒྲིབ་མ་ལུས་པ་སྤྱོད་བའི་ཕྱིར་དུ་སེམས་བསྐྱེད་གསུང་བཤད་བསྔོ་
སྨོན་གྱི་རྒྱས་འདེབས་བཅས་གནང། ཟླ་བ་བརྒྱད་པའི་ནང་དུ་བླ་མ་དགེ་བའི་བཤེས་གཉེན་བརྒྱ་ཕྲག་མང་པོ་བརྒལ་བར་བྱང་ཆུབ་ལམ་གྱི་རིམ་པ་ཐམས་ཅད་མཁྱེན་པར་བགྲོད་པའི་བདེ་ལམ་ཤིན་ཏུ་ཞིབ་ཅིང་རྒྱས་པར་སྩལ། ལྔ་མཆོད་དང་དགུན་
མཚམས་སོགས་གོང་འཕེལ་ནས་དགུན་གྱི་དུས་སུ་སྐུ་མཚམས་ཤིན་ཏུ་དམ་པ་ལ་བཞུགས། ས་སྦྲུལ་གནམ་ལོའི་རང་ཞལ་གསར་དུ་བཞད་པའི་དགའ་སྟོན་དུ་མ་གཅིག་འདོད་པ་ཁམས་ཀྱི་དབང་ཕྱུག་མར་ཆོས་གཏོར་ཕུན་སུམ་ཚོགས་པ་དང། སྒྲུབ་
སྡེ་གསུམ་གྱི་དུས་མཆོད་སོགས་ཀྱི་སེམས་བསྐྱེད་རྣམས་སྔར་ལྷར་གྲུབ་པར་མཛད། ཕོ་བྲང་ཆེན་པོ་པོ་ཏ་ལར་རྒྱལ་དབང་བཀའ་དྲིན་མཚུངས་པ་མེད་པ་སྐྱབས་མགོན་རྡོ་རྗེ་འཆང་ཆེན་པོའི་མཇལ་ཞུར་ཕེབས་ནས། དངུལ་དཀར་གྱི་མཎྜལ་དར་ཚོན་སྣ་ལྔའི་
སྣེ་འདོགས་ཅན། ནང་མཛོད་དྲི་མེད། གསེར་སྲང་ལྔ། དངུལ་སྲང་བརྒྱ། ཇུས་དམར་སེར་ཡུག་བཅས་འབུལ་བ་གནང་ཞིང། ཡུན་རིང་པོའི་བར་དུ་དམ་པའི་ཆོས་ཀྱི་དཀའ་གནད་ལས་བརྩམས་ཏེ་གསུང་གླེང་ཞིབ་ཏུ་གནང། དེའང་དཔལ་ལྡན་བླ་མ་

[089B] རྒྱལ་དབང་རྡོ་རྗེ་འཆང་ཐམས་ཅད་མཁྱེན་གཟིགས་ཆེན་པོའི་དེ་ཉིད་ཀྱི་བཀའ་ལས། བླ་མ་ཁྱེད་ལ་ངེད་ནས་ཆོས་མ་ཞུས་ཀྱང་ཆོས་ཞུས་པ་
དང་ཁྱད་པར་མེད་པའི་དད་པ་ཡོད། དེའང་ཇི་ལྟར་ཡིན་ཞེ་ན། འདིར་ནམ་ཕེབས་རེས་ཀྱིས་ཆོས་ཀྱི་གསུང་གླེང་ཞིབ་ཏུ་བྱས་ཤིང། དེ་ཐམས་ཅད་སེམས་ལ་ཕན་པ་བྱུང་བས་ཆོས་ཞུས་པ་དང་ཁྱད་པར་མེད་པར་བྱུང་བས་བཀའ་དྲིན་ཆེ་ཞེས་བསྔགས་
བརྗོད་རྒྱ་ཆེར་མཛད། གཞན་ཡང་བླ་མ་གཞན་ལ་ཆོས་ཀྱི་སྐད་ཆ་དྲིས་ཀྱང་སྦུག་སྦུག་འདྲ་བ་ཞིག་ལས་ཐག་ཆོད་པ་ཞིག་ཡོང་གིན་མི་འདུག་ཅེས་ཀྱང་གསུངས། སྐྱབས་མགོན་རྡོ་རྗེ་འཆང་རྒྱལ་དབང་ཐམས་ཅད་མཁྱེན་པ་ཆེན་པོ་རང་ཉིད་ཀྱི་ལྗགས་སྨིན་
གྱི་འབྲུ་ཆའི་གྲས་ནས་གནང་སྦྱིན་ཀྱང་རྒྱ་ཆེར་སྩལ། ལྷ་ལྡན་སྨོན་ལམ་ཆེན་མོའི་འདུས་སྡེ་ཆེན་པོར་མང་འགྱེད་དང། ཇོ་ཤཱཀ་རྣམ་གཉིས་ཀྱིས་མཚོན་པའི་རྟེན་གསུམ་རྣམས་ལ་མཆོད་འབུལ་ཐུགས་སྨོན་སོགས་རྒྱ་ཆེར་སྩལ། ཟླ་བ་གསུམ་པའི་ཚེས་
བརྒྱད་ནས་བཟུངས་ཏེ་ལམ་ཁྲིད་ཆེན་མོ་སྔར་ལྟར་ཚུགས་པ་གནང་ཞིང། སྨྱུང་གནས་དང་བསྐྱེད་རྫོགས་ཀྱི་ཁྲིད་སོགས་ཀྱང་སྔར་རྒྱུན་ལྟར་ལེགས་པར་སྩལ། ར་ཁ་བྲག་ཏུ་ལྷ་ས་རྒྱ་མོ་རོང་པས་སྒྲུབ་སྡེ་གསུམ་ལ་སེམས་བསྐྱེད་མཆོད་པ་ཕུན་སུམ་ཚོགས་པ་
ཞུས་ཏེ། རྗེ་བླ་མ་ཉིད་ཚོགས་དབུར་སྤྱན་དྲངས་པ་ལྟར་ཕེབས་ནས་གསུང་བཤད་རྒྱ་ཆེར་གནང། ལོ་འདིའི་ནང་དུ་ཁོ་བོ་ཅག་དབུས་ཕྱོགས་སུ་རྒྱལ་དབང་ཐམས་ཅད་མཁྱེན་པ་ཆེན་པོར་དགེ་ཚུལ་གྱི་སྡོམ་པ་ཞུ་བ་སོགས་བྱ་བའི་ཆེད་དུ་ཕྱིན་པ་ལ་ཉེ་བར་

[090A]༄༅། །དགོངས་ཏེ། ཕོ་བྲང་ཆེན་པོར་ཕེབས་པ་དང་ཞལ་མངོན་དུ་གྱུར་ཅིང། དེང་སང་ན་ཚོད་ཕྲ་བའི་དུས་སུ་གེགས་ཆེ་བས་ཆོས་བསྲུང་རྣམས་དང་ཁྱད་པར་དཔལ་ལྡན་ལྷ་མོ་དང་ཚངས་བ་ཆེན་པོའི་བསྐང་གསོ་ལ་འབུངས་དགོས་ཞེས་བཀའ་ཡང་
གནང། རྡོ་རྗེ་འཆང་གྲུབ་པའི་དབང་ཕྱུག་བློ་བཟང་བཟོད་པ་ཕུར་བུ་ལྕག་ཏུ་ཕེབས་ནས། དགེ་སློང་རྣམས་དང་ལྷན་ཅིག་ཏུ་བླ་མ་མཆོད་པའི་ཚོགས་འཁོར་དང་འབྲེལ་བའི་བརྟན་བཞུགས་འབུལ་བ་གནང་ཞིང། རྗེ་བླ་མ་འདི་ཉིད་ནས་ཀྱང་དགྱེས་བཞིན་དུ་
བཞེས་ཏེ། གསུང་བཤད་བསླབ་བྱ་དང་བཅས་པ་རྒྱས་པར་གནང། འདི་དག་གི་གོང་འོག་སྣ་ཚོགས་པར་ལྷ་ས་གསེར་བཟོ་བ་དང་དུང་བཟོ་བ། རི་པོ་རྣམ་རྒྱལ་བ། རབ་འབྱམས་པ་བློ་བཟང་ཕུན་ཚོགས་སོགས་སོ་སོ་ནས་སྒྲུབ་སྡེ་གསུམ་གྱི་ཚོགས་
དབུར་རྗེ་བླ་མ་འདི་ཉིད་སྤྱན་དྲངས་ཤིང། ཞབས་ཏོག་ཕུན་སུམ་ཚོགས་པ་དང་བཅས་ཏེ་ཞབས་བརྟན་ཕུལ་བར་དགྱེས་བཞིན་དུ་ཞལ་བཞེས་མཛད་དེ་གསུང་བཤད་རྨད་དུ་བྱུང་བ་སེར་སྐྱ་སོ་སོའི་དགེ་རྩལ་གཟེངས་བསྟོད་དང་བསྔོ་སྨོན་གྱི་རྒྱས་འདེབས་རྒྱས་པར་
གནང། སྟོན་གྱི་དུས་སུ་དགེ་འདུན་སྟོང་ཕྲག་གཅིག་དང་སུམ་བརྒྱ་སྐོར་ལ་བྱང་ཆུབ་བདེ་ལམ་གྱི་བཀའ་ཁྲིད་ལུང་རིགས་མན་ངག་དང་བཅས་བས་མཐའ་ཆོད་པ་དང། མཇུག་ཏུ་རྣམ་བཤད་རིག་པའི་རྒྱ་མཚོ། ཊཱི་ཀ་ཆེན་དགོངས་པ་རབ་གསལ་བཅས་ཀྱི་
ལྗགས་ལུང་ཡང་གནང་ཞིང། མང་འགྱེད་སོགས་ཀྱང་རྒྱ་ཆེར་སྩལ། ལྔ་མཆོད་དགུན་མཚམས་སོགས་བསྟན་འགྲོའི་བྱ་བ་རྒྱ་ཆེར་མཛད། ཟླ་བ་བཅུ་གཉིས་པའི་མཇུག་ཏུ་ཨ་ཀ་བསོད་ནམས་བཟང་པོའི་དགོངས་རྫོགས་སུ་སེམས་བསྐྱེད་མཆོད་པ་ར་

[090B] བསྔོ་བ་སྨོན་ལམ་སོགས་ཐུགས་དགོངས་རྫོགས་ཐབས་རླབས་ཆེ་པའི་མཛད་པ་བཟང་པོ་བསམ་གྱིས་མི་ཁྱབ་པ་བསྐྲུན། ལྕགས་རྟ་གནམ་ལོ་གསར་དུ་བཞད་པའི་དུས་ཚེས་ཀྱི་དགའ་སྟོན་ཚེས་གཏོར་དང་སྒྲུབ་སྡེ་
ཕན་ཚུན་གྱི་སེམས་བསྐྱེད་སོགས་རྒྱ་ཆེར་སྩལ། ལྷ་ལྡན་སྨོན་ལམ་ཆེན་མོར་མང་འགྱེད་དང་འདི་ཁ་བཀྲ་ཤིས་ལྷུན་པོར་ཡང་མང་ཇ་དང་འགྱེད་དངུལ་སྐར་ལྔ་རེ་བཅས་གནང། འདི་ལོའི་བཀའ་ཆོས་ཆེན་མོ་གནང་བ་ལ་དགའ་ལྡན་ཁང་གསར་ནས་ཞབས་ཏོག་
འབུལ་དགོས་རྣམས་མ་ཕུལ་ཞིང། མི་འདོད་པའི་རྣམ་འགྱུར་སྣ་ཚོགས་པ་བྱས་པས་བཀའ་ཆོས་གནང་ཐུབ་མིན་ཐེ་ཚོམ་ལྟ་བུར་གྱུར་པ་ལ། སྐྱབས་མགོན་གོང་ས་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས། ལོ་འདི་ནང་དུའང་རྐྱེན་ངན་པའི་དབང་དུ་མ་
སོང་བར་བྱང་ཆུབ་ལམ་གྱི་རིམ་པའི་བཀའ་ཆོས་གནང་དགོས་ཤིང། རྗེ་རྒྱལ་བ་གཉིས་པའི་བསྟན་པ་རིན་པོ་ཆེའི་དཔལ་དུ་བགྲང་བྱ་མང་པོའི་བར་དུ་སྐུ་ཚེ་བརྟན་པར་བཞུགས་ནས། མདོ་སྔགས་ཀྱི་འཆད་སྤེལ་སོགས་བསྟན་པའི་དོན་རླབས་ཆེན་གྱི་ཐུགས་འདུན་མི་འདོར་
བ་ཞུ༑ ཞེས་བཀའ་སྩལ་པ་བཞིན། ཟླ་བ་གསུམ་བའི་ཚེས་བརྒྱད་ནས་སེར་འབྲས་ཀྱི་བླ་མ་ཁག་ཆབ་མདོ་ཞིབ་ལྷའི་སྤྲུལ་སྐུ། དགེ་བའི་བཤེས་གཉེན་སོགས་སྟོང་ཕྲག་བརྒལ་བ་ལ་བྱང་ཆུབ་ལམ་གྱི་རིམ་པའི་གསུང་བཤད་ཟབ་ལ་རྒྱ་ཆེ་བ་མཇུག་ཏུ་
སེམས་བསྐྱེད་ཀྱི་མཆོད་པ་རྨད་དུ་བྱུང་བ་དང། ནམ་མཁའ་སྒོ་འབྱེད་ཀྱི་དབང་དང་གཅོད་ཀྱི་བཀའ་ཁྲིད། གྲུབ་རྒྱལ་ལུགས་ཀྱི་ཚེ་དབང་རྒྱས་པ། འཇམ་དབྱངས་དམར་སེར་གྱི་རྗེས་གནང། སྨྱུང་གནས། བསྐྱེད་རྫོགས། རྒྱུད་གྲྭ་བ་བརྒྱ་སྐོར་གྱིས་བསྐང་གོས་

[091A]༄༅། །སོགས་སྔར་བཞིན་གནང། འདི་ལོ་དགའ་ལྡན་ཁང་གསར་ནས་བསྙེན་བཀུར་ཞབས་ཏོག་སོགས་མ་ཞུས་མོད། དད་པ་ཅན་རྣམས་ཀྱིས་སྔར་བས་ཀྱང་རྒྱ་ཆེ་བ་ལྟ་བུ་སྒྲུབས། དབྱར་གནས་ཀྱི་དུས་སུ་སྐུ་མཚམས་དང་དགག་དབྱེ་ལྗོངས་
རྒྱུ་སོགས་དང། སྟོན་དུས་སུ་གནང་བའི་བྱང་ཆུབ་བདེ་ལམ་གྱི་བཀའ་ཁྲིད་སོགས་ཀྱང་ཡར་ཟླ་ལྟར་འཕེལ་བར་བཞུགས། འདི་ལོ་ད་ལས་སྦཱ་དུར་ནས་རྗེ་བླ་མ་རྡོ་རྗེ་འཆང་རྒྱལ་དབང་ཐམས་ཅད་མཁྱེན་གཟིགས་ཆེན་པོར་ཡང་མཆོག་ཏུ་མ་གུས་པའི་རྣམ་
འགྱུར་དང། རྗེ་བཙུན་བླ་མ་དམ་པ་འདི་ཉིད་ལའང་མ་གུས་པའི་རྣམ་འགྱུར་ཤིན་ཏུ་ཆེ་བས་ཚིག་རྩུབ་མོ་མང་དུ་ཡོད་པའི་ཞུ་ཤོག་ཀྱང་ཡང་ཡང་ཕུལ་ཞིང། བཀའ་འདྲི་ཞུ་བ་སོགས་འཚུབ་འགྱུར་ཆེ་བར་བྱུང་བ་དེ་རྣམས་ཞི་བའི་ཆེད་དུ་དགོངས་ནས། བཀའ་དྲིན་
མཚུངས་པ་མེད་པ་རྒྱལ་དབང་ཐམས་ཅད་མཁྱེན་གཟིགས་ཆེན་པོར་དངུལ་རྟ་རྨིག་མ། གསེར། གོས་ཆེན། གཡང་ཊི་དང། ཤེལ་དཔྱད་བཅས་འབུལ་བར་མཛད་དེ། སྐྱབས་འཇུག་ཞུ་བ་མཛད་པས། རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་
བཀའ་ལན་དུ། མཚན་ལྡན་དགེ་བའི་བཤེས་གཉེན་ཆེན་པོ་ནས། གསུང་བྲིས་དང་སྐྱབས་འཇུག་དགོས་ཚུལ་གྱི་རྟེན་ཁ་བཏགས་ནང་མཛོད། གཡང་ཊིའི་མེ་དམ། ཤེལ་དཀར་པོའི་ཕོར་བ་བཅུད་ལྡན། དངུལ་སྲང་ལྔ་བཅུ་ཐམ་པ། གོས་ཚོས་ཁ་སྣ་ཚོགས་
ཡུག་ལྔ་བཅས་གནང་བས་ཡིད་སྤྲོ་བ་འཕེལ། ད་ལྟ་སྐུ་ཁམས་དྭངས་ཤིང། ལྷག་དོན་བདེ་ལམ་དམར་ཁྲིད་ལ་ཚོགས་པ་ཤིན་ཏུ་རྒྱ་ཆེ་བ་བཅས་གང་སྦྱིར་གེགས་མེད་གནང་ཐུབ་པ་དེ་ཤིན་ཏུ་ལེགས། ད་དུང་ཡང་ཉིད་ལྟ་བུའི་ཡོངས་སུ་རྫོགས་པའི་དགེ་བའི་བཤེས་

[091B] སྙིགས་མའི་སྤྱོད་ཚུལ་གྱིས་ཐུགས་མི་ངལ་བ་ནས། སྙིང་སྟོབས་ཀྱི་གོ་ཆ་བཙན་པོ་བཞེས་ཏེ་འཚོ་གཞེས་དང་སྐུ་རིམ་ལ་
ཐུགས་བརྩོན་གང་ཆེ་ནས། སྐུ་ངོས་ཀྱི་ཐུགས་དམ་འཆར་ཅན་སྐབས་ཚོར་བདུད་རྩི་འབེབས་སྦྱངས་སོགས་ལ་སྦྱན་དམིགས་ཀྱིས་ཁ་བསྒྱུར་བས་མཚོན་སྐུ་ཚའི་བསྒྲུབ་པ་ཡང་མི་གཡེལ་ངོས། སེང་དབར་དུ་སྣོད་ལྡན་གྱི་སློབ་མས་བཀའ་ཆོས་ཀྱི་རིགས་ཞུས་པ་
ཚོར་ཡང་བསྟན་པ་ལ་དགོངས་ནས་ཐུགས་འདོར་མེད་པ་ཅིས་ཀྱང་ཞུ། ངོས་ལ་ནུས་པ་ཅི་མཆིས་ཀྱང། དཀོན་མཆོག་ལ་གསོལ་བ་བཏབ་ནས་བཞེད་དོན་འགྲུབ་པའི་སྨོན་འདུན་ཀྱང་ཞུ་བ་གཞིར་བཅས་པས་ཐུགས་མཚོར་བསྟིབ་འཚལ། རྟེན་རབ་དཀར་
ལྷ་རྫས། དངུལ་སྲང་ལྔ་བཅུ། མཛོད་གོས་ཡུག་བཅས། ཚེས་བཟང་པོར་ནང་ལུགས་སུ་ཕུལ། ཞེས་ཀྱང་སྩལ། འདི་ཁར་ཡང། གསེར་དངུལ་ཤེལ་དཔྱད་སྣ་ཚོགས་ཀྱི་དངོས་པོ་གནང་བ་ལྟར། ཞབས་བརྟན་གྱི་བློ་འདུན་གང་ཤེས་ཞུས་ཤིང། གྲུབ་
པའི་དབང་ཕྱུག་དམ་པ་ཁྲི་ཆེན་ནོ་མིན་ཧན་ལ་སྐྱབས་འཇུག་ཞུ་བ་གནང་རྟེན་ནང་མཛོད། དངུལ་རྟ་རྨིག་མ། གོས་ཡུག་བཅས་ཀྱང་འབུལ་བ་གནང། སེར་འབྲས་དགེ་གསུམ། རྒྱུད་སྟོད་སྨད། གསང་ཕུ་བཅས་ལ་མང་འགྱེད་ཀྱང་སྩལ། འགྱུར་མེད་
རྣམ་རྒྱལ་ཉིད་བསོད་ནམས་དམན་སྦྱོད་དུས་སུ་བདོ་བས། ཟླ་བ་དགུ་པའི་ཚེས་ཉེར་གཉིས་ཀྱི་ཉིན་སྟག་རྩེ་ནས་ཚེ་སྒྲུབ་མཛད་དགོས་རྒྱུ་ཡིན་ཚུལ་གྱི་བསྙད་བཏགས་བྱས་པའི་ཉམས་ནོན་བྱེད་མི་གཡོག་གསུམ་བཏང་ནས། མཛད་སྤྱོད་རྣམས་ལ་མི་འོས་པའི་

[092A]༄༅། །དོ་དམ་སྣ་ཚོགས་དང་ཐོ་འདེབས་པ་སོགས་བྱས་པར་བརྟེན་རྗེ་བླ་མ་ཉིད་ཐ་མལ་ཚུལ་བཞེས་ཀྱི་འཇིགས་པ་དང་བག་ཚ་བ་ལ་སོགས་པའི་ཚུལ་བཞེས་སྐད་ཅིག་ཀྱང་མེད་མོད། སྡིག་པའི་ལས་བྱེད་པ་དེ་ལ་ཐུགས་བརྩེ་བ་ཆེན་པོས་དགོངས་
ཏེ༑ སྐུ་མཚམས་དམ་པོའི་ངོས་ནས་མ་གཅིག་འདོད་པ་ཁམས་ཀྱི་དབང་ཕྱུག་མའི་ཐུགས་རྒྱུད་གནང་ནས་བསྐུལ་བ་མཛད་ཅིང། དེ་ནི་བར་གཅོད་བྱེད་པ་པོ་དེ་རྣམས་ལ། ཨེམ་ཧོ། སྐྱེ་བོ་ངན་པ་མ་རིག་པའི་འགྲིབ་ཀྱིས་བླང་དོར་གྱི་མིག་ལོང་པ་འདི་རྣམས་
ངན་སོང་ངན་འགྲོ་ལོག་པར་ལྷུང་བའི་གཡང་ཁ་འཇིགས་སུ་རུང་བར་ཆེད་དུ་གཉེར་ནས་འཇུག་པ་དེ་རྣམས་སྙིང་རེ་རྗེ་སྙམ་དུ་དགོངས་ནས། དེ་དག་གི་སྡིག་པ་སྦྱོང་བའི་ཕྱིར་ཆོས་བསྲུང་རྣམས་བསྐུལ་བ་ལ་སོགས་པ་རྒྱལ་བའི་སྲས་ཀྱི་སྤྱོད་པ་རྨད་དུ་བྱུང་བ་ཉམས་
སུ་བཞེས་པ་ཡིན། དགུན་ཆོས་ཀྱི་ཐོག་སྙེ་ཐང་ར་བསྟོད་དང་སེ་རའི་གྲྭ་ཚང་ཁག་གསུམ་བཅས་ལ་མང་ཇ་སྦྱོར་སྦྲེལ་དང། འགྱེད་དངུལ་སྐར་ཕྱེད་བརྒྱད་རེ་གནང། ལྔ་མཆོད་དང་དགུན་མཚམས་སོགས་ཀྱང་སྔར་བཞིན་མཛད། ལྕགས་ལུག་གནམ་
ལོ་གསར་དུ་བཞད་པའི་དཔལ་ལྡན་ལྷ་མོའི་དུས་གཏོར་སྒྲུབ་སྡེ་གསུམ་གྱི་སེམས་བསྐྱེད་མཆོད་པ་སོགས་སྔར་བཞིན་གནང་ཞིང། ལྷ་ལྡན་སྨོན་ལམ་ཆེན་མོར་མང་འགྱེད་སོགས་སྔར་བཞིན་དང། བཀྲ་ཤིས་ལྷུན་པོར་མང་ཇ་གསུམ་དང་འགྱེད་ཁ་བཏགས་སྐྱ་
ཆེན་རེ་བཅས་གནང། འདི་དག་གི་སྔ་ཕྱི་ངེས་པ་མེད་པར་ཁམས་ཚ་བ་དགེ་སློང་ཡེ་ཤེས་ཚུལ་ཁྲིམས། དགེ་སློང་ཡེ་ཤེས་དཔལ་ལྡན། ཚ་བའི་ཚོང་དཔོན་ཨ་འཕེལ་མ་བཅས་སོ་སོས་སྒྲུབ་སྡེ་གསུམ་ལ་སེམས་བསྐྱེད་མཆོད་པ་ཞུས་པའི་ཚོགས་དབུར་སྤྱན་དྲངས་

[092B] ཞབས་ཏོག་དང་འབུལ་བ་ཕུན་སུམ་ཚོགས་པ་བཅས་ཕུལ་ཏེ། ཐེག་པ་ཆེན་པོར་སེམས་བསྐྱེད་པར་གསོལ་བ་བཏབ་པ་བཞིན། གསུང་རུས་པ་ཅན་རེ་རེ་དང་བཅས་ཏེ་སེམས་བསྐྱེད་པར་མཛད། ར་ཁ་བྲག་ཏུ་ཡ་སོར་ཆེ་ཐར་གྱི་དགེ་རྩར་ལྷ་ས་ནང་ནུབ་ཨ་ལྕེ་
སངས་རྒྱས་ཀྱིས་སྒྲུབ་སྡེ་གསུམ་ལ་སེམས་བསྐྱེད་མཆོད་པ། སྐྱབས་མགོན་རྡོ་རྗེ་འཆང་ཆེན་པོ་ཉིད་ལ་ཞབས་བརྟན། དགེ་འདུན་ལ་བསྙེན་བཀུར་བཅས་ཞུས་པ་རྣམས་ལ་ཐུགས་བརྩེ་བ་ཆེན་པོས་སེམས་བསྐྱེད་ཀྱི་གསུང་བཤད་ཤིན་ཏུ་རྒྱ་ཆེ་བ་དང། བསྔོ་སྨོན་གྱི་
རྒྱས་འདེབས་ཡང་དག་པ་གནང། དེ་དུས་གུང་པཎྜི་ཏས་བོད་ཀྱི་ཁུར་ལེན་རེ་ཤིག་བྱས་པའི་དུས་སུ་བསླབ་བྱ་ཡང་དག་པ་གནང་ཞིང། དེ་ནས་རིང་པོར་མི་ཐོགས་པར་གོང་མ་ཆེན་པོའི་ལུང་གིས་བོད་ལྗོངས་ཀྱི་ཆོས་སྲིད་དང་རྒྱལ་སྲིད་ཐམས་ཅད་བཀའ་དྲིན་མཚུངས་པ་
མེད་པ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ཉིད་ནས་མཛད་དགོས་པའི་བཀའ་ཕེབས་པ་ལྟར། སེམས་ཅན་ཐམས་ཅད་ལ་ཐུགས་བརྩེ་པ་ཆེན་པོས་དགོངས་ཏེ་ཞལ་གྱིས་བཞེས་པ་ལྟར། ཕོ་བྲང་ཆེན་པོར་ཆིབས་ཀྱི་ཁ་ལོ་བསྒྱུར་ཏེ་ཐུགས་རྗེ་ཆེ་ཚུལ་གྱི་
བསླབ་དོན་ཞིབ་ཆར་ཞུ་བ་གནང། དེ་སྐབས་གོང་ས་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས། བསྟན་འཛིན་གྱི་སྐྱེས་བུ་རྣམས་ཀྱི་སྐུ་ཚེ་རིང་དུ་སྤེལ་བ་སོགས་ལ་དགོངས་ནས། ཕོ་བྲང་ཆེན་པོའི་ཆོས་རྒྱལ་ལྷ་ཁང་དུ་རྗེ་བླ་མ་འདི་ཉིད་ཀྱི་བཞུགས་གནས་
ཕུར་བུ་ལྕོག་ནས་ཚེ་སྒྲུབ་པ་དགེ་སློང་དགོས་ཚུལ་གྱི་བཀའ་གནང་བ་ལྟར། སྒྲུབ་སྡེ་ཆེན་པོར་བཀའ་ཁྱབ་གནང་ཞིང། རེ་ཤིག་ཐུགས་དམ་ཟབ་མོའི་བཅད་རྒྱལ་བཞུགས། ལོ་ལྟར་འཆར་ཅན་གྱི་བཀའ་ཆོས་ཆེན་མོར་གདན་ས་ཆེན་པོ་བཞིས་གཙོས་ཕྱོགས་

[093A]༄༅། །འདུས་ཀྱི་དགེ་འདུན་གྲྭ་ཚོགས་ཆེ་བ་ལ་འཆད་ཉན་ལྷག་པར་འཕེལ་བར་བཞུགས་ཏེ་སེམས་བསྐྱེད་མཆོད་པའི་དུས་སུ་ལྷ་མིའི་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་སྐུ་ཚབ་ཆེད་མངགས་གནང་སྟེ་བཀའ་རྒྱ་མཎྜལ་
སྐུ་གསུང་ཐུགས་རྟེན། དབུ་པཎ་སྣེ་རིང། སངས་རྒྱས་སྐུ་ཤ་མའི་སྐུ་བེར་སོགས་ན་བཟའ་ཆ་ཚང། དངུལ་སྲང་ཉིས་བརྒྱ་སོགས་གནང་ཆ་གྱ་ནོམ་པ་གནང་ཞིང། མང་ཇ་ཤིང་རྒྱུགས་སོགས་སྲིད་སྐྱོང་བ་རྣམས་ཡོད་པའི་དུས་ལས་ཀྱང་བཟང་བཙམ་གནང། ས་ཟླའི་
དུས་ཚེས་བཞིའི་ཉིན་མཁར་རྡོ་སྤྲུལ་པའི་སྐུ་ལ་བསྙེན་རྫོགས་ཀྱི་སྡོམ་པ་སྩལ། སྨྱུང་གནས་དང་བསྐྱེད་རྫོགས་སོགས་བསྟན་པ་རིན་པོ་ཆེར་སྨན་ཡོན་དུ་གྱུར་པའི་མཛད་པ་སྔར་ལས་ཀྱང་ཡར་ཟླ་ལྟར་བཞུགས། དབྱར་གནས་ཀྱི་དུས་སུ་དབྱར་མཚམས་དམ་པོ་ལ་
བཞུགས་ཤིང། དགག་དབྱེ་གྲོལ་ནས་པོ་ཏ་ལར་ཕེབས་ཏེ་སྐྱབས་མགོན་རྒྱལ་དབང་རྡོ་རྗེ་འཆང་ཆེན་པོ་རིགས་དང་དཀྱིལ་འཁོར་རྒྱ་མཚོའི་མངའ་བདག་བཀའ་དྲིན་མཚུངས་པའི་ཟླ་ཐམས་ཅད་དང་བྲལ་བའི་དཔལ་ལྡན་བླ་མ་དམ་པའི་དྲུང་ནས་ཕྱག་རྡོར་འཁོར་ལོ་ཆེན་
པོའི་དབང་ཆེན་གསན་པར་མཛད། ཟླ་བ་བརྒྱད་པའི་དུས་སུ་སེར་འབྲས་དགེ་གསུམ་གྱི་དགེ་འདུན་མཁས་པའི་དབང་ཕྱུག་སྟོང་ཕྲག་ཏུ་ཉེ་བར་བྱང་ཆུབ་བདེ་ལམ་གྱི་བཀའ་ཁྲིད་ཤིན་ཏུ་རྒྱས་པར་གནང་ཞིང། རབ་བྱུང་བསྙེན་རྫོགས་སོགས་འདོད་ཆོས་ཀྱང་མང་
དུ་གནང། དགེ་བཤེས་སྙན་གྲགས། འ་ཤུར་ཆོས་གྲགས། རབ་འབྱམས་པ་བསོད་ནམས་དར་རྒྱས། དགེ་འཕེལ་རབ་འབྱམས་པ་འཕྲིན་ལས་བཅས་ནས་བསྐུལ་མ་མཛད་དེ། མཁས་འདུས་མང་པོ་ལ་འགྲེལ་པ་བཞི་སྦྲགས་ཀྱི་བཀའ་ཆོས་ཟབ་ཅིང་རྒྱ་

[093B]
ཐམས་ཅད་མྱོང་བ་ཐོན་ངེས་པའི་ཞིབ་བཤད་དང་བཅས་པ་རྒྱས་པར་གནང། སེར་འབྲས་དགེ་གསུམ་གྱིས་གཙོས་པའི་དགོན་སྡེ་ཁག་ལ་མང་ཇ་དང་འགྱེད་བཅས་སྔར་བཞིན་གནང། ཟླ་བ་དགུ་པའི་དུས་སུ་བདག་ཅག་རྣམས་ཀྱི་བསོད་ནམས་ཀྱི་ཞིང་དམ་པར་སླར་
ཡང་ཕྱོགས་འདིར་འབྱོན་པར་བཞེད་དེ། གཙང་གི་ཕྱོགས་སུ་ཆིབས་ཁ་བསྒྱུར་བའི་ཐོག་མར་སྙེ་ཐང་འོར་དུ་མཆོད་འབུལ་སྙན་ཤལ་ཐུགས་སྨོན་དང་བཅས་པ་མཛད། དེ་ནས་རོང་བྱམས་ཆེན་དུ་མཆོད་འབུལ་སྙན་ཤལ་ཐུགས་སྨོན་དང་བཅས་པ་དང་རབ་བྱུང་བསྙེན་
རྫོགས་ཁ་ཤས། སྐྱེ་བོ་གྲངས་ལས་འདས་པར་བསྙེན་གནས་ཀྱི་སྡོམ་པ་ཆོས་འབྲེལ་དུ་སྩལ། ཚོགས་ཡོངས་ལ་མང་འགྱེད་དང་བླ་མཆོད་བདེ་སྟོང་དབྱེར་མེད་མའི་ཁྲིད་བཅས་གནང་ཞིང། རིམ་གྱིས་ཆོས་གྲྭ་ཆེན་པོ་འདིར་ཞབས་ཀྱི་པདྨོ་རབ་ཏུ་བཀོད། ཁོ་བོ་ཅག་
ལ་ཐུགས་བརྩེ་བ་ཆེན་པོས་ཉེ་བར་དགོངས་ཏེ། འགལ་རྐྱེན་མ་ལུས་པ་ཞི་བར་བྱ་བའི་ཕྱིར་དཔལ་རྡོ་རྗེ་རྣམ་འཇོམས་ཀྱི་བྱབས་བསྲུང་དང་རྗེས་གནང། དམིགས་བརྩེ་མའི་ལུང་དང་གདུགས་དཀར་སོགས་ཀྱི་རྗེས་གནང་བཅས་དང། མགོན་ཁང་པ་རྣམས་དང་
ལྷན་ཅིག་ཏུ་ཚེ་ཆོ་ཡུན་དུ་སྤེལ་བའི་བདེན་ཚིག་དངོས་པོའི་གནང་སྐྱེས་གྱ་ནོམ་པ་དང་བཅས་ཏེ་སྩལ། ཆོགས་ཆེན་དང་གྲྭ་ཚང་ཁག་ལ་མང་ཇ་དང་ག་ཇ་སྐུ་འགྱེད་བཅས་གནང་ཞིང། སློབ་དཔོན་རིན་པོ་ཆེ་རྗེ་ཞལ་སྔ་ནས་ཐོས་བསམ་གླིང་པས་གསོལ་འདེདས་མཛད་པ་

[094A]༄༅། །ལྟར། དགེ་འདུན་གྱི་སྡེ་ལ་བྱང་ཆུབ་ལམ་གྱི་རིམ་པ་ཐམས་ཅད་མཁྱེན་པར་བགྲོད་པའི་བདེ་ལམ་གྱི་ལྗགས་ཁྲིད་རྒྱས་པར་གནང། གཞན་ཡང་དོན་གཉེར་བ་དུ་མར་སྒྲོལ་མ། གདུགས་དཀར། གནས་བརྟན་བཅུ་དྲུག་བཅས་ཀྱི་རྗེས་
གནང་དང། ཚེ་དབང་ཟབ་མོ་བརྒྱུད་གཞུང་གི་ལུང་བཅས་གནང། ཉིན་གཅིག་སྣར་ཐང་དུ་ཆིབས་ཁ་བསྒྱུར་ནས་རྟེན་རྣམས་ལ་མཆོད་མཇལ། སྙན་ཤལ་དང་མཆོད་འབུལ། དགེ་འདུན་གྱི་སྔེར་མང་འགྱེད་བླ་མཆོད་དང་རྡོར་སེམས་སྒོམ་བཟླས་ཀྱི་ལུང་
བཅས་སྩལ། ཁོ་བོ་ཅག་གི་འདུག་གནས་སུ་སྦྱན་དྲངས་ཏེ་བསྙེན་བཀུར་ཞུས་ཤིང། ཆོས་ཀྱི་དཀའ་གནད་ཆེར་མི་ཤེས་མོད། འོན་ཀྱང་རང་བློ་ལ་འཆར་ཚུལ་གྱི་རིགས་འཕྲན་འཕྲན་ཡོད་པ་རྣམས་ཞུས་པར་དགྱེས་བཞིན་དུ་བཀའ་ལན་ཞིབ་རྒྱས་སུ་སྩལ་
དེ་ནས་སླར་ཡང་རིམ་བཞིན་དབུས་ཕྱོགས་སུ་ཆིབས་ཁ་བསྒྱུར་ཏེ་པད་ཚལ་དུ་ཕེབས། ངོ་མ་རྣམས་ལ་ཚེ་རྟའི་དབང་ཟབ་རྒྱས་གནང། མཚན་སྒྲོག་པ་རི་ཁྲོད་ཕན་ཚུན་གྱི་དགེ་འདུན་འདུས་ཚོགས་ཆེ་བར་སེམས་བསྐྱེད་མཆོད་པ་ཤིན་ཏུ་རྒྱས་པ་གནང། འབྲོང་
རྩེར་བཞུགས་ཞག་ཐོག་བཀའ་བློན་ཕ་བུ་ལ་ཚེ་དབང་སྩལ་ཞིང། དགའ་བཞིར་གསེར་གྱི་བཀའ་འགྱུར་གསར་བཞེངས་ལ་སྲང་རྒྱུད་པ་བླ་གྲྭ་ལྔ་བཅུ་སྐོར་གྱིས་ཞབས་འགྱུར་ཞུས་ནས། ཉིན་གསུམ་གྱི་བར་རབ་གནས་རྒྱས་པར་གནང། དད་ལྡན་ཤིག་སོན་
མང་པོའི་སྐྱབས་ཞུའི་རྟེན་ཕོ་མོའི་རྒྱན་གོས་སོགས་དངོས་པོ་སྣ་ཚོགས་ཕུལ་བ་རྣམས་དགའ་བཞིར་འཇོག་པ་གནང་ངོས། གནས་བཅུའི་གྲས་ཐང་ཉེར་གསུམ་བཞེང་རྒྱུ་དང། དེ་ལ་མ་རྫོགས་པའི་འཕྲོས་རྣམས་རྒྱལ་རྩེར་སྨན་བླ་གཏོང་བའི་ཐེབས་བྱེད་

[094B] སྲད་རྒྱུད་པ་ལ་མང་འགྱེད་གཟབ་རྒྱས་དང། བླ་གྲྭ་རྣམས་དང་དགའ་བཞིའི་ཡུམ་བཅས་ལ་དཔལ་རྡོ་རྗེ་འཇིགས་བྱེད་ཀྱི་དབང་ཆེན། ཆོས་རྒྱལ་གྱི་རྗེས་གནང། སྨན་བླའི་ལུང། ཚེ་དབང་རྣམས་ཟབ་རྒྱས་གནང། ཉིན་
གཅིག་རྩེ་ཆེན་དུ་ཕེབས། མཆོད་འབུལ། སྙན་ཤལ། མང་འགྱེད་གཟབ་རྒྱས་དང་སྦྱི་རྫས་གོས་ཆེན་བཅས་གནང་ཞིང། སྨན་བླ་དང་རྣམ་འཇོམས་ཀྱི་རྗེས་གནང་ཡང་སྩལ། དགའ་བཞི་ནས་དཔལ་འཁོར་ཆོས་སྡེར་ཕེབས། དཔལ་ཆོས་ཀྱི་འདུས་
ཚོགས་ལ་སྨན་བླའི་རྗེས་གནད་དང་སྨན་ཆོག་ཡིད་བཞིན་དབང་རྒྱལ་གྱི་ལུང། མཆོད་འབུལ་དང་སྙན་ཤལ། མང་འགྱེད་རྣམས་གཟབ་རྒྱས་དང། རི་ལྡིང་པར་རྣམ་འཇོམས་ཀྱི་རྗེས་གནང། གྲྭ་ཇ་དང་ཁ་བཏགས་ཀྱི་ཕྱག་འགྱེད་དང་གུར་པ་ལའང་གོང་མཚུངས་
སྩལ། རྒྱ་གྲགས་དགོན་པར་གསོལ་ཚིགས་དང་རབ་གནས། དད་ལྡན་མད་ཕོས་ཕུལ་བའི་དངོས་པོ་རྣམས་དགོན་པ་དེའི་མང་འགྱེད་ཀྱི་ཐེབས་སུ་སྩལ། དེ་ནས་རིམ་གྱིས་ཕོ་བྲང་ཆེན་པོ་པོ་ཏ་ལར་ཕེབས། རྒྱལ་བ་ཐམས་ཅད་འདུས་པའི་བདག་ཉིད་གོང་ས་
རྒྱལ་དབང་ཐམས་ཅད་མཁྱེན་གཟིགས་ཆེན་པོའི་མཇལ་ཕྱག་ཞུ་བ་གནང་ཞིང། གད་སྦྱིའི་གསུང་གླེང་ཞིབ་པར་གནང། དགུན་གྱི་དུས་སུ་ཐུགས་དམ་ཟབ་མོའི་བཅད་རྒྱར་བཞུགས། ཆུ་ལོ་སྤྲེའུ་གནམ་ལོ་གསར་དུ་བཞད་པའི་དགའ་སྟོན་དུ་སེམས་བསྐྱེད་
སོགས་སྔར་བཞིན་གནང། ཡང་སྔ་ཕྱི་ངེས་པ་མེད་པར་མཁར་རྡོ་བློ་བཟང་ཕུན་ཚོགས། དགེ་སློང་ཐུབ་བསྟན་ནོར་བུ། སྦྲ་ཤོག་ཚེ་བརྟན་བཀྲ་ཤིས་བཅས་སོ་སོ་ནས་སྒྲུབ་སྡེ་བཞི་ལ་སེམས་བསྐྱེད་མཆོད་པའི་རྒྱུ་ཡོན་སྦྱར་ཏེ། ཚོགས་དབུར་དམ་པ་ཉིད་

[095A]༄༅། །སྦྱན་དྲངས། འབུལ་བ་ཞབས་ཏོག་རྨད་དུ་བྱུང་བ་དང་བཅས་ཏེ་གསོལ་བ་བཏབ་པ་ལྟར། ཕྱི་དྲོའི་དུས་སུ་སེམས་བསྐྱེད་ཀྱི་གསུང་བཤད་ཞིབ་ཏུ་གནང་སྟེ། སངས་རྒྱས་ཆོས་ཚོགས་མའི་སྒོ་ནས་སྐྱབས་འགོ་སེམས་བསྐྱེད་བསྔོ་སྨོན་གྱི་རྒྱས་
འདེབས་དང་བཅས་པ་གནང། ཟླ་བ་དང་པོའི་ཚེས་བཅུ་གཉིས་ལ་གངས་ཅན་འགྲོ་བའི་མགོན་པོ་པད་དཀར་འཆང་བ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ལྷ་ས་སྨོན་ལམ་གྱི་འདུས་པ་རྒྱ་མཚོ་ལྟ་བུའི་དབུས་སུ་སྤྱན་འདྲེན་པར་མཛད་ནས། དངུལ་
དཀར་གྱི་མཎྜལ་ཆེ་ལེགས་གསེར་གྱི་ཚོམ་བུ་དར་ཚོན་སྣ་ལྔའི་སྣེ་འདོགས་དང་བཅས་པ། སྐུ་གསུང་ཐུགས་རྟེན། ན་བཟའ་ཉེར་དཔྱད་ཆ་ཚང། གསེར་ཐུམས། དངུལ་རྡོ་ཚད་བདུན་གྱིས་གཙོས་གོས་ཡུག་སྣ་ཚོགས་དང་བཅས་པའི་ཚན་གྲངས་བཅོ་ལྔ། ཇ་
འཁོར་དྲུག་བཅོ་བརྒྱད། ཤིང་ཏོག་ལྟང་རྩེ་འགའ་ཞིག་རྣམས་ཀྱི་དངོས་འབུལ་མཛད་པའི་ཐོག་རྗེ་བླ་མ་ཉིད་ནས་མཎྜལ་ཕྱག་ཏུ་བཞེས་ཏེ། འཕགས་པ་ཐུགས་རྗེ་ཆེན་པོས་དང་པོར་བྱང་ཆུབ་མཆོག་ཏུ་ཐུགས་བསྐྱེད་པ་ནས་བཟུང་སྟེ། སེམས་ཅན་གྱི་དོན་ཞིང་
ཁམས་དང་ཡུལ་གྲུ་སྣ་ཚོགས་པར་མཛད་ལུགས། ཁྱད་པར་གངས་ཅན་གྱི་ལྗོངས་སུ་ཆོས་ཀྱི་རྒྱལ་པོ་སྲོང་བཙན་སྒམ་པོ་དང་འབྲོམ་སྟོན་པ་རྒྱལ་བའི་འབྱུང་གནས་ནས་བཟུང་སྟེ། རྗེ་བླ་མ་བཀའ་དྲིན་མཚུངས་མེད་རྒྱལ་དབང་ཐམས་ཅད་མཁྱེན་གཟིགས་ཆེན་
པོ་ཉིད་ཀྱི་བར་དུ་སྦྱི་དང་བྱེ་བྲག་གི་བསྟན་འགྲོའི་དོན་སྨྲ་བསམ་བརྗོད་པའི་ཡུལ་ལས་འདས་པ་མཛད་ལུགས་དང་དེ་དག་ལ་བཀའ་དྲིན་ཆེ་ཚུལ། ད་དུང་སངས་རྒྱས་ཀྱི་བསྟན་པ་རིན་པོ་ཆེའི་སྙིང་པོ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་རིན་པོ་ཆེ་འདི་མི་

[095B] དེར་འདུས་ཀྱི་དགེ་འདུན་ཐམས་ཅད་དད་པའི་སྤུ་ལོང་ཆེར་གཡོས་ཤིང། དུས་
གསུམ་རྒྱལ་བའི་དབང་པོ་བཀའ་དྲིན་མཚུངས་མེད་ཐམས་ཅད་མཁྱེན་གཟིགས་ཆེན་པོ་ནས་ཀྱང་དགྱེས་ཤིང་འཛུམ་པའི་ཞལ་གྱི་དཀྱིལ་འཁོར་རབ་ཏུ་གསལ་བ་དང་བཅས་ཏེ་ཞལ་བཞེས་གནང་ཞིང་དགེ་འདུན་གྱི་སྡེ་ཆེན་པོར་ཡང་ཕྱག་འགྱེད་སྐར་ལྔ་རེ་འབུལ་བར་མཛད་
བྱང་རྩེ་མཁན་པོ་བློ་བཟང་ཤེས་རབ་ཀྱིས་གཙོས་འདུས་ཚོགས་ཤིན་ཏུ་ཆེ་བར་དཔྱིད་ཀྱི་དུས་སུ་ལོ་ལྟར་འཆར་ཅན་གྱི་བཀའ་ཆོས་ཆེན་མོ་སེམས་བསྐྱེད་དང་གཅས་པ་གནང་བའི་སེམས་བསྐྱེད་མཆོད་པའི་དུས་སུ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་སྐུ་ཚབ་
བསྙེན་བཀུར་དང་བཅས་ཏེ་གནང་བ་སོགས་གཟེངས་བསྟོད་སྔར་བཞིན་མཛད། བར་དབང་གྲྭ་ཚང་སྣེ་མོ་བས་ཞུས་ནས་གཅོད་ཀྱི་ཁྲིད་ཡིག་སྐལ་ལྡན་འཇུག་དོགས་ཆེ་ཆུང་གི་ལྗགས་ལུང། མ་གཅིག་བརྐྱང་བསྐུམ་གྱི་བླ་མའི་རྣལ་འབྱོར། བར་དབར་གྲྭ་ཚང་གི་ཐུན་མོང་
མ་ཡིན་པའི་གཅོད་དབང་སོགས་གནང་ཞིང། དེའི་གསུང་བཤད་ཀྱི་དུས་སུ་གཅོད་འདི་ལྟ་བུ་རང་དགར་གྲི་རྐང་དང་ཁྱི་ལྤགས་ཁྱེར་ནས་ལྷ་འདྲེ་ལ་མཐོ་འཚམས་པའི་སྒོ་ནས་ཕཊ་ཕཊ་ཟེར་མཁན་དང་མི་འདྲ་བར་བདག་ཏུ་འཛིན་པ་ལ་དགྲར་བལྟས་ཏེ་ལྷ་འདྲི་ལ་སོགས་
པའི་གདུག་རྩུབ་མངོན་དུ་བྱུང་ནས་ང་བསྙམ་པ་མངོན་དུ་གྱུར་པའི་དུས་བདག་ཏུ་འཛིན་པའི་སྣང་ཚུལ་དེ་ལ་གཅེར་གྱིས་བལྟས་ནས་གཅོད་དགོས་ཚུལ་གྱི་གསུང་བཤད་རྒྱ་ཆེར་གནང། སྨྱུང་གནས་དང་བསྐྱེད་རྫོགས་སོགས་བསྟན་འགྲོའི་ཕན་བདེ་སྤེལ་པའི་མཛད་པ་རླབས་པོ་ཆེ་རྒྱ་ཆེན་པོ་སྔར་

[096A]༄༅། །བཞིན་མཛད། རྨེ་རུ་ཚོགས་ཆེན་གྱིས་བཅོམ་ལྡན་འདས་ངན་སོང་ཐམས་ཅད་སྦྱོད་བ་ཀུན་རིག་རྣམ་པར་སྣང་མཛད་ཀྱི་དབང་ཆེན་གནང་དགོས་པར་གསོལ་བ་བཏབ་བ་བཞིན། ཕུར་བུ་ལྕོག་གི་ཆོས་གྲྭ་ཆེན་མོར། དཔོན་སློབ་ཞིབ་ལྷ་ལ་སོགས་
པ་འགའ་ཞིག་དང་རྨེ་རུ་བ་ཡོངས་རྫོགས་ལ་དབང་ཆེན་སྟ་གོན་དང་བཅས་པ་རྒྱས་བར་གནང། སོར་འབྲས་དགེ་གསུམ་བཀྲ་ཤིས་ལྷུན་བོས་མཚོན་པའི་གྲྭ་ཚང་ཁག་ལ་མང་འགྱེད་དང་རྟེན་རྣམས་ལ་མཆོད་འབུལ་བཅས་གནང། སྟོན་གྱི་དུས་སུ་བདེ་ལམ་བཀའ་
ཁྲིད་གྲྭ་ཚོགས་ཤིན་ཏུ་ཆེ་བ་ལ་ཟབ་རྒྱས་སུ་སྩལ་ཞིང། གཞན་ཡང་དད་ལྡན་མང་པོའི་རེ་བའང་ཡང་དག་པར་སྐོང་བར་མཛད། འདི་ལོ་ཁོ་བོ་ཅག་བཀའ་དྲིན་མཚུངས་པའི་ཟླ་ཐམས་ཅད་དང་བྲལ་བསྐྱབས་མགོན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་
པོར་འདོད་ཆོས་ཀྱི་རིགས་ཞུ་བའི་ཆེད་དུ་བཅར་བའི་སར་ཡང་ལན་གསུམ་གྱི་བར་དུ་ཕེབས་ནས། ཞལ་མངོན་དུ་གྱུར་ཏེ། འདི་ཕྱིར་ཕན་པའི་བཀའ་མང་པོ་སྩལ་ཞིང། ལྔ་མཆོད་དང་དགུན་མཚམས་སོགས་ཀྱང་སྔར་བཞིན་སྩལ། ཆུ་བྱ་གནམ་ལོ་གསར་བའི་
ཚེས་གཏོར། སྒྲུབ་སྡེ་གསུམ་གྱི་སེམས་བསྐྱེད་སོགས་སྔར་ལྟར་དགའ་སྟོན་ཕུན་སུམ་ཚོགས་པ་གནང། ཕོ་བྲང་ཆེན་པོ་པོ་ཏ་ལར་གོང་ས་རྒྱལ་དབང་ཐམས་ཅད་མཁྱེན་གཟིགས་ཆེན་པོར་མཇལ་ཕྱག་ལ་ཕེབས་ནས་དངུལ་གྱི་མཎྜལ་ལ་སོགས་པའི་འབུལ་བ་རྒྱ་
ཆེར་མཛད། ཆོས་ཀྱི་གསུང་གླེང་ཤིན་ཏུ་ཞིབ་པ་ནས་གནང་སྦྱིན་སོགས་རྒྱ་ཆེར་སྩལ། ལྟས་སྨོན་ལམ་ཆེན་མོར་མང་ཇ་དང་འགྱེད། ཇོ་ཤཱཀ་རིན་པོ་ཆེ་རྣམ་གཉིས་ཀྱིས་མཚོན་པའི་རྟེན་རྣམས་ལ་སྙན་དར་ཐུགས་སྨོན་ཟབ་མོ་དང་བཅས་པ་མཛད། ར་ཁ་བྲག་ཏུ་བླ་མ་

[096B] ཞབས་བརྟན་འབུལ་བ་ལེགས་པར་ཕུལ་ནས་ཐེག་པ་ཆེན་པོར་སེམས་བསྐྱེད་པར་གསོལ་བ་བཏབ་པ་བཞིན་གསུང་
བཤད་རྨད་དུ་བྱུང་བ་དང་བཅས་ཐེག་པ་ཆེན་པོའི་སེམས་བསྐྱེད་རྒྱ་ཆེར་མཛད། ཟླ་བ་གསུམ་པའི་ཚེས་བརྒྱད་ནས་བྲག་རི་བྱེས་བླ་ཟུར་དག་དབང་དོན་གྲུབ་དང། བླ་མ་དགེ་བཤེས་སོགས་ཚོས་གས་ན་མི་སྟོང་ཕྲག་བརྒལ་བར་འཇམ་དཔལ་
ཞལ་ལུང་བཀའ་ཁྲིད་གསུང་བཤད་རྨད་དུ་བྱུང་བ་དང་བཅས་པ་གནང་ཞིང། མཇུག་ཏུ་སེམས་བསྐྱེད་མཆོད་པའི་ཐོག་རྒྱལ་དབང་ཐམས་ཅད་མཁྱེན་པའི་སྐུ་ཚབ་གནང་སྦྱིན་སོགས་སྔར་བཞིན་གནང། གཅོད་དབང་གཅོད་ཁྲིད་སྨྱུང་གནས་བསྐྱེད་རྫོགས་སོགས་
བཤད་སྒྲུབ་བསྟན་པའི་བྱ་བ་གོང་འཕེལ་བླ་ན་མེད་པར་བཞུགས། བཀྲ་ཤིས་ལྷུན་པོ་སེར་འབྲས་དགེ་གསུམ་དང་གསང་ཕུ་བཅས་ལ་མང་ཇ་དང་སྐུ་འགྱེད་དངུལ་སྐར་ཕྱེད་བརྒྱད་རེ་དང་སྐུ་གསུང་ཐུགས་ཀྱི་རྟེན་ལ་མཆོད་འབུལ་སོགས་རྒྱས་པར་གནང་
དབྱར་གནས་ཀྱི་དུས་སུ་སྐུ་མཚམས་དང་བདེ་ལམ་གྱི་བཀའ་ཁྲིད་གྲྭ་ཚོགས་ཤིན་ཏུ་ཆེ་ཞིང་འཆད་ཉན་རབ་ཏུ་འཕེལ་བ་དང། རབ་བྱུང་བསྙེན་རྫོགས་སོགས་དང་འདོད་ཆོས་ཅི་རིགས་པས་དོན་གཉེར་བ་རྣམས་ཀྱི་རེ་བའང་སྐོད་པར་མཛད། དེ་ནས་ཕོ་བྲང་ཆེན་པོ་
པོ་ཏ་ལར་རྒྱལ་དབང་ཁྱབ་བདག་རྡོ་རྗེ་འཆང་ཆེན་ཐམས་ཅད་མཁྱེན་གཟིགས་ཆེན་པོ་མཇལ་བར་ཕེབས། དངུལ་དཀར་གྱི་མཎྜལ་དང། བསྙེན་བཀུར་འབུལ་ནོད་སོགས་རྒྱ་ཆེ་བ་དང་གང་ཅིའི་ཆོས་ཀྱི་གསུང་གླེང་ཞིབ་པར་གནང། སེ་ར་སྨད་དུ་ཚོན་རྩི་ཚོགས་གདན་ཞལ་འདེབས་

[097A]༄༅། །སོགས་ཀྱང་རྒྱ་ཆེར་མཛད། ར་བ་སྟོད་དང་སེ་རའི་གྲྭ་ཚང་ཁག་གསུམ་བཅས་ལ་མང་འགྱེད་སྔར་རྒྱུན་ལྟར་དང་ལྔ་མཆོད་དགུན་མཚམས་སོགས་གོང་འཕེལ་དུ་བཞུགས། ཤིང་ཁྱི་ལོ་གསར་ཚེས་གཏོར་དང་རྗེ་གྲུབ་པའི་དབང་ཕྱུག་དགེ་
ལགས་རྒྱ་མཚོའི་དུས་མཆོད། སེམས་བསྐྱེད། པོ་ཏ་ལར་རྒྱལ་དབང་རྡོ་རྗེ་འཆང་ཆེན་པོའི་མཇལ་ཕྱག་སོགས་སྔར་ལྟར་མཛད། དོན་གཉེར་ཅན་འགའ་ཞིག་གིས་ཞུས་པ་ལྟར། ཞག་བཅུ་སྐོར་རིང་རྒྱུད་ཐམས་ཅད་གི་རྒྱལ་པོ་དཔལ་གསང་བ་འདུས་པའི་
རྫོགས་རིམ་རིམ་ལྔ་གསལ་སྒྲོན་གྱི་བཤད་ལུང་ཞིབ་རྒྱས་སུ་སྩལ། ར་ཁ་བྲག་ཏུ་ཟླ་བ་གཉིས་པའི་ནང་དུ། བླ་མ་གྲགས་པ་འཕྲིན་ལས་ཀྱིས་གསོལ་བ་བཏབ་པ་ལྟར། སྒྲུབ་སྡེ་གསུམ་གྱི་སེམས་བསྐྱེད་མཆོད་པའི་དུས་སུ་ཚོགས་དབུར་ཕེབས་ནས་སེམས་
བསྐྱེད་དང་གསུང་བཤད་རྒྱ་ཆེར་གནང། ཨ་ལགས་ཕུན་ཚོགས་སྒྲོལ་མ་དང་ཉང་བྲན་དཀར་པོ་བ་བཅས་སོ་སོ་ནས་སྒྲུབ་སྔེ་གསུམ་ལ་སེམས་བསྐྱེད་མཆོད་པ་ལན་གཉིས་རེ་བཏང་བའི་ཚོགས་དབུར་རྗེ་བཙུན་བླ་མ་ཉིད་སྤྱན་དྲངས། ཞབས་བརྟན་འབུལ་བ་ཕུན་
སུམ་ཚོགས་པ་ཕུལ་ཞིང། ཕྱི་དྲོ་སེམས་བསྐྱེད་གསུང་བཤད་དང་སོ་སོར་མ་ཎིའི་ཕན་ཡོན་ལས་འཕྲོས་ཏེ་སྙིང་པོ་དོན་གསུམ་གྱི་ཁྲིད་བསྡུས་པ་ཞིག་ཀྱང་གནང། ཟླ་བ་གསུམ་པར་བླ་མ་སྤྲུལ་སྐུ། དགེ་བཤེས། ཆོས་མཛད་སོགས་དང་འདུས་བརྒྱ་ཕྲག་དུ་མའི་
དབུས་སུ་བྱང་ཆུབ་ལམ་གྱི་རིམ་པའི་གསུང་བཤད་ཟབ་ཅིང་རྒྱས་པ་དང། སེམས་བསྐྱེད་མཆོད་པའི་སྐབས་སུ་རྒྱལ་དབང་ཐམས་ཅད་མཁྱེན་པ་ཆེན་པོའི་སྐུ་ཚབ་ཆེད་དུ་གཏོང་བ་སྔར་རྒྱུན་བཞིན་གནང་བ་སོགས་ལེགས་ཚོགས་ཕུན་སུམ་ཚོགས་པར་བཞུགས་

[097B] ཟླ་བ་དྲུག་པའི་ཚེས་བཅུ་ལ་རྗེ་བླ་མ་ཉིད་ཀྱི་ཞབས་འབྲིད་པ་བྱམས་པ་བསྟན་རྒྱས་ཀྱིས་སྒྲུབ་སྡེ་ལ་སྨྱུང་གནས་སྦྱོར་དངོས་རྗེས་གསུ་མ་ཚང་བ་
ཚར་གཅིག་བཏང་བའི་ཉིན་གསུམ་གར་རྗེ་བླ་མ་ཉིད་ཚོགས་དབུར་སྤྱན་དྲངས་ཏེ་མཇུག་གི་ཉིན་མཎྜལ་སྐུ་གསུང་ཐུགས་རྟེན་སོགས་དངོས་འབྱོར་གྱི་འབུལ་བ་དང་ཞབས་པད་བརྟན་དགོས་ཚུལ་ཞུས་པ་ལྟར། ཞལ་བཞེས་བཟང་པོ་དགྱེས་བཞིན་དུ་སྩལ། འདི་ལོ་
རྒྱལ་དབང་ཐམས་ཅད་མཁྱེན་གཟིགས་ཆེན་བོ་སེ་རར་ཆིབས་བསྐྱོད་སྐབས་མཇལ་ཕྱག་ལ་ཕེབས་དུས་གཟིམས་ཆུང་དུ་དངུལ་གྱི་མཎྜལ། སྐུ་གསུང་ཐུགས་རྟེན། གསེར་ཐུམས། དངུལ་རྡོ་ཚད་བདུན། གོས་ཆེན། ལིང་ཡུག་སྣ་ཚོགས། གོས་བཟང་བསྒྲིགས་
ཀྱི་རྟེན་ཁེབས། དངུལ་གྱི་བུམ་པ། ཇ་འཁོར་དྲུག་སོགས་འབུལ་བ་གནང་ཞིང། སེ་ར་ཚོགས་ཆེན་ལ་གནས་བཅུའི་རྗེས་གནང་གནང་དགོས་པར་གསོལ་བ་བཏབ་པ་ལྟར། རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་ཀྱང་གསུང་བཤད་ཟབ་ཅིང་རྒྱ་ཆེ་
བ་དང། ཆུའི་དབང་གི་དུས་རྒྱལ་དབང་ཐམས་ཅད་མཁྱེན་པ་ཆེན་པོ་ཉིད་དགེ་འདུན་གྱི་སྡེའི་ཁྲོད་དུ་ཞབས་ཀྱི་པདྨོ་རབ་ཏུ་བསྐྱོད་པར་མཛད། རྗེ་བླ་མ་ཉིད་ནས་དངུལ་གྱི་མཎྜལ། དངུལ་རྡོ་ཚད་གཉིས། ཇ་འཁོར་དྲུག་བདུན། གོས་ཡུག་བཅས་འབུལ་བ་གནང་
ཆབ་མདོར་མང་འགྱེད། བསྔོ་རྟེན་སྣེ་གཞག་རྒྱས་པ། གཞན་ཡང་དབུས་གཙང་གི་དགོན་ཁག་ལ་མང་འགྱེད་བཅས་གནང། རབ་འབྱམས་པ་ནོར་བུ་དཔལ་བཟང་དང་རྨེ་རུ་ཚངས་དབྱངས་དབང་ཕྱུག་གཉིས་སོ་སོ་ནས། སྒྲུབ་སྡེ་གསུམ་ལ་སེམས་བསྐྱེད་

[098A]༄༅། །མཆོད་པ་བསྙེན་བཀུར་ཕུན་སུམ་ཚོགས་པ་ཞུས་པ་དང། སེ་ར་རྩེར་ཉང་བྲན་ན་ག་ཅན་པའི་ཨ་ལགས་ཕུན་ཚོགས་སྒྲོལ་མས་སྒྲུབ་སྡེ་གསུམ་ལ་སེམས་བསྐྱེད་མཆོད་པ་ཞུས་པ་རྣམས་ཀྱི་ཚོགས་དབུར་སྤྱན་དྲངས། དེ་དག་རྣམས་ལ་སྔ་དྲོའི་
དུས་གསོལ་བ་འདེབས་པ་པོ་རྣམས་ཀྱི་ཚོགས་རྫོགས་པའི་ཕྱིར་བསྙེན་བཀུར་རྣམས་བདག་གིར་མཛད་ཅིང། ཕྱི་དྲོ་སེམས་བསྐྱེད་ཀྱི་གསུང་བཤད་ཡང་དག་པར་རྫོགས་པའི་སངས་རྒྱས་རྣམས་ཀྱི་ཡོན་ཏན་བརྗོད་པ་སྔོན་དུ་འགྲོ་བས། དེ་ལྟ་བུའི་སངས་རྒྱས་ཀྱི་
གོ་འཕང་ཐོབ་པའི་ཆེད་དུ་དགེ་རྩ་དེ་རྣམས་བསྔོ་གསུངས་ནས། སངས་རྒྱས་ཆོས་ཚོགས་མ་ལན་གསུམ་གྱི་སྒོ་ནས་སེམས་བསྐྱེད་མཛད། ཡང་པད་ཚལ་རྗེ་དྲུང་དགེ་སློང་ནས་སྒྲུབ་སྡེ་གསུམ་ལ་སེམས་བསྐྱེད་མཆོད་པ་བཤམས་པའི་ཚོགས་དབུར་རྗེ་བཙུན་བླ་མ་
ཉིད་སྤྱན་དྲངས། ཞབས་བརྟན་འབུལ་བ་བསྙེན་བཀུར་སོགས་ཕུན་སུམ་ཚོགས་པ་ཕུལ་ནས་གསོལ་བ་བཏབ་པ་ལྟར། ཕྱི་དྲོ་སེམས་བསྐྱེད་གསུང་བཤད་ཟབ་ཅིང་རྒྱས་པ་གནང། ཟླ་བ་བརྒྱད་པའི་ནང་སེར་འབྲས་དགེ་གསུམ་གྱི་བླ་མ་སྤྲུལ་སྐུ་སོགས་དགེ་
འདུན་དགུ་བརྒྱ་སྐོར་ལ་བྱང་ཆུབ་ལམ་གྱི་རིམ་པ་བདེ་ལམ་གྱི་བཀའ་ཁྲིད་ཤིན་ཏུ་རྒྱས་པ་དང། ལྔ་མཆོད་དགུན་མཚམས་སོགས་བསྟན་འགྲོའི་ཕན་བདེའི་དཔལ་བླ་ན་མེད་པ་སྔར་བཞིན་མཛད། ཤིང་ཕག་གནམ་ལོའི་དགེ་མཚན་གསར་དུ་བཞད་པའི་དུས་
དཔལ་ལྡན་འདོད་ཁམས་ཀྱི་དབང་ཕྱུག་མར་ཚེས་གཏོར། སྒྲུབ་སྡེ་གསུམ་གྱི་སེམས་བསྐྱེད་སོགས་སྔར་བཞིན་ལེགས་ཚོགས་ཆེ་བ་ནས། ཕོ་བྲང་པོ་ཏ་ལར་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་མཇལ་ཕྱག་ལ་ཕེབས་ཏེ་དངུལ་གྱི་མཎྜལ། གསེར་

[098B] མཛོད་གོས་སོགས་འབུལ་ནོད་རྒྱ་ཆེར་མཛད། ཕན་ཚུན་རྗེས་སུ་བརྩེ་བའི་གསུང་གླེང་ཞིབ་ཏུ་མཛད་ཅིང། ཚུར་ཡང་ཟང་ཟིང་གི་གནང་སྐྱེས་རྒྱ་ཆེར་སྩལ། སྨོན་ལམ་ཆེན་མོར་མང་ཇ་དང་མཆོད་འབུལ་སོགས་རྒྱ་ཆེར་མཛད། འཇམ་དབྱངས་
བཞད་པའི་སྤྲུལ་སྐུ་སྦི་ལིག་ཐུ་ནོ་མིན་ཧན་དང་པད་ཚལ་དགེ་སློང་སོགས་ཀྱིས་དབུས་དགེ་འདུན་བརྒྱ་ཕྲག་བཅུ་གསུམ་ཙམ་ལ་བྱང་ཆུབ་ལམ་གྱི་རམ་པ་འཇམ་དཔལ་ཞལ་ལུང་གི་བཀའ་ཁྲིད་སེམས་བསྐྱེད་མཆོད་པ་དང་བཅས་པ་སྔར་ལྟར་མཛད། གཞན་
ཡང་སྐལ་ལྡན་གྱི་སྐྱེས་བུ་དོན་གཉེར་ཅན་མང་པོ་ལ་འདོད་ཆོས་ཀྱི་རིགས་མང་པོ་དང་རབ་བྱུང་བསྙེན་རྫོགས། སྨྱུང་གནས་བསྐྱེད་རྫོགས་འཆད་ཉན་སོགས་བསྟན་པའི་བྱ་བ་རྒྱ་ཆེར་མཛད། འདི་དག་གི་ལོ་སྔ་ཕྱིར་སེ་ར་སྔགས་པ་གྲྭ་ཚང་ལ་བདེ་མཆོག་དྲིལ་
བུ་ལྷ་ལྔའི་དབང་སྟ་གོན་དང་བཅས་པ་དང་མཁན་པོ་དཔལ་འབྱོར་གྲགས་པ། བྲག་རི་བླ་མ་ངག་དབང་དོན་གྲུབ། སྒྲུབ་ཁང་སྤྲུལ་སྐུ། མཁར་རྡོ་སྤྲུལ་སྐུ། དག་པ་སྤྲུལ་སྐུ། པད་ཚལ་དགེ་སློང། དགེ་སློང་ཡེ་ཤེས་རྒྱལ་མཚན་སོགས་དོན་གཉེར་བ་
བརྒྱ་སྐོར་ལ་བཀའ་གདམས་ཐིག་ལེ་བཅུ་དྲུག་གི་དབང་སྟོང་ཉིད་སྙིང་རྗེ་དབྱེར་མི་ཕྱེད་པ་ངོ་འཕྲོད་ངེས་ཀྱི་གསུང་བཤད་དང་བཅས་པ་སྩལ། རྡོ་རིང་དུ་རྗེ་བླ་མ་ཉིད་ཀྱི་བཀའ་འབུམ་ཇི་སྙེད་པ་རྣམས་པར་དུ་བརྐོ་བའི་ལྗགས་བཀོད་གནང་སྦྱིན་གྱ་ནོམ་པ་དང་བཅས་
ཏེ་སྩལ། དབྱར་གནས་སོགས་བསྟན་འགྲོའི་བྱ་བརྒྱ་ཆེར་མཛད་ཅིང། དད་ལྡན་སེར་སྐྱ་བརྒྱ་ཕྲག་མང་པོ་ལ་མཇལ་ཕྱག་སོགས་ཇི་ལྟར་འདོད་པ་བཞིན་སྩལ་ཏེ་རེ་བ་ཡོངས་སུ་རྫོགས་པར་མཛད། བཀྲ་ཤིས་ལྷུན་བོ་དང་སེར་འབྲས་དགེ་གསུམ་རྒྱུད་

[099A]༄༅། །སྟོད་སྨད་གསང་ཕུ་རྭ་སྒྲེང་སོགས་ལ་མང་ཇ་དང་སྐུ་འགྱེད་དངུལ་ཞོ་རེ་ཐོབ་ངེས་ཀྱི་དངུལ་དང་དངོས་སྐྱེས་བཅས་སྩལ། དུས་དེར་མདོ་ཁམས་བསྟན་པའི་སྒྲོན་མེ་ཆབ་མདོ་འཕགས་པ་ལྷ་ཡེ་ཤེས་བསྟན་པའི་མགོན་པོ་ཞིང་གཞན་
དུ་གཤེགས་པའི་གཏམ་གསན་འཕྲལ་ཕོ་བྲང་ཆེན་པོར་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོར་ཐུགས་དམ་གསལ་འདེབས་ཞུ་རྟེན་སྤམ་མཐོ་ངེས་དང་བཅས་ཏེ། སྐུ་གོང་མ་དེ་ཁའི་དགོངས་བ་ཡོངས་སུ་རྫོགས་པ་དང། སྙིགས་
དུས་ཀྱི་སྐྱེ་འགྲོ་རྣམས་ཀྱི་ཆེད་དུ་ཡང་སྲིད་མྱུར་དུ་གསལ་བའི་ཐུགས་དམ་སྐྱབས་འཇུག་ཞུ་བ་གནང་ཞིང་དོན་དེ་ལྟ་བུའི་ཆེད་དུ་ཐུགས་རྗེ་བསྐུལ་བའི་བཀའ་རྩོམ་ཡང་ཞུ་བ་གནང་སྟེ། ཆབ་མདོ་ཚོགས་ཆེན་དུ་འཛུགས་པ་མཛད། གཞན་ཡང་འདི་ཁ་ལ་སོགས་
པའི་གནས་དང་སྐྱབས་ཡུལ་འདུས་སྡེ་རིན་པོ་ཆེ་རྣམས་དང་རྟེན་གསུམ་ཁྱད་པར་ཅན་རྣམས་ལ་མཆོད་འབུལ་དང་བསྙེན་བཀུར་རྨད་དུ་བྱུང་བ་མཛད། ཆབ་མདོར་མདོ་ཁམས་བསྟན་པའི་སྒྲོན་མེ་དེ་ཉིད་ཀྱི་དགོངས་པ་རྫོགས་ཐབས་སུ་མང་འགྱེད་དང་
གསེར་གདུང་དང་སངས་རྒྱས་སྟོང་སྐུ་བཞེང་བའི་ཞལ་འདེབས་སུ་གསེར་རྡོག་ཆེ་ངེས་ཀྱི་ཕྲེང་བ་བརྒྱ་རྩ་བརྒྱད་ཚང་བ་གཅིག་སོགས་རྒྱ་ཆེར་གནང། དེའི་དུས་སུ་སེམས་ཅན་སྤྱིའི་བསོད་ནམས་ཀྱི་བགོ་སྐལ་ཤིན་ཏུ་དམན་པ་ལ་བརྟེན། ཆུ་བྱ་ལོའི་ནང་ནས་
བཟུང་སྟེ་རྗེ་བླ་མ་བཀའ་དྲིན་མཚུངས་པ་མེད་པ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་དྲང་དོན་གདུལ་བྱའི་སྣང་ངོར་སྐུ་ཁམས་བསྙུན་ཚུལ་ཆེར་བཞེས་བ་ལ་བརྟེན་རྗེ་བླ་མ་ཐམས་ཅད་མཁྱེན་གཟིགས་ཆེན་པོ་འདི་ཉིད་མི་བཞུགས་ན་བསྟན་པ་རིན་

[099B] བརྒྱ་མཆོད་གཉིས། སྤྱི་འབུལ་དུ་ནང་མཛོད་དང་མཛོད་གོས་དམར་བོ་ཡུག་བཅས་འབུལ་བ་གནང། དེ་ནས་དབྱར་ཞལ་བཞེས་དང་སྐུ་མཚམས་
གྲུབ་བསྟུན་དགག་དབྱེའི་བྱ་བ་མཛད་དེ། སྔོན་གྱི་དུས་བདེ་ལམ་གྱི་བཀའ་ཁྲིད་ཞིབ་ཅིང་རྒྱས་པ་གནང། དེ་སྐབས་གངས་ལྗོངས་གྲུབ་པའི་ཐིག་ལེ་ས་སྐྱ་བ་སྐུ་མཆེད་ལྷ་ལྡན་ཕྱོགས་སུ་དུས་གསུམ་རྒྱལ་བ་ཀུན་གྱི་ངོ་བོ་རྗེ་བླ་མ་རྡོ་རྗེ་འཆང་རྒྱལ་དབང་ཐམས་ཅད་མཁྱེན་གཟིགས་
ཆེན་པོ་མཇལ་དུ་ཕེབས་སྐབས་ཆོས་རྗེ་གཉིས་ཀྱང་རྗེ་བཙུན་བླ་མ་འདི་ཉིད་མཇལ་བཞེད་ཡོད་པར་བརྟེན་ཞུ་འཕྲིན་གྱིས་མཚམས་སྦྱར་ཏེ། ལྷ་ས་སྨོན་གྲོང་དུ་བདག་ཆེན་སྐུ་མཆེད་མཇལ་བར་ཕེབས། དངུལ་དཀར་གྱི་མཎྜལ་དང། རྗེ་ག་ཡ་དྷ་རའི་སྣང་བརྙན། རྩ་རྒྱུད་བརྟག་པ་
གཉིས་པ། བཀའ་གདམས་གདུང་རྟེན། དངུལ་གོས་ཆེན། ཤེལ་གྱི་ཕོར་པ་དང་སྡེར་མ་སོགས་ཀྱིས་གཙོས་པའི་འབུལ་སྐྱེས་དང་བཀུར་གཟོས་བླ་ན་མེད་པ་ཕུལ། ཚུར་ཡང་དགྱེས་པ་ཆེན་པོས་བསྟན་པའི་བདག་པོའི་སྐུ་ལི་མ་བྱིན་ཅན། གསེར། ཇ། སྟོད་ཇ། འབྲས་
སོགས་ཀྱིས་གཅོས་པའི་ཚན་གྲངས་བཅས་དང། དུས་གསུམ་རྒྱལ་བ་ཀུན་གྱི་ཐུགས་རྗེའི་རྒྱུན། །གཅིག་ཏུ་འཁྱིལ་བ་འཕགས་མཆོག་པད་དཀར་འཛིན། །རྩོད་དུས་དའི་པཾ་ཀ་རའི་མཚན་འཆང་བ། །སླར་བྱོན་བྱམས་པའི་དཔལ་མངའ་དེ་ལ་འདུད། ཅེས་སོགས་ཀྱི་བརྟན་བཞུགས་ཀྱང་བརྩམས་ཏེ་
ཕུལ། དེ་དུས་ས་སྐྱ་བ་སྐུ་མཆེད་ནས་རྗེ་བཙུན་བླ་མ་འདི་ཉིད་ལ་ཁྱེད་ཀྱི་བླ་མ་རྗེ་གྲུབ་པའི་དབང་ཕྱུག་དེ་བཀའ་གདམས་བ་ཞིག་ཨེ་ཡིན་ཞུས་པར། རྗེ་བཙུན་བླ་མ་མཆོག་ནས། བཀའ་གདམས་པ་ཡིན། དེ་ཡང་བཀའ་གདམས་བ་ལ་ཡི་གེའི་ཐོབ་སྦྱར་ཏེ་ག་སྔོན་འཇུག་ཏུ་སོང་བ་དེ་ལ་བཀའ་ཐམས་ཅད་

[100A]༄༅། །གདམས་ངག་ཏུ་ཤར་བ་ཞེས་བྱ་བ་ཡིན་ཅིང། དེའི་དབང་དུ་བྱས་ན། ངེད་གྱི་བླ་མ་དེ་བཀའ་མདོ་རྒྱུད་ཐམས་ཅད་གདམས་ངག་ཏུ་ཤར་བ་ཡིན་པས་བཀའ་གདམས་བ་ངེས་བར་ཡིན། ཡང་སྔོན་འཇུག་སོགས་མེད་པར་བཀའ་དམ་བ་ཞེས་བའི་
དབང་དུ་བྱས་ན། ཇོ་བོ་རྗེ་ནས་བརྒྱུད་བའི་གདམས་ངག་རིན་བོ་ཆེ་འཛིན་པ་ཐམས་ཅད་ཞལ་ནས་ཆོས་སྟོན་རྒྱུའི་བཀའ་ཐམས་ཅད་དམ་པར་གྱུར་བ་འབའ་ཞིག་གསུང་བས་བཀའ་དམ་པ་ཞེས་བྱ་བ་ཡིན། དེའི་དབང་དུ་བྱས་ན། ངེད་ཀྱི་བླ་མ་གྲུབ་པའི་དབང་
ཕྱུག་དེ་བཀའ་དམ་བ་འབའ་ཞིག་གསུང་བ་ཡིན་པས། བཀའ་དམ་པ་ཡིན་ཞེས་སོགས་དེ་ལས་འཕྲོས་ཏེ་ཆོས་ཀྱི་རྣམ་གྲངས་རྒྱ་ཆེར་བཀའ་སྩལ་བས་བདག་ཆེན་སྐུ་མཆེད་མཆོག་ཏུ་མོས་གུས་འཁྲུངས། དེ་ནུབ་རག་ཁ་ཤག་ཏུ་བཞུགས། རིན་ཆེན་གཉིས་
པ་ལས་གྲུབ་བའི་གདུང་རྟེན་རྣམས་ལ་རབ་ཏུ་གནས་བ་དང། ཆབ་མདོ་ནང་མས་ཞབས་བསྐུལ་ཞུས་པ་ལྟར། རྒྱལ་བ་འཕགས་པ་ལྷ་དེ་ཉིད་ཀྱི་དགོངས་རྫོགས་དང་ཡང་སྲིད་མྱུར་ཕེབས་ཀྱི་ལྗགས་རྩོམ་གནང་སྟེ་ཕུར་བུ་ལྕོག་ཏུ་ཕེབས། ཆབ་མདོ་ནང་
མས་རྒྱུ་ཡོན་སྦྱར་ཏེ། རྒྱལ་བ་འཕགས་བ་ལྷ་གང་གི་དགོངས་རྫོགས་སུ་དམིགས་ནས་རྗེ་བླ་མ་ཉིད་སྒྲུབ་སྡེ་གསུམ་གྱི་ཚོགས་དབུར་སྤྱན་དྲངས་ཏེ། ཞབས་བརྟན་འབུལ་བ་ཚོགས་འཁོར་སོགས་རྒྱ་ཆེར་ཕུལ་ནས། ཐེག་པ་ཆེན་པོར་སེམས་བསྐྱེད་པ་
གསོལ་བ་བཏབ་པ་ལྟར། ཕྱི་དྲོའི་དུས་སུ་ཐེག་པ་ཆེན་པོའི་སེམས་བསྐྱེད། བསྔོ་བ། ཡོན་བཤད་དང་བཅས་བ། ཡང་སྲིད་འཁྲུལ་མེད་མྱུར་དུ་ཕེབས་པའི་ཐུགས་སྨོན་བཅས་གནང། དགོངས་རྫོགས་ཞུ་མི་དཔོན་སློབ་སོགས་ལ་གྲུབ་རྒྱལ་ལུགས་

[100B] གཟིམས་ཆུང་རང་དུ་ཆབ་མདོ་གྲྭ་ཚང་དཔོན་སློབ་ནུབ་གླིང་བླ་མ། རྒྱ་ར་སྤྲུལ་སྐུ་སོགས་ལ་བདེ་ལམ་གྱི་བཀའ་ཁྲིད་མདོར་བསྡུས། ནམ་མཁའ་སྒོ་འབྱེད་ཀྱི་དབང་དང་གཅོད་ཁྲིད་སྟན་ཐོག་གཅིག་མ་བཅས་ཀྱི་བྱིན་རླབས་གནང་ཞིང། ལྔ་མཆོད་
དགུན་མཚམས་སོགས་བསྟན་འགྲོའི་དོན་རྒྱ་ཆེན་སྔར་བཞིན་གནང། མེ་བྱི་ཟླ་བ་དང་པོ་གསར་ཚེས་ཀྱི་འདོད་ཁམས་དབང་མོའི་ཚེས་གཏོར། སྒྲུབ་སྡེ་གསུམ་གྱི་སེམས་བསྐྱེད་མཆོད་པ་སོགས་སྔར་ལྟར་མཛད་ཅིང། རྨེ་རུ་བླ་མ་འཇམ་དབྱངས་ཆོས་འཕེལ། འཇམ་
དཔལ་ལྷུན་གྲུབ་བཅས་སོ་སོ་ནས་ཕུར་བུ་ལྕོག་གི་དགེ་སློང་རྣམས་ལ་སེམས་བསྐྱེད་ཞབས་ཏོག་རྨད་དུ་བྱུང་བ་ཞུས་ནས་སེམས་བསྐྱེད་པར་གསོལ་བ་བཏབ་པ་བཞིན། སེམས་བསྐྱེད་ཀྱི་གསུང་བཤད་ཀྱི་སྐབས་རང་རང་གི་དངོས་པོ་རྣམས་དགེ་ཕྱོགས་སུ་བཏང་བའི་ཕན་
ཡོན༑ སེར་སྣ་བྱས་བའི་ཉེས་དམིགས་སོགས་གསུང་བཤད་ཟབ་ལ་རྒྱ་ཆེ་བ་གནང། ཚེས་བཞིའི་ཉིན་དུས་གསུམ་རྒྱལ་བ་ཐམས་ཅད་གཅིག་ཏུ་འདུས་པའི་བདག་ཉིད་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་མཇལ་ཁར་ཕེབས་ནས། དངུལ་དཀར་གྱི་མཎྜལ་
ཆེ་ལེགས་དར་ཚོན་སྣ་ལྔའི་སྣེ་འདོགས་ཅན། སྐུ་གསུང་ཐུགས་རྟེན། ཊམ་ལེགས་ངེས་ཀྱི་རྡོ་ཚད་གཉིས། ནང་མཛོད་དྲི་མ་མེད་པ་བཅས་འབུལ་བ་གནང་སྟེ། བསྟན་འགྲོའི་དཔལ་དུ་ཞབས་ཀྱི་པདྨོ་ཡུན་རིང་དུ་བརྟན་པ་དང། ཁྱད་པར་དུ་ཐ་མལ་ཚུལ་བཞེས་ཀྱི་སྐུ་
འཁྲུགས་འྡིའང་མྱུར་དུ་ཞི་བའི་ཐུགས་དམ་སྤྱན་དམིགས་དང་སྨན་དཔྱད་སོགས་ཅིས་ཀྱང་ནས་ཐུགས་རྗེས་གཟིགས་དགོས། ཞེས་གསོལ་བ་འདེབས་པ་གནང་ཞིང། གང་སྤྱིའི་མདོ་སྔགས་ཀྱི་གནད་ལས་བརྩམས་ཏེ་གསུང་གླེང་ཞིབ་བར་གནང། བདག་ལའང་

[101A]༄༅། །དངུལ་དཀར་གྱི་མཎྜལ་ལ་སོགས་པའི་གནང་སྐྱེས་རྒྱ་ཆེར་སྩལ་ཞིང། ད་ལྟ་ན་ཆུང་དུའི་དུས་འདིར་ཀུན་ནས་ཉོན་མོངས་ཕྱོགས་དང་རྣམ་བྱང་ཕྱོགས་གཉིས་ཀྱི་གནད་རྣམས་ལ་ལེགས་པར་དཔྱོད་དགོས་ཞེས་པའི་བཀའ་རུས་པ་ཅན་གྱི་བཀའ་
ཤོག་དང་བཅས་པ་གནང། སྨོན་ལམ་ཆེན་མོར་མང་ཇ་དང་འགྱེད་དངུལ་སྐར་ལྔ་རེ། འདི་ཁའི་ཚོགས་ཆེན་ལ་མང་ཇ་གསུམ་དང་འགྱེད་དངུལ་སྐར་ཕྱེད་བརྒྱད་རེ་འབུལ་བ་གནང། ཟླ་བ་གཉིས་པའི་ཚེས་བཅོ་ལྔའི་ཉིན་སེ་རའི་ཚོགས་ཆེན་གྱིས་རྒྱལ་དབང་
ཐམས་ཅད་མཁྱེན་གཟིགས་ཆེན་པོར་བརྟན་བཞུགས་འབུལ་བར་མཛད་པའི་མཎྜལ་གྱི་སྙན་འདེབས་ཞུ་བ་པོ་གནང་ནས། བསྟན་འགྲོའི་དཔལ་དུ་ཞབས་པད་བརྟན་དགོས་པ་དང། ཁྱད་པར་དུ་སྐུ་འཁྲུགས་ཀྱི་སྙུན་གཞི་གཞི་མེད་དུ་གདངས་ནས་ཆོས་ཀྱི་
འཁོར་ལོ་རྒྱ་ཆེར་བསྐོར་དགོས་ཚུལ་སོགས་ལུང་དང་རིགས་པ་དྲི་མ་མེད་པའི་ལམ་ནས་དྲངས་ཏེ། དེར་ཚོགས་ཚང་མ་ཡིད་བསྒྱུར་ངེས་པ་ཞིག་ཞུ་བ་གནང། སྐུ་སྒེར་ནས་ཀྱང་ནང་མཛོད་དྲི་མ་མེད་པ། དངུལ་སྲང་བརྒྱ། གོས་སངས་རྒྱས་སྐུ་ཤམ་ཡུག་ཆེན། ཇ་འཁོར་
དྲུག་གིས་གཙོས་པའི་དགུ་ཚན་སྤུས་ལེགས་བཅས་འབུལ་བ་གནང། སླར་ཡང་ཟླ་བ་གསུམ་པའི་ནང་དུ་གོང་ས་སྐྱབས་མགོན་རྡོ་རྗེ་འཆང་ཆེན་པོའི་མཇལ་ཞུར་ཕེབས་ཏེ། དངུལ་གྱི་མཎྜལ་ལེགས་བ་དར་ཚོན་སྣ་ལྔའི་སྣེ་འདོགས་ཅན། གསེར་སྲང་ལྔ། དངུལ་གྱི་
ད་སྦག་མལ་ཁེབས་བཅད་ལྡན་སྔོན་པོ་སྤུས་ལེགས། ནང་མཛོད་དྲི་མེད་བཅས་འབུལ་བ་གནང། མདོ་སྔགས་ཀྱི་གནད་ཟབ་ཅིང་རྒྱ་ཆེ་བའི་གསུང་གླེང་ཞིབ་ཏུ་གནང་ནས་དེ་ནུབ་རྡོ་རིང་དུ་བཞུགས། ཇོ་ཤཱཀ་རྣམ་གཉིས་ཀྱིས་མཚོན་པའི་ལྷ་སའི་རྟེན་རྣམས་ལ་

[101B] སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ཞབས་པད་ཡུན་དུ་བརྟན་པར་འགྱུར་བ་སོགས་ཀྱི་ཐུགས་སྨོན་རྒྱ་ཆེར་གནང། ཟླ་བ་གསུམ་པའི་ཚེས་བརྒྱད་ནས་ངེད་ཀྱི་ཇོ་ཇོ་མཁན་
པོ་བློ་བཟང་སྦྱིན་པ། གཡུ་ཐོག་སྤྲུལ་སྐུ། གེ་རེ་ཞབས་དྲུང། གྲྭ་ས་ཕན་ཚུན་གྱི་དགེ་བཤེས་སྟོང་དང་སུམ་བརྒྱ་སྐོར་ལ་བྱང་ཆུབ་ལམ་གྱི་རིམ་པ་འཇམ་དཔལ་ཞལ་ལུང་གི་བཀའ་ཁྲིད་ཟབ་ཅིང་རྒྱ་ཆེ་བ། མཇུག་ཏུ་སེམས་བསྐྱེད་ཆོགས་འཛིན་ཚུལ་རྒྱས་
པར་གནང་ཞིང། དེའི་དུས་སུ་སྲིད་ཞིའི་གཙུག་རྒྱན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་མཆོག་ཏུ་གཟེངས་བསྟོད་པའི་བཀའ་ཤོག་སྔར་ཕན་རྗེ་རྒྱལ་བ་གཉིས་པའི་བསྟན་པ་རིན་པོ་ཆེ་ལ་བཀའ་དྲིན་གཞན་དང་མི་འདྲ་བ་བྱུང་ཞིང། ད་དུང་
བསྟན་པ་རིན་པོ་ཆེའི་དཔལ་དུ་ཞབས་པད་ཡུན་རིང་དུ་བརྟན་དགོས་པའི་བཀའ་ཤོག་དངུལ་གྱི་མཎྜལ་ཆེ་ལེགས་དར་ཚོན་སྣ་ལྔའི་སྣེ་འདོགས་ཅན། སྐུ་གསུང་ཐུགས་རྟེན། སངས་རྒྱས་སྐུ་ཤ་མའི་སྐུ་བེར་གྱིས་མཚོན་པའི་ན་བཟའ་ཆ་ཚང། དངུལ་སྲང་
ཆེན་ཉིས་བརྒྱ། གོས་ཡུག་ཇ་འཁོར་དྲུག་གིས་གཙོས་པའི་ཚན་གྲངས་མང་བ། ཞབས་ཕྱི་དྲག་ཞན་དང་བསྟུན་པའི་གནང་ཆ། ཚོགས་པར་མང་ཇ་དང་འགྱེད། ཚོགས་ཀྱི་འཁོར་ལོ་རྒྱ་ཆེ་བ་བཅས་གནང། ས་ཟླའི་དུས་སུ་སྐྱ་སེར་སྟོང་ཕྲག་བརྒལ་བར་བཅུ་
གཅིག་ཞལ་གྱི་དབང་ཆེན་དང། ཐེག་པ་ཆེན་པོའི་གསོ་སྦྱོང་གི་སྡོམ་པ་དང་ཞབས་ཏོག་སྐུ་ཡོན་ཁ་བཏགས་དང་བླྚམ་རེ་བཅས་སྩལ། སླར་ཡང་རྒྱུད་པ་སོགས་དོན་གཉེར་ཅན་སུམ་བརྒྱ་སྐོར་ལ་བསྐྱེད་རྫོགས་ཀྱི་ཁྲིད་རྒྱས་པ་དང། རྒྱུད་པ་བརྒྱ་སྐོར་གྱིས་

[102A]༄༅། །ཉིན་གཉིས་ཀྱི་རིང་ཆོས་བསྲུང་དམ་ཅན་རྒྱ་མཚོར་བསྐང་གསོ་རྒྱས་པར་གནང། ཟླ་བ་ལྔ་པའི་དུས་སུ་ཕོ་བྲང་པོ་ཏ་ལར་སྲིད་ཞིའི་གཙུག་རྒྱན་རྒྱལ་དབང་ཐམས་ཅད་མཁྱེན་པ་ཆེན་པོའི་མཇལ་ཞུར་ཕེབས་ནས། དངུལ་དཀར་
གྱི་མཎྜལ་སྣེ་འདོགས་ཅན། སྐུ་གསུང་ཐུགས་རྟེན། གསེར་སྲང་དྲུག་ཊམ་རྙིང་རྡོ་ཚད་གཉིས། མཛོད་གོས་མང་ལྷུག་དང་དམར་པོ་མཛོད། དུར་སྨྲིག་མཛོད། ཇུས་དམར་པོ་མཛོད། སྤྲིན་རིས་སེར་པོ་ཡུག་རྣམས་
འབུལ་བ་གནང་ཞིང། རྗེ་བླ་མ་འདི་བར་ཚུར་ཡང་དངུལ་རྟ་རྨིག་མ། བལྚམ་གྱི་རྡོ་ཚད། ཕྲུག་དམར་ལེགས་པ་བུགས། རྩེ་ཇ་འཁོར་དྲུག་ཤན་ཇ་འཁོར་དྲུག་བཅས་གནང། འདི་དག་གི་སྔ་ཕྱི་སྣ་ཚོགས་པར་རབ་བྱུང་བསྙེན་རྫོགས་སོགས་མང་དུ་སྩལ་
ཞིང༑ དབྱར་གནས་ཀྱི་རིང་བཅད་རྒྱ་ཤིན་ཏུ་དམ་པར་བཞུགས། མངའ་དྭགས་རྒྱལ་གསུམ་ལ་མང་ཇ་སྦྱོར་སྦྲེལ་དང་ཁ་བཏགས་རེའི་འགྱེད་བཅས་གནང། ཁོ་བོའི་ཇོ་ཇོ་མཁན་པོ་རྗེ་དྲུང་བློ་བཟང་སྦྱིན་པ་ཅན་གསུམ་ལ་བདེ་མཆོག་ལྷ་དྲུག་ཅུ་རེ་གཉིས་པའི་དབང་
ཆེན་སྟ་གོན་དང་བཅས་པ་གནང་ཞིང་སེར་འབྲས་དགེ་གསུམ་ཆབ་མདོའི་དགོན་སྔེ་ཁག་བཅས་ལ་མང་ཇ་དངུལ་དངོས་དང་བཅས་པའི་སྐུ་འགྱེད་སྩལ། སླར་ཡང་ཕོ་བྲང་ཆེན་པོར་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མཇལ་བར་ཕེབས་ནས་
ཐུབ་པའི་དབང་པོའི་སྣང་བརྙན་རྒྱ་གར་ལི་མ་གཙོ་འཁོར་གཉིས་ཁྱད་མཚར། གསུང་རྟེན་དང་ཐུགས་རྟེན། དངུལ་སྲང་ཉེར་ལྔ་ལས་གྲུབ་པའི་མཎྜལ་སྣེ་འདོགས་དར་ཚོན་སྣ་ལྔ་ཡོད་པ། གསེར་སྲང་ལྔ། དངུལ་རྟ་རྨིག་མ་གཅིག་བལ་ཊམ་གྱི་རྡོ་ཚད་གཉིས་

[102B] རྒྱན་བཞི་མཆིན་ཁ་གྱོན་འདངས་དང། ནང་མཛོད་དྲི་མ་མེད་པ་རྣམས་ཕུལ་ཏེ་གསོལ་བ་འདེབས་པ་གནང་ཞིང། གསོལ་རས་སུ་དངུལ་རྟ་རྨིག་མ་གཅིག་བལྚཾ་གྱི་རྡོ་ཚད་གཅིག་རྩེ་ཇ་འཁོར་དྲུག་གསུམ། ཕུག་
དཀར་མོ་ཁལ་ལྔ་བཅུ་བཅས་གནང། ཆོས་ཀྱི་གསུང་གླེང་ཞིབ་ཅིང་རྒྱས་པ་མཛད། སྐབས་ཤིག་ཏུ་ལྡན་མའི་དགེ་སློང་ཞིག་གིས་སྒྲུབ་སྡེ་གསུམ་གྱི་དགེ་སློང་རྣམས་ལ་ཐེག་པ་ཆེན་པོའི་སེམས་བསྐྱེད་ཀྱི་རྒྱུ་ཡོན་སྦྱར་ནས་གསོལ་བ་བཏབ་པ་ལྟར། རྗེ་བཙུན་
བླ་མ་དམ་པ་ཉིད་ཕེབས་ནས་སེམས་བསྐྱེད་ཀྱི་གསུང་བཤད་རྒྱ་ཆེར་གནང། བསྙེན་བཀུར་རྣམས་ཐུགས་བརྩེ་བ་ཆེན་པོས་བདག་གིར་མཛད་ཅིང་བླ་མ་མཆོད་པའི་ཁྲིད་ལུང་རྒྱས་བ་ཞིག་ཀྱང་སྩལ། སེ་ར་བྱེས་ཚ་བ་སྔགས་རམས་པ་ཚུལ་ཁྲིམས་ཀྱིས་
སྒྲུབ་སྡེ་གསུམ་ལ་སེམས་བསྐྱེད་མཆོད་པའི་ཞབས་ཏོག་ཞུས་ཏེ་དམ་པ་ཉིད་ཚོགས་དབུར་སྤྱན་དྲངས་ཤིང་སེམས་བསྐྱེད་ཀྱི་གསུང་བཤད་རྨད་དུ་བྱུང་བ་དང་བཅས་སེམས་བསྐྱེད་མཛད། དེའི་དུས་སུ་རྗེ་བླ་མ་རྡོ་རྗེ་འཆང་ཆེན་པོ་ནས། སེམས་ཅན་
དམྱལ་བ་དམྱལ་མེས་ཉམས། ཞེས་སོགས་ཀྱི་ལུང་ལ་བརྟེན་ནས་ཐེག་པ་ཆེན་པོའི་གསུང་བཤད་རྒྱ་ཆེར་སྩལ། ཟླ་བ་བརྒྱད་པའི་ཚེས་བཅོ་བརྒྱད་ལ་གཡུ་ཐོག་སྤྲུལ་སྐུ་གཙོ་བོར་གྱུར་པའི་སེར་འབྲས་ཀྱི་བླ་མ་དགེ་བཤེས་སོགས་དགེ་འདུན་སྟོང་དང་བཞི་བརྒྱ་
སྐོར་ལ་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་མྱོང་ཁྲིད་དང་བཅས་པ་དང། གཡུ་ཐོག་སྤྲུལ་སྐུས་ཐེག་པ་ཆེན་པོར་སེམས་བསྐྱེད་པར་གསོལ་བ་བཏབ་པ་ལྟར་གསུང་བཤད་རྒྱ་ཆེར་གནང་ཟླ་བ་དགུ་པའི་ཚེས་ཉེར་གཉིས་ཀྱི་ཉིན་སྐྱབས་མགོན་རྒྱལ་

[103A]༄༅། །དབང་ཐམས་ཅད་མཁྱེན་གཟིགས་ཆེན་པོའི་མཇལ་ཕྱག་ལ་ཕེབས་ནས། དངུལ་གྱི་མཎྜལ་སྣེ་འདོགས་ཅན། མཛོད་བཏགས་དྲི་མེད། གསེར་སྲང་ཕྱེད་དོ། ཊམ་ལེགས་སྲང་ལྔ་བཅུ། མཛོད་གོས་བཅད་ལྡན་དམར་པོ་ཡུག་ཇུས་ལྗང་ཡུག་བཅས་
ཕུལ་ཞིང། ཕན་ཚུན་ཐུགས་ཤིན་ཏུ་དགྱེས་པའི་སྒོ་ནས་གསོལ་རས་དངུལ་སྲང་ལྔ་བཅུ། ཤིང་ཡེ་ཀོ་རྩེ་འཁོར་དྲུག་དང་བཅས་སྩལ། དེ་དང་དུས་མཉམ་དུ་ཁོ་བོ་ཅག་ལའང་དངུལ་དཀར་གྱི་མཎྜལ་སྣེ་འདོགས་ཅན། ནང་མཛོད་དྲི་མ་མེད་པ། གསེར་སྲང་ལྔ། དངུལ་
སྲང་བརྒྱ། མཛོད་ཇུས་དམར་པོ་ཡུག་ལ་སོགས་པ་དངོས་པོ་སྤམ་མཐོ་བ་དང་བཅས་པའི་བཀའ་ཤོག་སྩལ། ཟླ་བ་བཅུ་གཉིས་པའི་ཚེས་ཉེར་ལྔ་ལ་སྒྲུབ་སྡེ་གསུམ་གྱི་དགེ་སློང་བརྒྱ་ཕྲག་བརྒལ་བར། ཚོད་མ་རོ་བཅུད་དང་ལྡན་པ་ཚོགས་འཁོར་བཞེས་སྤྲོ་སོགས་བཟའ་
བཅའི་རིགས་གྱ་ནོམ་པ་ཅན་དང་སྐུ་འགྱེད། ཕྱི་དྲོའི་དུས་སུ་བརྒྱ་མཆོད་སོགས་དཀོན་མཆོག་གསུམ་གྱི་མཆོད་པ་རྒྱ་ཆེར་གནང་སྟེ་ཐེག་པ་ཆེན་པོའི་སེམས་སྨོན་པའི་སྒོ་ནས་བསྐྱེད་པ་བཅས་རྒྱ་ཆེར་མཛད། དགེ་སློང་བྱམས་པ་བསྟན་འཛིན་གྱིས་ཀྱང་སེམས་
བསྐྱེད་པར་གསོལ་བ་བཏབ་པ་ལྟར། སེམས་བསྐྱེད་ཀྱི་གསུང་བཤད་རུས་པ་ཅན་གནང་ཞིང། སེར་འབྲས་དགེ་གསུམ་གྱིས་མཚོན་པའི་གྲྭ་པ་རྣམས་ལ་མང་འགྱེད་སོགས་རྒྱ་ཆེར་གནང། མེ་གླང་ཟླ་བ་དང་པོའི་ཚེས་གཏོར་སྒྲུབ་སྡེ་ཕན་ཚུན་གྱི་སེམས་
བསྐྱེད་མཆོད་པ་སོགས་རྒྱ་ཆེར་གནང། སྒྲུབ་ཁང་སྤྲུལ་སྐུས་སེམས་བསྐྱེད་ཀྱི་མཆོད་པ་སྔ་ཕྱིར་ཞུས་ཏེ། བླ་མའི་ཞབས་བརྟན་འབུལ་བ། དཀོན་མཆོག་གི་མཆོད་པ། དགེ་འདུན་ལ་བསྙེན་བཀུར་བཅས་མཛད་པ་དེའི་ཚེ་རྗེ་བླ་མ་འདི་ཉིད་ཀྱིས། འོ༑ རྗེ་དགེ་

[103B] རང་ཚོ་རི་བོའི་མགོ་ལ་ཕྱིན་ཀྱང། ཉོན་མོངས་པ་ཁོ་མཉམ་དུ་རང་སླེབ་ཡོང་གསུང་བ་ལྟར། རི་ཁྲོད་ལ་འོང་ཏེ་ཟོས་བདེ་མོ་བྱས་བསྡད་པས་མི་འོང། རང་རྒྱུད་ཉོན་མོངས་པའི་དབང་དུ་མ་སོང་བ་ཞིག་བྱེད་དགོས། དེ་ལ་
ཉོན་མོངས་པ་དང་འཐབ་དགོས་ཚུལ་སོགས་དཔེ་དང་བཅས་ཏེ་གསུངས། ཚེས་དྲུག་གི་ཉིན་ཕོ་བྲང་ཆེན་པོ་པོ་ཏ་ལར་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་མཇལ་ཞུར་ཕེབས་ཤིང། མཇལ་རྟེན་དུ་དངུལ་གྱི་མཎྜལ་ལེགས་པ་བཅས་འབུལ་
བ་རྒྱ་ཆེར་གནང་སྟེ་ཞབས་པད་ཡུན་རིང་དུ་བརྟན་པའི་གསོལ་འདེབས་རྒྱ་ཆེར་མཛད། ཚུར་ཡང་དངུལ་སྲང་ལྔ་བཅུ་སོགས་གསོལ་རས་རྒྱ་ཆེར་སྩལ་ཏེ་ཕེབས་ཁར། རྗེ་བླ་མ་འདི་ཉིད་ནས་ཞལ་རས་ཟླ་བའི་དཀྱིལ་འཁོར་ལྟ་བུ་མྱུར་དུ་མཇལ་ཆོག་པ་དགོས་
ཚུལ་ཞུས་པར། ཞལ་རས་ཟླ་བའི་དཀྱིལ་འཁོར་ཇི་ལྟར་རུང། །དཔྲལ་བ་ཟླ་བའི་དཀྱིལ་འཁོར་མཇལ་དོགས་དགོས། ཞེས་ཕེབས་པ་ལ། རྗེ་བཙུན་བླ་མ་འདི་ཉིད་ཐུགས་དགོས་ཆེར་ཟོས་པའི་ཚུལ་བཞེས་ནས་གསོལ་ཚིགས་གྲོལ་ཏེ་ཕེབས་དུས་
ལམ་དུ་ཉེ་གནས་རབ་འབྱམས་པ་བློ་བཟང་དར་རྒྱས་ལ་སྔར་གྱི་གསུང་དེ་ཉིད་སྐྱོར་བར་མཛད་ནས་གསུང་དེ་ཡགས་པོ་མིན་པ་འདྲ་ཞེས་ཕེབས། ལྷ་ས་སྨོན་ལམ་ཆེན་མོར་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་སྐུའི་སྙུན་
གཞི་མྱུར་དུ་གདངས་པའི་ཆེད་དུ་མང་ཇ་སྦྱོར་སྤྲེལ་ཐོག་ནང་མཛོད་དྲི་མེད། སྐུ་གཟན་སྤུ་ཕྲུག་གི་སྤྱི་འབུལ་དང། སྐུ་འགྱེད་འདུན་རེར་དངུལ་སྐར་ལྔ་རེ་བཅས་སྩལ་ཞིང། འདི་ལོ་ཁོ་བོ་ཅག་དབུས་ཕྱོགས་སུ་བཀའ་དྲིན་མཚུངས་པ་མེད་པ་རྒྱལ་དབང་

[104A]༄༅། །ཐམས་ཅད་མཁྱེན་གཟིགས་ཆེན་པོར་བསྙེན་རྫོགས་ཀྱི་སྡོམ་པ་ཞུ་བར་འགྲོ་རྩིས་ལའང། དེ་དུས་གེགས་མེད་པའི་སྤྱན་དམིགས་ཀྱང་མཛད། དེ་ནས་གོང་ས་རྒྱལ་དབང་ཐམས་ཅད་མཁྱེན་གཟིགས་ཆེན་པོས་བཀའ་ཕེབས་པ་
ལྟར། བདུན་གསུམ་གྱི་རིང་སྐུ་ཚེ་ཚེ་སྒྲུབ་དང་བསྐང་གསོ་སྦྱིན་སྲེག་སོགས་གནང་སྨིན་གནང་མོད། དེང་དུས་སེམས་ཅན་བསོད་ནམས་རབ་ཏུ་དམན་པའི་མཐུ་ལ་བརྟེན་ནས་བདག་གི་དཔལ་ལྡན་བླ་མ་དམ་པ་བཀའ་དྲིན་མཚུངས་བ་མེད་པ་དུས་
གསུམ་སངས་རྒྱས་ཐམས་ཅད་ཀྱི་ངོ་བོ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ཉིད། མེ་གླང་ཟླ་བ་གཉིས་པའི་ཚེས་གསུམ་མིག་དམར་དབྱུ་གུའི་འགྲུབ་སྦྱོར་གྱི་ཉིན་འོད་གསལ་ཆོས་ཀྱི་སྐུ་དོན་དམ་པའི་བདེན་པ་མངོན་དུ་མཛད་ནས། ཆོས་ཀྱི་
དབྱིངས་སུ་ཐིམ་པའི་ཚུལ་བཞེས་པས་ཐུགས་ངལ་ཚད་མེད་པ་འཁྲུངས་ཤིང། ཚེས་དྲུག་ལ་སྐུ་གདུང་རིན་པོ་ཆེ་མཇལ་བར་ཕེབས་ནས་སྙན་ཤལ་དང་གདུང་འབུལ་སོགས་རྒྱ་ཆེར་གནང། ཞག་གཉིས་བཞུགས་ཏེ་སྐུ་ཞབས་གྲྭ་ཚང་པ་རྣམས་
དང་ལྷན་དུ་བདེ་མཆོག་གི་ཆོ་ག་རྒྱས་པར་མཛད་ཅིང། རྒྱལ་བའི་བསྟན་པ་རིན་པོ་ཆེའི་དཔལ་དུ་ཡང་སྲིད་སྤྲུལ་པའི་སྐུ་མྱུར་དུ་ཕེབས་པའི་གསོལ་འདེབས་ཤུགས་དྲག་མཛད། གསེར་གྱི་མཆོད་སྡོང་རིན་པོ་ཆེའི་ཞལ་འདེབས་སུ་གསེར་སྲང་བཅུ་
དགུ་དང་ཞོ་དོ། །གོས་ཡུག་བཅས་འབུལ་བ་གནང། འདི་ལོ་བཀྲ་ཤིས་ལྷུན་པོའི་ཚོགས་ཆེན་དུ་མང་ཇ་དྲུག་གི་ཐོག་འགྱེད་བལ་ཊཾ་རེ། སྐུ་གདུང་རིན་པོ་ཆེ་གཉིས་ལ་ནང་མཛོད་རེ། པཎ་ཆེན་དགེ་འདུན་གྲུབ་ཀྱི་སྐུ་གདུང། བྱམས་པ། ལྷ་མོ་བཅས་

[104B] འདི་ལོའི་ནང་དུ་ཐོར་ཁོད་ཀྱི་རྒྱལ་པོ་ཆེན་པོ་དོན་གྲུབ་བཀྲ་ཤིས་ཀྱིས་གོང་མ་ཆེན་པོར་དགོངས་ཞུས་ཀྱིས་བོད་དུ་དགེ་རྩར་ཆོས་སྐྱབས་ཐའི་ཇི་ལ་སོགས་པའི་མི་སྣ་རྣམས་བཏང་བ་འབྱོར་པས་ཐོར་ཁོད་ཀྱི་རྒྱལ་
པོ་སྲས་ཡུམ་ལ་སོགས་པས་ཕུལ་བའི་དངོས་ཆས་རིན་ཐང་གཞལ་དཀའ་བའི་རིགས་ཕུལ་བ་རྣམས་ཐུགས་བརྩེ་བ་ཆེན་པོས་བཞེས་ཏེ་དཀོན་མཆོག་གསུམ་གྱི་མཆོད་པར་སྨིན་པར་མཛད་ཅིང་མི་བཅུ་སྐོར་ཞིག་དགེ་སློང་གི་དངོས་པོར་བསྒྲུབ་པར་མཛད། འགའ་
ཞིག་ལ་འཇིགས་བྱེད་ཀྱི་དབང་ཆེན་སོགས་སོ་སོར་འདོད་ཆོས་ཀྱིས་རེ་བའང་སྐོང་བར་མཛད། གསེར་གདུང་གི་དོ་དམ་པ་ལ་སོགས་པས་མཚོན་པའི་ལས་མཛད་པ་པོ་རྣམས་ལ་སོ་སོའི་གོ་བབས་དང་བསྟུན་པའི་ནང་མཛོད་དང་ཕྱི་མཛོད། བསོད་བཏགས་བཅུ་
བྱིངས་ལ་དངུལ་སྐར་ཕྱེད་བརྒྱད་རེ་སོགས་དང་ཇ་ཐེངས་གསུམ་བཅས་གནང། སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་ལྗགས་བཀོད་མཛད་པ་བཞིན་སེར་འབྲས་དགེ་གསུམ་དུ་བཞུགས་རྒྱུའི་རྟེན་བཞེངས་གནང་བ་རྣམས་ཀྱི་ཞལ་
འདེབས་སུ་གསེར་སྲང་ལྔ། དངུལ་རྡོ་ཚད་བདུན། གོས་ཡུག་བཅུ་གཅིག་དངོས་པོ་སྤུས་ཁ་སྣ་ཚོགས་བཅས་ཁྱོན་བསྡོམས་དངུལ་སྲང་སྟོང་དང་སུམ་བརྒྱ་གྱ་གཉིས་བཅས་འབུལ་བ་གནང། ཟླ་བ་གསུམ་པའི་ནང་དུ་ལྷ་སར་ཕེབས་སྐབས་དགུང་བློན་ཆེན་པོ་
པཎྜི་ཏ་ལ། སྟོན་པ་མཉམ་མེད་ཤཱཀྱའི་རྒྱལ་པོ་དེ་ཉིད་ཀྱི་བཀའ་གངས་ཅན་གྱི་ལྗོངས་འདིར་འགྱུར་རོ་འཚལ་རྣམས་གསར་དུ་བསྐྲུན་དགོས་པའི་བཀའ་གནང་ཞིང། རྟ་ནོར་གསེར་དངུལ་སོགས་དངོས་ཆས་སྣ་ཚོགས་པ་དངུལ་ཐོག་ཏུ་ཕབ་པར་སྲང་སྟོང་དང་

[105A]༄༅། །བཞི་བརྒྱ་ལྷག་བཅས་དང་མཛོད་བཏགས། སྐྱ་ཆེན། དྲུག་སྦག་སོགས་ཕོན་ཆེར་སྩལ། དེ་མཚུངས་བཀའ་བློན་མདོ་མཁར་བར་དངུལ་གདུང་ཆེ་བ་ཞིག་བཞེངས་རོགས་དགོས་ཚུལ་གནང་ནས། སྐུ་རྒྱུའི་གསེར་དངུལ། ཟངས་
འཕྲ་རྒྱན། གནོད་སྦྱིན་བང་མཛོད་ཀྱི་ནོར་སོགས་དངོས་པོའི་རིན་ཐང་བསྔོམས་པར་སྲང་བཞི་སྟོང་བཞི་བརྒྱ་དགུ་བཅུ་གོ་དྲུག་ཞོ་དགུ་སྐར་བདུན་བཅས་ཐོབ་པ་གནང། ཟླ་བ་གསུམ་པའི་ཚེས་བརྒྱད་ནས་བཟུང་སྟེ་བྲག་གཡབས་སྤྲུལ་པའི་སྐུ་སོགས་
བླ་མ་དགེ་བའི་བཤེས་གཉེན་དྲག་རིམ་དུ་མ་དང་བཅས་ཁྱོན་དགེ་འདུན་སྟོང་དང་བཞི་བརྒྱ་སྐོར་ལ་འཇམ་དཔལ་ཞལ་ལུང་གི་ཟབ་ཁྲིད་སེམས་བསྐྱེད་དང་བཅས་པ་གནང་ཞིང་རབ་བྱུང་བསྙེན་རྫོགས་ཀྱང་ཤིན་ཏུ་མང་བསྩལ། ཟླ་བ་བཞི་པའི་ཚེས་
བཅུ་གསུམ་ལ་སྐྱ་སེར་སྟོང་ཕྲག་ཙམ་ལ་བཅུ་གཅིག་ཞལ་གྱི་དབང་ཆེན་དང་སྨྱུང་གནས་བཅས་སྔར་བཞིན་གནང། རྒྱུད་སྟོང་སྨད་གཙོར་གྱུར་གྱི་དགེ་འདུན་བརྒྱད་བརྒྱ་སྐོར་ལ་བཅོམ་ལྡན་འདས་དཔལ་འཁོར་ལོ་སྔོམ་པ་ལྷ་རེ་གཉིས་པའི་དཀྱིལ་
འཁོར་ཆེན་པོ་སྒོམ་པའི་ཚུལ་གྱི་རིམ་པ་དང་པོ་དང། དེས་ལུས་ཀྱི་རྩ་རླུང་ཐིག་ལེ་རྣམས་ལས་རུང་དུ་བྱས་པ་ལ་བརྟེན་ནས་ཟུང་འཇུག་ཕྱག་རྒྱ་ཆེན་པོའི་གོ་འཕང་མངོན་དུ་བྱེད་པའི་རྫོགས་རིམ་གཉིས་ཀྱི་ཟབ་ཁྲིད་ཞག་བཅུ་གསུམ་གྱི་རིང་ཤིན་ཏུ་རྒྱས་
པ་གནང། དེ་དུས་ཁོ་བོ་ཅག་ནས་དྲུག་པ་ཚེས་བཞི་དང་བསྟུན་ནས་བསྙེན་པར་རྫོགས་པ་དགེ་སློང་གི་དངོས་པོ་ནོས་པ་ལ་ཐུགས་བརྩེ་བ་ཆེན་པོས། དངུལ་དཀར་གྱི་མཎྜལ་སྣེ་འདོགས་ཅན། སྐུ་གསུང་ཐུགས་རྟེན། དྲང་སྲོང་གི་སྣོད་མཆོག་སོགས་

[105B] སྙན་ཚིག་གི་ལམ་ནས་དྲངས་པའི་བཀའ་ཡིག་རྨད་དུ་བྱུང་བ་དང་བཅས་སྩལ། ཟླ་བ་བདུན་པའི་ནང་དུ་སྐྱ་སེར་ཕོ་མོ་སྟོང་ཕྲག་བརྒལ་བར་ཚེ་དབང་དང་དགེ་བསྐུལ་གྱི་བསླབ་བྱ་རྒྱ་ཆེར་གནང་ཞིང། སེར་འབྲས་དགེ་གསུམ། བཀྲ་ཤིས་ལྷུན་
པོ༑ རྒྱུད་སྟོད་སྨད། གསང་ཕུ་སོགས་ལ་ཆོས་ཐོག་དང་བསྟུན་པའི་མང་འགྱེད་གང་ཐོན། ཟླ་བ་བརྒྱད་པའི་ཚེས་བཅོ་བརྒྱད་ནས་བླ་མ་དགེ་བའི་བཤེས་གཉེན་སོགས་སྟོང་དང་ལྔ་བརྒྱ་སྐོར་ལ་བྱང་ཆུབ་བདེ་ལམ་གྱི་ཁྲིད་རྒྱས་པ་ཡིད་འཁུལ་ངེས་པ་ཞིག་
སྩལ། རྭ་སྒྲེང་དུ་ཇུས་ཚོས་ཁ་སྣ་ལྔའི་ཕྱེ་ཕུར་ཆེ་ལེགས་གསུམ་དང། མཆོད་འབུལ་སྙན་ཤལ། མང་ཇ་དངུལ་ཞོ་རེའི་འགྱེད་བཅས་གནང། ཡང་བསྐྱར་ཚོགས་ཡོངས་སུམ་བརྒྱ་སྐོར་གྱིས་ཚེ་དཔག་མེད་ཀྱི་སྒོ་ནས་ཚེ་སྒྲུབ་བདུན་ཕྲག་གཅིག་མཛད་པར་
ཇ་ཐུག་ཡོན་འབུལ་སོགས་བསམ་གྱིས་མི་ཁྱབ་པ་གནང། གཞན་ཡང་ཙོང་ཁ་བརྒྱད་ཅུ་མའི་སྐུ་ཐང་བཅོ་ལྔ་གོས་མང་ལྷུག་གི་གོང་ཤམ་ཞལ་ཁེབས་དང་ཏོག་སོགས་ཕུན་སུམ་ཚོགས་པ་ཞིག་གནང། འདི་དག་གི་གོང་འོག་མང་པོར་དཀོན་མཆོག་གི་བསྙེན་བཀུར་
དང་དགེ་འདུན་གྱི་སྡེ་ཁག་མང་པོར་མང་འགྱེད་འབུལ་ནོད་སོགས་ཤིན་ཏུ་རྒྱ་ཆེ་བ་གནང་མོད་ཀྱང་དེ་རྣམས་ཞིབ་པར་བརྗོད་ཀྱིས་མི་ལང་ངོ། །དེ་ནས་ཟླ་བ་དགུ་པའི་ཚེས་བདུན་ལ་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་དེ་ཉིད་ཀྱི་སྐུ་གདུང་རིན་
པོ་ཆེ་ཡིད་བཞིན་དབང་གི་རྒྱལ་པོ་སྙིང་པོར་བཞུགས་པའི་ལྷར་བཅས་སྐྱེ་དགུའི་མཆོད་སྡོང་གསེར་གདུང་རིན་པོ་ཆེ་ཡོངས་སུ་རྫོགས་པ་གྲུབ་པའི་རབ་གནས་ཀྱི་མེ་ཏོག་འཐོར་པར་ཕེབས་དགོས་པར་གསོལ་བ་བཏབ་པ་ལྟར་ཆིབས་བསྐྱོད་ནས། རྒྱལ་ཚབ་དམ་པ་ནོ་

[106A]༄༅། །མིན་ཧན་དེ་མོ་སྤྲུལ་པའི་སྐུ་དང་གྲྭ་ས་གསུམ་དང། རྒྱུད་སྟོད་སྨད་ཀྱི་གཟུངས་འབུལ་བ་དགེ་བཤེས་ཡོངས་རྫོགས་རྩེ་དྲུང་ནང་མ། རྣམ་རྒྱལ་གྲྭ་ཚང་ཚོགས་ཡོངས་ཀྱི་དགེ་འདུན་རྣམས་དང་ལྷན་ཅིག་ཏུ་བཅོམ་ལྡན་འདས་དཔལ་རྡོ་རྗེ་
འཇིགས་བྱེད་ཀྱི་སྒོ་ནས་རབ་ཏུ་གནས་པའི་ཆོ་ག་སྦྱོར་དངོས་རྗེས་གསུམ་ཚང་བར་གནང་སྐབས། རྩ་བའི་རྡོ་རྗེ་སློབ་དཔོན་རྒྱལ་ཚབ་དམ་པ་ནས་མཛད་མོད་ཀྱང། རྒྱལ་ཚབ་རིན་པོ་ཆེའི་གསུང་ལས། ཡོན་བདག་བསྒོ་བའི་གསུང་བཤད་ཞིབ་ཆ་རྗེ་བཙུན་
བླ་མ་ཉིད་ནས་གསུང་དགོས་པའི་བཀའ་གནང་བ་ལྟར། གསུང་བཤད་ཟབ་མོ་དེར་ཚོགས་རྣམས་ཡིད་འཁྲུལ་ངེས་པ་གནང། རྗེ་བཙུན་བླ་མ་ཉིད་ནས་གསེར་གདུང་རིན་པོ་ཆེར་དངུལ་གྱི་མཎྜལ་ཆེ་ཆུང་གཉིས། དངུལ་སྲང་བརྒྱ། མཛོད་གོས་དམར་པོ་
ལ་ཉྩ་མ་སྤུས་ལེགས་ཡུག་ཆེན་གཉིས། སྙན་ཤལ་མཛོད་བཏགས་སྣ་ལྔ་སོགས་རྒྱ་ཆེར་འབུལ་བར་མཛད་ཅིང་རྒྱལ་ཚབ་རིན་པོ་ཆེ། བཀའ་བློན་ལྷན་རྒྱས། དགེ་འདུན་གྱི་སྡེ་དང་བཅས་པ་ལ་བསྙེན་བཀུར་དངོས་སྐྱེས་སོགས་རྒྱ་ཆེར་སྩལ། ལྷ་སར་
རྟེན་གསུམ་རྣམས་ལའང་སྙན་དར་ཐུགས་སྨོན་དང་བཅས་ཏེ་འབུལ་བ་གནང་ནས། མཆོག་སྤྲུལ་རིན་པོ་ཆེ་མྱུར་དུ་ཕེབས་པའི་ཐུགས་སྨོན་བླ་ན་མེད་པ་མཛད། བཀའ་འགྱུར་རིན་པོ་ཆེ་བཞེང་བ་གནང་རྒྱུ་དེ་གུང་པཎྜི་ཏ་ནས་དང་པས་ཁུར་ལེགས་པར་འཁྱེར་
བས་ཡོངས་སུ་རྫོགས་པ་གྲུབ་པའི་གཏང་རག་ཏུ་གུང་པཎྜི་ཏ་སྐུ་ངོས་ཚང་མ་འཁོར་དང་བཅས་པ་གདན་སར་འབོད་པར་མཛད་ནས་གསོལ་སྟོན་གཟབ་རྒྱས་ཀྱི་ཐོག་གོས་ཆེན་རྒྱན་བཞི་ཆུ་བྲག་མའི་སློག་པ། མཛོད་གོས་ཤིང་ལོ་མ་ཡུག་གོས་ལྗང་

[106B]གོས་དངུལ་མདོག་མ་ཡུག་གོས་མང་ལྷུག་སེར་པོ་ཡུག་ཇུས་ལྗང་ཡུག་ཆ་བདུན་མ་ཡུག་རྡོ་རྗེ་སེང་ལམ་མ་ཡུག་ཡང་ཇུས་ལྗང་ཡུག་རྒྱན་བཞི་སེར་པོ་ཡུག་ཐེར་གོས་དམར་པོ་གྱོན་འདེངས། དངུལ་རྟ་རྨིག་མ་གཅིག་
ཊཾ་གྱི་རྡོ་ཚང་གཉིས། ཤིང་ཡེ་འཁོར་དྲུག་གཉིས། སྤུ་ཧར་ནག་པོ་གཉིས། དཔའ་དར་ནང་མཛོད་རེ། འགོ་པ་ཨེམ་ཆི་རྟ་མགྲིན་ལ་དངུལ་སྲང་བཅུ། གོས་མཆིན་མདོག་གྱོན་འདེངས། ནང་མཛོད་དྲི་མེད། གཡོག་བྱིངས་ལ་རྩེ་ཇ་འཁོར་དྲུག་ཆུང་
ཇུ་འཁོར་དྲུག། གོས་དམར་ཡུག་བཅས་སྩལ། དེ་མཚུངས་བཀའ་བློན་ཞབས་དྲུང་ཛ་སག་མདོ་མཁར་བ་སྐུ་ངོས་རྣམས་ལའང་སྟོན་མོ་སྔར་ལྟར་གནང་རྫས། དངུལ་རྟ་རྨིག་མ། ཊཾ་གྱི་རྡོ་ཆེང། རྒྱན་བཞི་དུར་སྨྲིག་ཡུག་ཆེན། གསེར་ཇུས་ཡུག་གོས་
སྨྱུག་ཁ་གྱོན་འདེངས། མཛོད་གོས་མཆིན་ཁ་གྱོན་འདེངས། མཛོད་གོས་སེར་པོ་འབྲུག་རིས་མ་དང་གོས་ལྗང་སེར་ཡུག་སོ་འཛིན་ཀོ་རྩེ་འཁོར་དྲུག་གཉིས། དཔའ་དར་ནང་མཛོད་རེ། གཡོག་བྱིངས་ལ་ཆུང་ཇུ་འཁོར་དྲུག་གོས་གསེར་ཡུག་བཅས་
སྩལ། ཆབ་མདོའི་གསེར་གདུང་ཁང་དུ་མཛོད་གོས་བཟང་སྒྲིགས་སྣ་ཚོགས་ཀྱི་ཕྱེ་ཕུར་ཆེ་ལེགས་གཡེར་ཁ་དར་ཕོན་དང་བཅས་པ་བཞི། དངུལ་གྱི་མཎྜལ་སྲང་སུམ་ཅུ་སོ་ལྔ་ཡོད་པ་ཚ་གསེར་མཚོམ་བུ་དང་བཅས་པ་དང་བདེ་གཤེགས་བརྒྱད་དང་རྗེ་རིན་
པོ་ཆེ། བྱམས་པའི་སྐུ་རྣམས་ཆེ་ཆུང་མདའ་ཚད་མ་ཁྲི་རྒྱབ་དང་བཅས་པ་ཕུལ་དུ་ཕྱིན་པ་ཞིག་བཞེང་བ་གནང་བཞེང་ཀྱིས་དེའི་རྒྱུར་ཨིནྡྲ་ནཱི་ལ། མུ་ཏིག་གཡུ། བྱུ་རུ། མུ་མན། པདྨ་རཱ་ག་སོགས་དང་བླུག་ཤེལ་སྣ་ཚོགས་པ། གསེར་སྲང་སུམ་ཅུ། དངུལ་

[107A]༄༅། །སྲང་སྟོང། གོས་ཡུག་བཅུ་གསུམ། གྱོན་པ་སྤུས་ལེགས་ཚན་ཆེ་བ་བཅས་གནང། འདི་སྐབས་ཤིག་ངག་དབང་དཔལ་འབྱོར་ཁོ་ཐོག་ཐུར་སྒྲོལ་དཀར་གྱི་རྗེས་གནང་ཞིག་ཀྱང་སྩལ། ཟླ་བ་བཅུ་པའི་ལྔ་མཆོད་ཆེན་མོའི་ཉིན་མདོ་
ཁམས་བསྟན་པའི་སྒྲོན་མེ་འཕགས་པ་ལྷའི་སྤྲུལ་པའི་སྐུ་ཆབ་མདོར་སེངྒེའི་ཁྲི་ཆེན་པོར་མངའ་གསོལ་མཛད་པའི་ལེགས་འབུལ་དུ་ནང་མཛོད་དྲི་མ་མེད་པ། དངུལ་དཀར་གྱི་མཎྜལ་འདེགས་སྲང་བཅུ་བདུན་ཡོད་པ་སྣེ་འདོགས་ཅན། སྐུ་གསུང་
ཐུགས་རྟེན། མཛོད་གོས་ལཉྩ་མའི་འགན་སྦྱར། སྐུ་ཆོས། པཎ་ཞྭ་སྣེ་རིངས། སངས་རྒྱས་སྐུ་ཤ་མའི་སྐུ་བེར། བཞུགས་གདིང། བཞུགས་གདན། སྐུ་སྙེ། གསེར་སྲང་འཁོར། དངུལ་རྟ་རྨིག་མ་གཅིག་བལ་ཊཾ་གྱི་རྡོ་ཚང་གཉིས། མཛོད་
གོས་སེར་པོ་ཡུག་ཀ་ཤིས་གཙོས་པའི་དགུ་ཚན། མཛོད་གོས་དམར་པོ་ཡུག་ཀ་ཤིས་གཙོས་པའི་དགུ་ཚན། མཛོད་གོས་དཀར་པོ་ཡུག་ཡང་ཀ་ཤིས་གཙོས་པའི་དགུ་ཚན་སོགས་འབུལ་བ་མཛད། ཚོགས་ཆེན་ལ་མང་འགྱེད། བྲག་གཡབས་
སྤྲུལ་པའི་སྐུ་ཆུང་ཚང་གི་ཡབ་གཤེགས་པའི་དགོངས་རྫོགས་སུ་སྒྲུབ་སྡེ་གསུམ་ལ་སེམས་བསྐྱེད་ཀྱི་ཞབས་ཏོག་ཕུལ་དུ་ཕྱིན་པ་མཛད་པའི་ཚོགས་དབུར་རྗེ་བླ་མ་ཉིད་སྤྱན་འདྲེན་ཞུས་པ་ལྟར་ཞབས་བརྟན་འབུལ་བ་རྒྱ་ཆེར་ཕུལ་བ་རྣམས་ཀྱང་བདག་
གིར་མཛད། ཕྱི་དྲོའི་དུས་སུ་དགེ་བའི་རྩ་བ་རྣམས་རྫོགས་བྱང་དུ་བསྔོ་བའི་གསུང་བཤད་བླ་ན་མེད་པའང་གནང། རི་བོ་དགེ་ལྡན་རྣམ་པར་རྒྱལ་བའི་གླིང་དུ་ཟླ་བ་དགུ་པའི་ཚེས་དྲུག་ལ་རྒྱལ་དབང་རྡོ་རྗེ་འཆང་ཐམས་ཅད་མཁྱེན་གཟིགས་ཆེན་པོ་དེ་ཉིད་

[107B] སྐུ་འགྱེད་བལ་ཊམ་རེ་བཅས་གནང། དེ་དུས་ཁོ་བོ་ཅག་ནས་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་གྱི་བཀའ་ཁྲིད་ལ་སོགས་པས་མཚོན་ཆོས་
ཀྱི་བཀའ་དྲིན་མང་པོ་ཞུ་བར་འདོད་དེ། ཕྱོགས་འདིར་ཆིབས་ཁ་བསྒྱུར་དགོས་པར་གསོལ་བ་བཏབ་པ་ལྟར། ཟླ་བ་དགུ་པའི་ཚེས་བཅུ་དགུ་ལ་གཙང་དུ་ཆིབས་ཁ་བསྒྱུར། སྙེ་ཐང་འོར་དུ་མཆོད་འབུལ་དང་སྨོན་པའི་ཐུགས་བསྐྱེད་གང་རྒྱས་དང། ཆོས་
རྫོང་དང་བཀྲ་ཤིས་སྒང་པ་བདུན་ཅུ་སྐོར་སྐུ་འབུམ་དུ་སྒྲུབ་མཆོད་ལ་བྱོན་པ་རྣམས་ལ་མང་ཇ་དང་འགྱེད་སྐར་ལྔ་རེ་བཅས་གནང། གེ་རེར་ཞག་བཞུགས་ཐོག་ལྷ་པའི་ཞབས་དྲུང་རྣམས་ལ་ཚེ་དབང་དང། བར་ཚིགས། དཔལ་སྡེ། རམ་པ་སོགས་ཕེབས་
ལམ་སོ་སོར་རང་རང་གི་འབྱོར་དངོས་དང་བསྟུན་པའི་བསྙེན་བཀུར་ཕུལ་བ་རྣམས་བདག་གིར་མཛད། བྱམས་ཆེན་དུ་ཕེབས་ནས་མཆོད་འབུལ་སྙན་ཤལ་སོགས་ཐུགས་སྨོན་དང་བཅས་པ་གནང་ཞིང། དགེ་འདུན་རྣམས་ལ་ཇ་ཐུག་ལྔ་དང་འགྱེད་
བལ་ཊཾ་རེ། དགའ་ལྡན་ལྷ་བརྒྱ་མའི་བཀའ་ཁྲིད་དང་རབ་བྱུང་ཁ་ཤས་བཅས་གནང། སླར་ཡང་དངོས་པོ་སྣ་ཚོགས་ཀྱི་འགྱེད་དང་མང་ཇ་ཁ་ཤས་སྩལ་ནས་རིམ་གྱིས་ཉེར་དགུའི་ཉིན་ཆོས་གྲྭ་ཆེན་པོ་འདིར་ཕེབས་ཏེ་ཉི་མ་དེ་ཉིད་ཀྱི་ཉིན་ཞལ་མངོན་
དུ་གྱུར་པའི་སྐལ་བཟང་ཐོབ་ཅིང་གསོལ་བ་ནན་ཏན་ཅན་བཏབ་པ་ལྟར། ཟླ་བ་བཅུ་པའི་ཚེས་གཅིག་ནས་བཟུང་སྟེ། ཆོས་གྲྭ་ཆེན་པོ་འདི་ཁའི་གཟིམས་ཆུང་ཡིད་དགའ་ཆོས་འཛིན་དུ་ཁོ་བོ་ཅག་དང། དོན་གྱི་སླད་དུ་མཚན་ནས་སྨོས་ཏེ་མཁན་རིན་པོ་

[108A]༄༅། །ཆེ་རྗེ་བཙུན་བློ་བཟང་ཆོས་འཕེལ། རྗེའི་ཞལ་སྔ་ནས་རྣམ་པ་བཞི། སྔགས་པ་གྲྭ་ཚང་གི་དགེ་བཤེས་བཞི་དང། ཁོ་བོ་ཅག་གི་མཚན་ཉིད་ཀྱི་རོགས་རམ་པ་བཞི། དཔོན་ཚང་ཆེན་མོ་སོགས་ལ་བྱང་ཆུབ་ལམ་གྱི་རིམ་པའི་
དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་གྱི་བཀའ་ཁྲིད་ཤིན་ཏུ་རྒྱས་པ་གནང་ཞིང། མཇུག་ཏུ་སེམས་བསྐྱེད་མཆོད་པ་བླ་ན་མ་མཆིས་པ་བྱང་ཆུབ་མཆོག་གི་ས་བོན་ཐེབས་ངེས་པར་མཛད་པ་འདི་གཅིག་པུའི་བཀའ་དྲིན་གྱི་ཆ་ཤས་
གཅིག་ཀྱང་ཞིང་གི་རྡུལ་སྙེད་ཀྱི་བསྐལ་པར་གཞལ་བར་སླ་བ་མ་ཡིན་ནོ། །དེ་ནས་ཚེས་བཅུ་བདུན་ནས་བཟུང་སྟེ་དུས་གསུམ་གྱི་རྒྱལ་བ་ཐམས་ཅད་ཀྱི་བགྲོད་པ་གཅིག་པའི་ལམ་དམ་པ། སྐྱེ་བོ་མཆོག་གི་ཆོས་ལུགས། བྱང་ཆུབ་ལམ་གྱི་རིམ་པ་ཆེན་
མོའི་བཤང་ལུང་འཛུགས་པར་མཛད་དེ། དེའང་གོང་འོག་ཀུན་ཏུ་ཐུབ་པའི་གསུང་རབ་དྲི་མ་མེད་པའི་སྙིང་པོ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་དགོངས་པ་མཐར་ཐུག་པ་རྣམས་ལུང་རིགས་དྲི་མ་མེད་པས་གཏན་ལ་ཕབ་སྟེ་ཞིབ་ཏུ་གསུངས། ཁྱད་
པར་དུ་ལྟ་བའི་གནང་དྲི་མ་མེད་པ་རྣམས་ཀྱི་གསུང་བཤད་གནང་བའི་སྐབས་གཞན་ཕྱོགས་ལོག་པར་སྨྲ་བ་སྦྱི་དང། ཁྱད་པར་དུ་ངོལ་པོ་ཤེས་རབ་རྒྱལ་མཚན་གྱི་ལུགས་སྲོལ་གཞན་སྟོང་གི་ཐ་སྙད་བྱེད་པ་དེ། ལུང་རིགས་རྣོ་བའི་ཚོགས་ཀྱིས་རྩང་
ནས་དྲུངས་འབྱིན་པར་མཛད་དེ། ཇི་སྐད་དུ། ཆོས་ཀྱི་རྒྱལ་པོ་ཙོང་ཁ་པ་ཆེན་པོས། གཞན་ཡང་སྣང་བས་ཡོད་མཐའ་སེལ་བ་དང། །སྟོང་པས་མེད་མཐའ་སེལ་ཞིང་སྟོང་པ་ཉིད། །རྒྱུ་དང་འབྲས་བུར་འཆར་བའི་ཚུལ་ཤེས་ན། །མཐར་འཛིན་

[108B] ཞེས་གསུངས་པའི་དགོངས་དོན་ལྟར། ལུགས་མཆོག་ཏུ་གྱུར་པ་ཐལ་འགྱུར་བའི་ལྟ་བ་རྒྱ་ཆེར་གཏན་ལ་འབེབས་པར་མཛད། དེ་གྲུབ་ནས་ཟླ་བ་བཅུ་གཅིག་པའི་ཚེས་གཉིས་ལ་འགྲེལ་པ་བཞི་སྤྲགས་ཀྱི་དབུ་
འཛུགས་པར་མཛད། དེའི་དུས་སུ། གང་ཞིག་རྟོགས་ན་གསུང་རབ་མཐའ་དག་ལ། །མི་འཇིགས་སྤོབས་པ་མཆོག་སྟེར་འདུས་པའི་ལམ། ཞེས་གསུངས་པའི་གནད་ཐུན་མོང་མ་ཡིན་པ། རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་
གནད་ཀྱི་སྙིང་པོའི་སྙིང་པོ་སྒྱུ་འོད་ཟུང་གསུམ་དང་དེ་ལ་བརྟེན་ནས་སྐུ་གསུམ་ངོ་བོ་གཅིག་པའི་གོ་འཕང་མངོན་དུ་བྱེད་ལུགས་ཀྱི་གནད་ཆོས་ཀྱི་རྒྱལ་པོ་རྒྱལ་བ་གཉིས་པ་བློ་བཟང་གྲགས་པའི་གསུང་གི་གནད་འགག་མཐར་ཐུག་པ་ས་བཅུ་པ་ལ་གནས་པའི་བྱང་
ཆུབ་སེམས་དཔའ་རྣམས་ཀྱང་ཡིད་འཕྱང་མོ་ཉུག་ཏུ་འགྱུར་བའི་གསང་བ་བླ་ན་མེད་པ་རྣམས་ཤིན་ཏུ་ཞིབ་པར་སྩལ། དེའི་རྗེས་སུ་གསང་བའི་གནད་ཟབ་མོ་རྣམས་ཞིབ་ཏུ་སྩལ་བ་ལ་རྡོ་རྗེ་མཁའ་འགྲོ་མ་རྣམས་ཀྱིས་འཁུ་འཕྲིག་གི་རྣམ་པས་རྗེ་བཙུན་བླ་མ་ཉིད་ཀྱི་སྐུ་
སྟོད་ལ་སྙུང་གཟེར་གྱིས་བསྙུན་པའི་ཚུལ་བསྟན་པས་སེམས་ཚབ་ཚབ་པོར་གྱུར་མོད་རྗེ་བླ་མ་ཉིད་ཟབ་ལམ་རྡོ་རྗེའི་རྣལ་འབྱོར་གྱིས་གོ་འཕང་མཐོན་པོར་གཤེགས་པའི་མཐུ་ལ་བརྟེན་ནས་སྐྱོན་འགྱུར་གྱི་རྣམ་པ་ཅུང་ཟད་ཀྱང་མ་བྱུང་ཞིང་རྒྱུད་ཐམས་ཅད་ཀྱི་རྒྱལ་པོ་
དཔལ་གསང་བ་འདུས་པའི་ལེགས་བཤད་ཀྱི་གསུང་བཤད་གྲུབ་བསྟུན། སྔར་ལས་ཆོས་ཞུ་མི་ཉུང་དུར་བསྡུས་ཏེ་ཁོ་བོ་ཅག་ལ་སོགས་པ་བདུན་ཙམ་ལ་བཅོམ་ལྡན་འདས་དཔལ་འཁོར་ལོ་སྡོམ་པ་གྲུབ་ཆེན་ལཱུ་ཨི་པའི་ལུགས་ཀྱི་དབང་ཆེན་དང་དྲིལ་བུ་ལུས་དཀྱིལ་

[109A]༄༅། །གྱི་དབང་རྣམས་སྩལ། དེའི་ཚེ་ཁོ་བོ་ཅག་ནས་བཀའ་དྲིན་མཚུངས་པ་མེད་པ་རྒྱལ་དབང་ཐམས་ཅད་མཁྱེན་པ་ཆེན་པོ་དེ་ཉིད་ཀྱི་མཆོག་སྤྲུལ་མྱུར་ཕེབས་སུ་དམིགས་ནས་ཉི་ལྡོག་དང་བསྟུན་ཏེ་སྔགས་པ་ཚོགས་ཆེན་དང་ལྷན་ཅིག་དྲག་པོའི་
སྦྱིན་སྲེག་བགྱིས་པའི་ཚོགས་དབུར་ཡང་གསོལ་བ་བཏབ་པ་བཞིན་ཕེབས། དེ་ནས་སླར་ཡང་ཁོ་བོ་ཅག་དང། མཁན་རིན་པོ་ཆེ་བློ་བཟང་ཆོས་འཕེལ། དཔོན་ཚང་དགེ་སློང་དགེ་འདུན་དོན་གྲུབ་བཅས་པ་དཔལ་རྡོ་རྗེ་འཇིགས་བྱེད་ཆེན་པོའི་རིམ་གཉིས་ཀྱི་
ཁྲིད་དང་བཅོམ་ལྡན་འདས་དཔལ་འཁོར་ལོ་སྡོམ་པ་ལཱུ་དྲིལ་གཉིས་ཀྱི་རིམ་གཉིས་ཀྱི་ཁྲིད་རྣམས་སྩལ་ཞིང། སླར་ཡང་སྔོན་དུ་སྨོས་པའི་སྐལ་ལྡན་གྱི་སྐྱེ་བོ་དེ་དག་ཚང་མ་ལ་དཔལ་གསང་བ་འདུས་པའི་ལམ་རིམ་པ་གཉིས་ཀྱི་ཁྲིད་ཤིན་ཏུ་རྒྱས་པ་གནང་
དེ་ནས་ཡང་ཁོ་བོ་ཅག་སོགས་འགའ་ཞིག་ལ་བཀའ་གདམས་ཐིག་ལེ་བཅུ་དྲུག་གི་དབང་དང། བླ་མ་མཆོད་པ་དང་ཕྱག་ཆེན་གཉིས་ཀྱི་ཁྲིད། ཚེམ་བུ་དམར་ཁྲིད་དང་སྙིང་པོ་དོན་གསུམ་གྱི་ཁྲིད་རྣམས་གནང་ཞིང། ཕྱག་མཛོད་བློ་བཟང་ཚེ་དབང་ལའང་
བདེ་མཆོག་དྲིལ་བུ་ལུས་དཀྱིལ་གྱི་ཁྲིད་རྒྱས་པ་ཞིག་སྩལ། ཟླ་བ་བཅུ་གཉིས་པའི་དུས་སུ་སྔགས་པ་གྲྭ་ཚང་གི་དུས་གཏོར་རྣམས་ལ་གཟིགས་རྟོག་དང། ས་སྟག་ཟླ་བ་དང་པོའི་དུས་སུ་ལོ་གསར་གྱི་དགའ་སྟོན་རྣམས་ལའང་ཕེབས། ཟླ་བ་དེའི་ཚེས་
གསུམ་གྱི་ཉིན་སྔགས་པ་ཚོགས་ཆེན་དུ་དཔལ་རྡོ་རྗེ་འཇིགས་བྱེད་ཀྱི་ཚོགས་འཁོར་རབ་ཏུ་རྒྱས་པ་ཞིག་ཀྱང་མཛད། དེའི་དུས་སུ་ཁོ་བོ་ཅག་འདི་ཁའི་ཚོགས་ཆེན་གྱི་དབུས་སུ་འབོད་པར་མཛད་ཅིང་ཁོ་བོ་ཅག་གི་ཚེ་ཡུན་དུ་སྤེལ་པའི་རྡོ་རྗེའི་བདེན་ཚིག་དང་

[109B] དངུལ་དཀར་གྱི་མཎྜལ་སྣེ་འདོགས་ཅན། རྒྱལ་བ་ཚེ་དཔག་མེད་ཀྱི་སྐུ་བརྙན་རྒྱ་གར་ལི་མ། འཕགས་པ་ཚེ་དང་ཡེ་ཤེས་དཔག་ཏུ་མེད་པའི་མདོ། བཀའ་གདམས་གདུང་རྟེན། དཀར་ཡོལ་ལ་སོགས་པའི་ཉེར་དཔྱད་
དང་བེར་ལ་སོགས་པའི་གྱོན་པ་ཆ་ཚང། གསེར་སྲང་འཁོར། དངུལ་རྟ་རྨིག་མ་གསུམ། བལ་ཊམ་གྱི་རྡོ་ཚད་བཅུ་གཉིས། མཛོད་གོས་ཡུག་ཆེན་བཅུ་གཉིས། ཀྲོད་དོན་ལ་སོགས་པའི་གོས་ཡུག་བཅོ་བརྒྱད། མཛོད་བཏགས་བརྒྱ། ལིང་སྣ་ཚོགས་ཡུག་ཉི་ཤུ་རྩ་
བཞི༑ རྟེན་ཁབས་ཁ་གསར་བཞི། སྨན་རྙིང་ཡུག་གཉིས། མཐིང་ཁྲ་བཅུ་སྡེམ་གཅིག་ཀོ་རྩེ་འཁོར་དྲུག་དྲུག་ཆུང་ཇུ་འཁོར་དྲུག་དགུ་ལ་སོགས་པ་གནང་སྐྱེས་རྨད་དུ་བྱུང་བ་གནང་རྗེས་སུ་སླར་ཡང་ཁོ་བོ་ཅག་ཚོགས་ཆེན་གྱི་དབུས་སུ་འབོད་པར་མཛད་དེ། དངུལ་
གྱི་མཎྜལ། སྐུ་གསུང་ཐུགས་རྟེན། གསེར་གྱི་འཁོར་ལོ་འཕྲ་ལྡན། དུང་དཀར་དར་ཚོན་སྣ་ལྔའི་སྣེ་འདོགས་ཅན་གཉིས། གྱོན་པ་ཆ་ཚང། གསེར་སྲང་བཅུ། དངུལ་རྟ་རྨིག་མ་གསུམ། བལ་ཊཾ་གྱི་རྡོ་ཚད་གཉིས། བཟང་གོས་ཡུག་ཡོད་པའི་དགུ་ཚན་ཉེར་
གཅིག་སོགས་གནང་ཞིང་ཚོགས་པར་ཡང་མང་ཇ་སྦྱོར་སྦྲེལ་རྣམ་གཞག་དང་འགྱེད་སོགས་གནང་སྟེ། བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་ནས་ཆོས་ཐུན་གཅིག་ཤོད་དགོས་པའི་བཀའ་གནང། ཆོ་འཕྲུལ་སྨོན་ལམ་
ཆེན་མོ་དང་བསྟུན་ཏེ་ཚོགས་ཆེན་དུ་མང་ཇ་དང། གཞན་ཡང་ཐོས་བསམ་གླིང་གིས་མཚོན་པའི་གྲྭ་ཚང་ཁག་ལ་གྲྭ་ཇ་འགྱེད་དང་བཅས་པ་སོགས་བསམ་གྱིས་མི་ཁྱབ་པ་ཆུ་བོའི་རྒྱུན་ལྟ་བུར་མཛད། དེ་ནས་དགེ་འདུན་གྱི་སྡེ་ཚོགས་ཤིན་ཏུ་ཆེ་བ་ལ་བྱང་ཆུབ་ལམ་གྱི་

[110A]༄༅། །རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་གྱི་བཀའ་ཁྲིད་རྒྱས་པ་ལུགས་གཉིས་ཀྱི་བསླབ་བྱ་དང་བཅས་པ་གནང་ཞིང། མཇུག་ཏུ་སེམས་བསྐྱེད་མཆོད་པ་བླ་ན་མེད་པ་སྩལ་ཏེ། དགེ་འདུན་རྣམས་ནས་སེམས་
བསྐྱེད་པའི་རྫས་སུ་ཕུལ་བའི་ཡོ་བྱང་རྣམས་ཚང་མ་འདི་ཁའི་བླ་བྲང་དུ་འཇོག་པར་མཛད་ནས་རྟེན་བཞེང་དགོས་པའི་བཀའ་གནང། ཉིན་གཅིག་ཁོ་བོ་ཅག་དང་མི་གསུམ་ཙམ་ལ་སྔ་དྲོའི་དུས་སུ་ཐེག་པ་ཆེན་པོའི་གསོ་སྦྱོང་གི་སྡོམ་པ་དང། ཕྱི་དྲོའི་དུས་སུ་
ཁོ་བོ་ཅག་གཅིག་པུ་ལ་བཅོམ་ལྡན་འདས་ཁྲོ་བོའི་རྒྱལ་པོ་དཔལ་རྡོ་རྗེ་འཇིགས་བྱེད་ཆེན་པོའི་འཁྲུལ་འཁོར་གྱི་རྟོག་པའི་རྒྱ་ཆེར་བཤད་པ་ཁམས་གསུམ་ལས་རྣམ་པར་རྒྱལ་བའི་ཉི་འོད་ཀྱི་ཁྲིད་ཤིན་ཏུ་རྒྱས་པ་ཞིག་ཀྱང་གནང་བ་ཚེ་རབས་ཐམས་ཅད་
དུ་གཞལ་བར་དཀའ་བའི་བཀའ་དྲིན་ཐོབ། གཞན་ཡང་ནཱ་རོ་ཆོས་དྲུག་གི་བཀའ་ཁྲིད་དང་རྗེ་བླ་མའི་རྣལ་འབྱོར་མཁས་གྲུབ་ཆིག་བརྒྱུད་དང་རིགས་གསུམ་སྤྱི་སྒྲུབ་ཀྱི་ལྗགས་ཁྲིད། དཔལ་རྡོ་རྗེ་འཇིགས་བྱེད་དམར་པོ་མདའ་གཞུ་འགེངས་པ་ལ་བརྟེན་
པའི་དུག་དབང་རྣམས་ཞིབ་ཏུ་གནང། དེ་ནས་སླར་ཡང་ཁོ་བོ་ཅག་ནས་ཞབས་བརྟན་འབུལ་ནོད་དང་བཅས་ཏེ་བརྟན་བཞུགས་གསར་རྩོམ་ཞིག་བྱས་ཏེ་ཕུལ་བའང་དགྱེས་བཞིན་དུ་བཞེས། དེའི་དུས་སུ་རྒྱལ་དབང་ཁྱབ་བདག་རྡོ་རྗེ་འཆང་ཆེན་པོ་
དེ་ཉིད་ཀྱི་སྤྲུལ་པའི་སྐུ་གསལ་བར་མཛད་པ་དང། བོད་འབངས་སྤྱིའི་བདེ་ཐབས་རྣམས་ལ་དགོངས་ནས་གོང་མ་ཆེན་པོའི་བཀས་བསྟན་འགྲོའི་དཔལ་མགོན་དམ་པ་ཏཱ་ཀཽ་ཤྲཱི་ལྕང་སྐྱ་རིན་པོ་ཆེ་བོད་དུ་ཕེབས་པ་ལ་མྱུར་དུ་ཞལ་འཛོམ་གནང་བཞེད་

[110B] ལོ་ལྟར་ཕྱོགས་འདུས་ཀྱི་དགེ་འདུན་སྟོང་ཕྲག་སྙེད་ལ་བྱང་ཆུབ་ལམ་གྱི་རིམ་པའི་བཀའ་ཁྲིད་གནང་པའང་དུས་ལས་མི་ཡོལ་བར་མཛད་པ་སོགས་ཀྱི་ཆེད་དུ་ཟླ་བ་གཉིས་པའི་ཚེས་བཅོ་བརྒྱད་ཀྱི་ཉིན་ཆིབས་ཀྱི་ཁ་ལོ་བསྒྱུར། དབེན་ས་ཆོས་ཀྱི་ཕོ་
བྲང་དུ་ཕེབས་ནས་ཞག་གཉིས་བཞུགས་ནས་འདུས་ཚོགས་སུ་བླ་མ་མཆོད་པའི་བཀའ་ཁྲིད་དང་མང་ཇ་ཉིན་གང་མ། འགྱེད་བལ་ཊམ་གཉིས་རེ་དང་ཁ་བཏགས་སྐྱ་ཆེན་རེ་བཅས་གནང། རྗེ་གྲུབ་པའི་དབང་ཕྱུག་གི་སྣང་བརྙན་གྱི་སྐུ་མདུན་དུ་བརྒྱ་མཆོད་
ཚར་གཉིས་དང་སྙན་ཤལ་ཐུགས་སྨོན་སོགས་གཟབ་རྒྱས་གནང་ཞིང། ཕེབས་ཞོར་དུ་མཚན་སྒྲོག་ཏུའང་མང་ཇ་ཁ་ཤས་འགྱེད་སྐྱ་ཆེན་རེ་དང་བལ་ཊམ་གསུམ་རེ་ཐོབ་རྩིས་ཀྱི་དངོས་པོ་སྣ་ཚོགས་བཅས་སྩལ། པད་ཚལ་དུ་ཞག་བཞུགས་ཐོག་ངོ་བོ་
རྣམས་ལ་ཚེ་དབང་དང་དགའ་ལྡན་ལྷ་བརྒྱ་མའི་ཁྲིད་བཅས་གནང། ཞྭ་ལུར་མང་ཇ་ཁ་ཤས་དང་བལ་ཊམ་རེ་ཐོབ་ངེས་ཀྱི་དངོས་པོའང་གནང། དགའ་བཞིར་བཞུགས་ཞག་གཉིས་ཀྱི་ཐོག་དགའ་བཞི་དཔོན་གཡོག་རྣམས་ལ་ཚེ་དབང་གཟབ་རྒྱས་དང་
དཔལ་འཁོར་ཆོས་སྡེ་དང་རི་ཁྲོད་དགའ་ལྡན་སོགས་དགོན་ཕན་ཚུན་རྣམས་ལ་མང་ཇ་དང་འགྱེད་བཅས་གནང། དེ་ནས་རིམ་གྱིས་ལྷ་སར་ཕེབས། རྒྱལ་ཚབ་བ་དེ་མོར་དངུལ་དཀར་གྱི་མཎྜལ་ལ་སོགས་པའི་གནང་སྐྱེས་དང་བཅས་ཏེ་ཞལ་འཛོམ་གནང་
བསམ་གྲུབ་ཁང་གསེར་དུ་རྗེ་བཙུན་དམ་པ་ཏཱ་ཀཽ་ཤྲཱི་ལྕང་སྐྱ་རིན་པོ་ཆེ་མཇལ་པར་ཕེབས་ཏེ་ཕན་ཚུན་ཐུགས་དགྱེས་ཤིང་བག་ཕེབས་པའི་གསུང་གླེང་ཞིབ་པར་གནང། དེ་ཉིན་ལྷ་སའི་རག་ཁ་ཤག་ཏུ་བཞུགས་ཏེ། དངུལ་གདུང་གསར་བཞེངས་གནང་

[111A]༄༅། །པ་ཕལ་ཆེར་གྲུབ་སྟེ་ཉི་ཟླ་འགེལ་བ་དང་དུས་འགྲིག་པས་རྟེན་འབྲེལ་ལེགས་ཞེས་མཉེས་ཚོར་བླ་ན་མེད་པ་མཛད། དེ་ནས་རི་ཁྲོད་དུ་ཕེབས་ཕུར་བུ་ལྕོག་གི་དགེ་སློང་བྱམས་པ་བསྟན་འཛིན་གྱིས་དགེ་སློང་གི་དགེ་འདུན་རྣམས་ལ་
བསྙེན་བཀུར་དང་བཅས་ཏེ་སེམས་བསྐྱེད་མཆོད་པ་ཕུལ་དུ་ཕྱིན་པ་ཞུས་པའི་ཚོགས་དབུར་སྤྱན་འདྲེན་ཞུས་པ་ལྟར་ཕེབས། སེམས་བསྐྱེད་གསུང་བཤད་ཀྱི་དུས་སུ། འོ༑ ང་རང་ཚོའི་སྒྲུབ་སྡེ་ཨེ་ཡིན། གྲྭ་ས་ཨེ་ཡིན། གཞིས་དགོན་ཨེ་
ཡིན༑ གང་ཡིན་ཡང་ཕན་ཚུན་གཅིག་གིས་གཅིག་ལ་དག་སྣང་སྦྱོང་བ་གལ་ཆེ་ཞིང། དག་སྣང་མ་འབྱོངས་ཀྱང་ཁ་ནས་ལབ་ཉུང་བ་འདི་ཡོན་ཏན་ཆེན་པོ་ཡིན། ཞེས་བྱ་བ་ལ་སོགས་པ་གསུང་བཤད་རུས་པ་ཅན་བསྔོ་སྨོན་གྱི་རྒྱས་འདེབས་དང་བཅས་
པ་གནང་ཞིང། ཟླ་བ་གསུམ་པའི་ཚེས་བརྒྱད་ནས་བཟུང་སྟེ་སེར་སྟོད་པ་བླ་མ་སོགས་མཁས་འདུས་སྟོང་དང་བཞི་བརྒྱ་སྐོར་ལ་བྱང་ཆུབ་ལམ་གྱི་རིམ་པ་འཇམ་དཔལ་ཞལ་ལུང་གི་ཟ་བ་ཁྲིད་རྒྱས་པར་གནང་ཞིང། དེ་སྐབས་སུ་གཏེར་སྟོན་ཡིན་ཟེར་བསྐྱེ་
བོ་ཀླད་ཆུང་རྣམས་བསླུ་བར་བྱེད་པ་ཞིག་བྱུང་བར། གཞུང་གི་ཕྱག་ཕྱི་ཞུ་བའི་མི་དྲག་འགའ་ཞིག་ནས་ཀྱང་བསྙེན་བཀུར་བྱས་པར་བརྟེན། ཧ་ཅང་དཔའ་ཐལ་གྱིས་རྣམ་པར་མི་འཚམས་པའི་གཏེར་གྱི་རིགས་སྣ་ཚོགས་འབྱིན་པ་དང། ཁྱད་པར་ལྷོ་བྲག་མེ་
འབར་མཚོ་ནས་གཏེར་འདོན་རྒྱུ་ཡིན་ཚུལ་འུ་ལངས་ཆེ་བར་བྱུང་བ་སོགས་བསྟན་པ་ལ་གནོད་པར་གཟིགས་ནས། ཉིན་གཅིག་གསུང་བཤད་ཀྱི་སྐབས་སུ་ཐུགས་ཤིན་ཏུ་གཏུམ་པའི་ཚུལ་དང་བཅས་ཏེ། ལོག་པའི་ཆོས་ལུགས་རྣམས་ལ་རིགས་པ་དྲི་མ་

[111B] དམ་ཅན་གཤིན་རྗེ་ཆོས་ཀྱི་རྒྱལ་པོར་ཡང་གཉེར་གཏད་ནན་ཏན་ཅན་གནང་བས། དེར་འདུས་ཐམས་ཅད་འཇིགས་ཤིང་དཔའ་ཞུམ་པར་གྱུར་ལ། གཤིན་རྗེ་ཆོས་ཀྱི་རྒྱལ་པོ་ཡང་རྡོ་
རྗེའི་གཡར་དམ་ལ་གནས་པར་མཛད་དེ། ཟོག་རྫུ་ཅན་དེ་མཚོ་ནང་དུ་ལྷུངས་ནས་ཤི་བའི་ལུས་ལ་གཏེར་བརྫུས་བཏགས་པ་རྣམས་ཀྱང་ཀུན་གྱི་མིག་ལམ་དུ་མངོན་དུ་གྱུར་ཅིང། མཛད་པ་འྡིའང་དེང་དུས་ཀྱི་སྐྱེ་བོ་ཐམས་ཅད་ལ་བཀའ་དྲིན་བླ་ན་མེད་པར་
གྱུར་པ་ཡིན། མཇུག་ཏུ་སེམས་བསྐྱེད་མཆོད་པ་མཛད་པའི་དུས་སུ་མགྲོན་གཉེར་དགེ་སློང་གཞུང་ས་ནས་གཏོང་བ་གནང་སྟེ་སྐུ་གསུང་ཐུགས་རྟེན་དང་མཎྜལ་ལ་སོགས་པའི་འབུལ་བ་གྱ་ནོམས་པ་མཛད། ས་ག་ཟླ་བའི་དུས་སུ་སྨྱུང་གནས་དང་བསྐྱེད་
རྫོགས་ཀྱི་འཆད་ཉན་སོགས་གོང་འཕེལ་དུ་གནང། ཧར་གདོང་བླ་མ་བྱམས་པ་ཆོས་འབྱོར་གྱིས་སྒྲུབ་སྡེ་གསུམ་ལ་སེམས་བསྐྱེད་ཞབས་ཏོག་ཞུས་པའི་ཚོགས་དབུར་སྤྱན་དྲངས་པ་ལྟར་ཕེབས་ནས་སེམས་བསྐྱེད་ཀྱི་གསུང་བཤད་ཟབ་ལ་རྒྱ་ཆེ་བ་གནང་
ཟླ་བ་དྲུག་པའི་ཚེས་གསུམ་ལ་གཡུ་ཐོག་སྤྲུལ་སྐུས་སྒྲུབ་སྡེ་གསུམ་གྱི་དགེ་སློང་རྣམས་ལ་བསྙེན་བཀུར་ཕུལ་དུ་ཕྱིན་པ་བསྒྲུབས་ནས་སེམས་བསྐྱེད་ཞུས་པ་ལྟར་སེམས་བསྐྱེད་བླ་ན་མེད་པ་མཛད་ཅིང། ཚེས་བཞིའི་ཉིན་དགེ་སློང་གི་སྡོམ་པའང་ལེགས་པར་སྩལ་
ཚེས་ལྔ་དྲུག་ནས་བཟུང་སྟེ་དངུལ་གདུང་གསར་བཞེངས་ཀྱི་གཟུངས་འབུལ་ཡང་གནང། བདུན་ནས་བཟུང་སྟེ་རྗེ་བཙུན་བླ་མ་དམ་པ་ཉིད་དཀྱིལ་འཁོར་རྒྱ་མཚོའི་བདག་པོར་བཞེངས་ནས་རྡོ་རྗེ་སློབ་དཔོན་མཛད་དེ་བྱེས་ཀྱི་ཁྲི་གདན་ཟུར་སྒྲུབ་སྡེ་ཕན་ཚུན་གྱི་དགེ་བཤེས་

[112A]༄༅། །རྣམས་དང་བཅས་ཏེ། དཔལ་རྡོ་རྗེ་འཇིགས་བྱེད་ཀྱི་སྒོ་ནས་རབ་ཏུ་གནས་པའི་ཆོ་ག་སྦྱོར་དངོས་རྗེས་གསུམ་ཚང་བ་མཛད་ཅིང་དམ་ཚིག་པ་སོ་སོ་ལ་ཡེ་ཤེས་པ་དངོས་སུ་གཞུག་པར་མཛད་དེ། སྟོན་ཡོན་གཟབ་རྒྱས་ཕུལ་དུ་ཕྱིན་པའང་སྩལ་
གྲྭ་ཚང་སྤྱི་ནས་ཀྱང་དངུལ་གྱི་མཎྜལ་དར་ཚོན་སྣ་ལྔའི་སྣེ་འདོགས་ཅན། སྐུ་གསུང་ཐུགས་རྟེན། ན་བཟའ་ཆ་ཚང། རྡོ་ཚད་གསུམ་སོགས་དང། བླ་མ་ལས་སྣེ། ཆོས་མཛད། ཁམ་ཚན་སོགས་ནས་འབུལ་ནོད་ཀྱང་རྒྱ་ཆེར་ཕུལ་ཞིང། དགེ་འདུན་གྱི་སྡེ་ནས་ཀྱང་
མཇལ་དར་ལེགས་གསོལ་བཅས་མཛད། གྲྭ་ཚང་དུའང་རབ་སྟོན་བླ་ན་མེད་པ་དང་གྲྭ་ཇ་འགྱེད་བལ་ཊམ་རེ་བཅས་དང། དེ་མཚུངས་སེར་སྨད་དང་སྔགས་པ་བཅས་ལའང་གྲྭ་ཇ་དང་དངུལ་སྐར་ཕྱེད་བརྒྱད་རེའི་འགྱེད་བཅས་གནང། ཟླ་བ་དྲུག་པའི་ཚེས་བཅུ་དྲུག་
ནས་བཟུང་སྟེ་དབྱར་ཞལ་བཞེས་མཛད་ཅིང། སྐུ་མཚམས་དམ་པོའི་ངོས་ནས་ཐུགས་དམ་ཤིན་ཏུ་འཕེལ་བར་བཞུགས། ཟླ་བ་བདུན་པའི་ཚེས་བཅུ་གཉིས་ལ་ཏཱ་ཀཽ་ཤྲཱི་ལྕང་སྐྱ་རིན་པོ་ཆེ་སྒྲུབ་གནས་རྣམས་གཟིགས་པར་སྒྲུབ་སྡེ་ཕན་ཚུན་དུ་ཕེབས་སྐབས་ཕུར་བུ་ལྕོག་
ཏུའང་སྤྱན་འདྲེན་གནང་བ་ལྟར་དགྱེས་བཞིན་དུ་ཕེབས་ཤིང་གསོལ་སྟོན་དང་དངུལ་གྱི་མཎྜལ་དར་ཚོན་སྣ་ལྔ་དང་བཅས་པ། ནང་མཛོད་དྲི་མ་མེད་པ། གཙུག་ཏོར་རྣམ་རྒྱལ་མའི་གསེར་སྐུ་བྱོན་ལེགས། ཞལ་ལུང་བྲིས་མ། བཀའ་གདམས་གདུང་རྟེན། པཎ་
ཞྭ་སྣེ་རིངས། སྐུའི་ཉེར་དཔྱད་ཆ་ཚང། བལ་ཊམ་གྱི་རྡོ་ཚད་གཉིས། གོས་གསེར་གཞི་མ་ཡུག་མཛོད་ཇུས་སྔོ་ནག་ཡུག་རྩེ་ཇ་འཁོར་དྲུག་གཉིས། ཕབ་ཕབ་འཁོར་དྲུག་གཅིག་ཆུང་ཇུ་འཁོར་དྲུག་གཉིས། ཀ་ཤི་ཡུག་རྣམས་འབུལ་བར་མཛད་ནས་

[112B] རྗེ་ལྕང་སྐྱ་རིན་པོ་ཆེ་ནས་ཀྱང་དགྱེས་བཞིན་དུ་རྗེས་གནང་དེ་སྩལ་ཞིང་ཞག་གཅིག་བཞུགས། མདོ་སྔགས་ཀྱི་བཀའ་གནད་དུ་མ་དང་ཁྱད་པར་དུ་སེམས་ཙམ་པའི་ལྟ་བའི་གནད་ཕྲ་མོ་ལས་བརྩམས་ཏེ་རྩོད་
གླེང་ཞིབ་རྒྱས་མང་དུ་གནང། སྐབས་ཤིག་ཏུ་ཕུར་བུ་ལྕོག་པ་དགེ་སློང་བྱམས་པ་ལེགས་བཤད་ཀྱིས་སྒྲུབ་སྡེ་གསུམ་གྱི་དགེ་སློང་རྣམས་ལ་སེམས་བསྐྱེད་མཆོད་པ་བླ་ན་མེད་པ་ཞུས་པའི་ཚོགས་དབུར་རྗེ་བླ་མ་ཉིད་སྤྱན་དྲངས་ཏེ་ཁོང་རང་ལ་དངོས་པོ་ཕྲན་ཚེགས་
བླ་མའི་ཐུགས་རྗེས་བྱུང་བ་རྣམས་ཟང་ཟིང་གི་མཆོད་པར་ཕུལ་ཞིང། ཕྱི་དྲོ་སེམས་བསྐྱེད་བསྔོ་བ་ཡོན་བཤད་གཟབ་རྒྱས་གནང། སེར་འབྲས་དགེ་གསུམ། རྒྱུད་སྟོད་སྨད། གསང་ཕུ། རྭ་སྒྲེང་སོགས་དགོན་ཁག་ལ་སོ་སོའི་ཆོས་ཐོག་དང་བསྟུན་མང་ཇ་
འགྱེད་བཅས་སྩལ། ཟླ་བ་བརྒྱད་པར་བླ་མ་ཡེ་ཤེས་བསྟན་སྒྲོན། ཤག་སྐོར་བླ་མ་འཇམ་དབྱངས། ཇོ་གདན་མཁན་པོ་དཔལ་གྲགས། ཐུའུ་ཀྭན་ཞབས་དྲུང་སོགས་སྟོང་ཕྲག་ཕྱེད་གཉིས་བརྒལ་པར་བདེ་ལམ་གྱི་བཀའ་ཁྲིད་ཞི་བ་ཅིང་རྒྱས་པར་སྔར་བཞིན་སྩལ་
ཟླ་བ་དགུ་པའི་ནང་དུ་བླ་མ་མཁན་ཆེན་ལ་སོགས་པ་ཉི་ཤུ་སྐོར་ལ་དཔལ་རྡོ་རྗེ་འཇིགས་བྱེད་ཆེན་པོ་བདུད་ཐམས་ཅད་ལས་རྣམ་པར་རྒྱལ་བའི་དབང་ཆེན་ཟབ་ཅིང་རྒྱས་པ་སྟ་གོན་དང་བཅས་པ་གནང། ཟླ་བ་བཅུ་པའི་ཚེས་བཅོ་ལྔ་ལ་བཞིས་སྡེ་གྲྭ་ཚང་པ་རྣམས་ཀྱིས་
གསོལ་བ་བཏབ་པ་ལྟར་ཕེབས་ཏེ་གསོ་སྦྱོང་གི་བྱ་བ་མཛད་ཅིང། གསེར་ཟངས་ལས་གྲུབ་པའི་ཐུབ་པའི་དབང་པོའི་སྐུ་བྱིན་རླབས་ཅན་ཞིག་དང་མང་ཇ་ཁ་ཤས། ཁ་བཏགས་རེའི་འགྱེད་བཅས་གནང་སྟེ། སེར་འདུ་ཁང་ཆེན་མོར་བྱམས་ཆེན་གསར་བཞེངས་ཀྱི་

[113A]༄༅། །རབ་གནས་ལ་ཕེབས། རྒྱུད་སྨད་དགེ་འདུན་ལྔ་བཅུ་སྐོར་དང་བཅས་ཉིན་གསུམ་གྱི་རིང་དཔལ་རྡོ་རྗེ་འཇིགས་བྱེད་ཆེན་པོའི་སྒོ་ནས་རབ་ཏུ་གནས་པ་རྒྱས་པར་མཛད་དེ། བྱམས་ཆེན་ལའང་ནང་མཛོད་ཚོས་ཁ་སྣ་ལྔའི་སྙན་ཤལ་དང་
འགྱེད་བལ་ཊམ་རེ་བཅས་གནང། དེ་དུས་གཞུང་ས་ནས་ཀྱང་བསྙེན་བཀུར་རབ་སྟོན་སོགས་རྒྱ་ཆེར་མཛད། རི་ཁྲོད་དུ་ཕེབས་ནས། སྐལ་ལྡན་གྱི་སྐྱེ་བོ་མང་པོར་རབ་བྱུང་བསྙེན་རྫོགས་སོགས་འདོང་ཆོས་དང་མཇལ་ཞུ་བ་རྣམས་ལ་མཐོང་ཐོས་དྲན་རེག་གི་
སྒོ་ནས་ཕན་འདོགས་རྒྱ་ཆེར་གནང་སྟེ། ཟླ་བ་བཅུ་གཅིག་པའི་ཚེས་བཅོ་ལྔ་ལ་སྒྲུབ་སྡེ་གསུམ་གྱི་དགེ་སློང་རྣམས་དང། སེར་བྱེས་པའི་ཁམ་ཚན་འགའ་ཞིག་གི་སློབ་གཉེར་བ་ཁ་ཤས་བཅས་ལ། རྗེ་བླ་མ་ཉིད་ཀྱི་ཞབས་འབྲིང་པ་བྱམས་པ་བསྟན་རྒྱས་
ཀྱིས་རྒྱུ་ཡོན་སྦྱར་ཏེ། སྨྱུང་གནས་ཀྱི་ཆོ་ག་བཏང་བའི་སྦྱོར་དངོས་རྗེས་གསུམ་ལ་རྗེ་བླ་མ་ཉིད་སྤྱན་དྲངས་ཏེ། ཉེ་བར་མཆོད་ནས་རྗེས་ཀྱི་བྱ་བའི་དུས་སུ་སྐུ་གསུང་ཐུགས་རྟེན་སོགས་དངོས་འབྱོར་གྱི་འབུལ་བ་སྤྱན་ལམ་དུ་བཏེག་ནས་རང་ལ་བླ་མ་བཀའ་དྲིན་ཆེ་
ཚུལ་གྱི་བཀའ་དྲིན་བས་བ་བྱེད་དང་ཞབས་པད་བརྟན་དགོས་ཚུལ་ཞུས་པར་དགྱེས་བཞིན་དུ་བཀའ་བ་ཞེས་ཀྱང་གནང། དེ་དུས་རྗེ་བླ་མ་ཉིད་ཀྱིས་བསྟན་འཛིན་གྱི་སྐྱེས་བུ་དམ་པ་རྣམས་ཀྱི་སྐུ་ཚེ་བརྟན་པ་དང་འཕྲིན་ལས་ཡུན་རིང་དུ་སྤེལ་བའི་ཕྱིར་སྒྲོལ་
དཀར་གྱི་ཚ་སྒྲུབ་ཞག་དགུ་དང། ར་ཁ་བྲག་ཏུ་རྣམ་རྒྱལ་སྟོང་མཆོད་ཉིན་བཅུ། སེར་རྩེ་དང་མཁར་རྡོར་ཡང་ཚེ་གཟུངས་སྒྲུབ་བཅས་ལ་མང་འགྱེད་གང་རྒྱས་གནང། ལྔ་མཆོད་ལ་སྒྲུབ་སྡེ་གསུམ་གྱི་ཚོགས་པར་མང་འགྱེད། ཚོགས་འཁོར། བརྒྱ་མཆོད་

[113B] དགུན་གྱི་རིང་ཐུགས་ངམ་ཟབ་མོའི་བཅད་རྒྱར་བཞུགས་ནས་བདེ་སྟོང་དབྱེར་མེད་ཀྱི་ཉམས་བཞེས་ལས་སྐད་ཅིག་ཀྱང་གཡོ་བ་མེད་པར་བཞུགས། ར་
བསྟོད་དང་སེ་རའི་གྲྭ་ཚང་ཁག་གསུམ་བཅས་ལ་ཆོས་ཐོག་སྐབས་མང་འགྱེད་སྔར་བཞིན་གནང། ས་ཡོས་གནམ་ལོའི་དགེ་མཚན་གསར་དུ་བཞད་པའི་ཚེས་གཏོར་སྒྲུབ་སྡེ་ཕན་ཚུན་དུ་ཞབས་ཀྱིས་བཅགས་པའི་སེམས་བསྐྱེད་གསུང་བཤད་སོགས་སྔར་ལྟར་
བཀའ་དྲིན་བསྐྱངས། ལྷ་ལྡན་སྨོན་ལམ་ཆེན་མོར་མང་ཇ་དང་བཞེས་ཐུག་འགྱེད་ཞོ་རེ་བཅས་གནང། ཟླ་བ་དང་པོའི་མཇུག་ཏུ་རྗེ་བཙུན་བླ་མ་འདི་ཉིད་དང་བྱང་རྩེ་བླ་མ་བཙས་ནས་གསོལ་འདེབས་གནང་བ་ལྟར། རྗེ་ལྕང་སྐྱ་རིན་པོ་ཆེ་ནས་ལྷ་ལྡན་
ཨེ་ཝཾ་དུ་རྣམ་པར་སྣང་མཛད་མངོན་པར་བྱང་ཆུབ་པའི་དབང་སྟ་གོན་དང་བཅས་པ་ལེགས་བཤད་ཀྱིས་བརྒྱན་ཏེ་སྩལ་བའང་གསན་པར་ཕེབས་ཤིང། དངུལ་དཀར་གྱི་མཎྜལ་ཆེ་ཆུང། དངུལ་སྲང་ལྔ་བཅུ་སོགས་སྐུ་ཡོན་ཡང་གཟབ་རྒྱས་གནང། ཟླ་
བ་གཉིས་པའི་ནང་དུ་བྲག་གཡབས་སྦྲུལ་སྐུ། གདུང་ཁང་བླ་མ་ངག་དབང་བློ་བཟང། ཕུར་བུ་ལྕོག་གི་དགེ་སློང་རྣམས་དང་བཅས་པ་ལ་བཅོམ་ལྡན་འདས་དཔལ་རྡོ་རྗེའི་འཁྲུགས་པའི་དབང་དང་ཐུགས་རྗེ་ཆེན་པོའི་དབང་བཅས་སྩལ། དེ་སྐབས་སུ་རྗེ་
བླ་མ་ལྕང་སྐྱ་རོལ་པའི་རྡོ་རྗེ་ནས་རྗེ་བླ་མ་འདི་ཉིད་ལ་བཅོམ་ལྡན་འདས་དཔལ་དགྱེས་པ་རྡོ་རྗེ་ལྷ་དགུའི་དབང་མཁས་གྲུབ་ཆོས་ཀྱི་རྒྱལ་པོ་ནས་ཉེ་བར་བརྒྱུད་པའི་མན་ངག་ལུགས་ཀྱི་དབང་ཆེན་གནང་དགོས་པར་གསོལ་བ་འདེབས་པར་མཛད་པ་བཞིན་

[114A]༄༅། །བསམ་གྲུབ་ཁང་གསར་དུ་ཕེབས་ནས་དབང་བཞི་སྟ་གོན་དང་བཅས་བ་ཞིབ་བཤད་མན་ངག་གིས་བརྒྱན་པ་གནང་ཞིང། དེ་དུས་འགོལ་མཚམས་ཤིག་ཏུ་དཔལ་ལྡན་བླ་མ་དམ་པ་གཉིས་ཞལ་འཛོམ་གནང་སྟེ་ཆོས་དང་འཇིག་
རྟེན་གཉིས་ཀའི་གསུང་གླེང་ཞིབ་རྒྱས་སུ་གནང་ཞིང་ལེགས་ཚོགས་ཤིན་ཏུ་འཕེལ་བར་གྱུར། དེ་ནས་ཕུར་བུ་ལྕོག་ཏུ་ཕེབས་ཏེ་འཇམ་དབྱངས་བཞད་པའི་སྤྲུལ་སྐུ། ཇོ་གདན་མཁན་པོ། ཕུར་བུ་ལྕོག་གི་དགེ་སློང་ཉི་ཤུ་སྐོར་བཅས་ལ་སྙིང་པོ་དོན་
གསུམ། ཚེམ་བུ་དམར་ཁྲིད། ཕྱག་ཆེན། བླ་མཆོད། བློ་སྦྱོང་དོན་བདུན་མ་རྣམས་ཀྱི་ཁྲིད་བཅས་སྩལ། དེ་དུས་ཁོ་བོ་ཅག་ཕོ་བྲང་པོ་ཏ་ལར་ལྕང་སྐྱ་རིན་པོ་ཆེའི་གསུང་གིས་བསྐུལ་མ་མཛད་པ་ལྟར་ཕྱིན་དུས། རྗེས་སུ་བརྩེ་བས་ཕེབས་པ་དང་
ཞལ་མངོན་དུ་གྱུར་ནས་དངུལ་གྱི་མཎྜལ་ལ་སོགས་པའི་གནང་སྐྱེས་རྒྱ་ཆེར་སྩལ་ཞིང། ཐུགས་དགྱེས་པའི་གསུང་གླེང་ཞིབ་རྒྱས་དང་ཁྱད་པར་དུ་སྐྱབས་མགོན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོ་དེ་ཉིད་ཀྱི་མཆོག་སྤྲུལ་རིན་པོ་ཆེ་ངོས་
འཛིན་གྱི་བྱ་བའི་སྐོར་སོགས་ལ་སྐྱེ་བོ་རྣམས་རང་རང་གི་འདོད་གཏམ་གྱི་གླེང་གཞི་སྣ་ཚོགས་པ་ཞིག་འོང་མོང། དེ་དག་ལ་བློ་ཙབ་ཙུབ་དང་བློ་སྣ་མང་བའི་བྱ་བཞག་ཏུ་མ་སོང་བར་རང་ཚུགས་བཟུང་ནས་འདུག་སྟེ། རྗེ་བླ་མ་བཀའ་དྲིན་མཚུངས་ཟླ་མེད་
བརྒྱལ་དབང་རྡོ་རྗེ་འཆང་དེ་ཉིད་རང་ལ་གསོལ་བ་འདེབས་པ་ཉམས་ལེན་གྱི་མཐིལ་དུ་བྱས་ན་ལེགས་ཚུལ་གནང་བ་བློ་ལ་ཤིན་ཏུ་ཕན་བའི་བཀའ་དྲིན་ཐོབ། དེ་དུས་རྗེ་ལྕང་སྐྱ་རིན་པོ་ཆེ་ནས་ཁོ་བོ་ཅག་ལ་བཅོམ་ལྡན་འདས་དཔལ་དུས་ཀྱི་འཁོར་ལོའི་

[114B] རྗེ་ལྕང་སྐྱ་རིན་པོ་ཆེ་གཙོ་བོར་གྱུར་པའི་དགེ་འདུན་གྲངས་མང་ལ་ཕོ་བྲང་ཆེན་པོའི་ཚོམས་ཆེན་རྙིང་པར་ཕུལ་བའི་གྲལ་དུ་ཕེབས། སྦྱིར་རང་ཉིད་སྦྱངས་པའི་ཡོན་ཏན་ཤིན་ཏུ་དམན་པ་དང། ཁྱད་པར་དུ་
རྗེ་བཙུན་བླ་མ་དམ་པ་ལ་སོགས་པའི་མཁས་གྲུབ་ཀྱི་སྐྱེ་བོ་གྲངས་ལས་འདས་པ་ལྟ་བུ་ཚོགས་པའི་སྟབས་ཀྱིས་ཡིད་རབ་ཏུ་ཞུམ་པ་བཞིན་གྱུར་ཀྱང། དབང་ཆེན་ཕུལ་ཟིན་པའི་རྗེས་སུ་རྗེ་བཙུན་བླ་མ་ཉིད་ནས་ཡགས་པོ་བྱུང་ཚུལ་གྱི་བཀའ་གནང་
བས་ཡིད་ཤིན་ཏུ་བདེ་བ་ཐོབ། ཟླ་བ་གསུམ་པའི་ཚེས་བརྒྱད་ནས་བླ་མ་མཁན་ཆེན་སྤྲུལ་སྐུ། མཁར་རྡོ་སྤྲུལ་སྐུ་སོགས་སྐུ་སྐྱེ་དང། དགེ་བཤེས་སོགས་ཕྱོགས་འདུས་ཀྱི་དགེ་འདུན་སྟོང་དང་བཞི་བརྒྱ་སྐོར་ལ་བྱང་ཆུབ་ལམ་གྱི་རིམ་པའི་བཀའ་ཁྲིད་
ཤིན་ཏུ་ཞིབ་ཅིང་རྒྱས་ལ་མཐའ་ཆོད་པ་གནང་ཞིང། རྗེ་བཙུན་བླ་མ་ཉིད་ཀྱི་ཕྱག་རྫས་དང་གཞུང་ས་སོགས་སོ་སོ་ནས་ཀྱང་བསྙེན་བཀུར་བླ་ན་མ་མཆིས་པ་མཛད། མཇུག་གི་སེམས་བསྐྱེད་མཆོད་པའི་དུས་སུ་རྒྱལ་ཚབ་དེ་མོ་རིན་པོ་ཆེ་ནས་སྐུ་ཚབ་
ཏུ་དགེ་སློང་མགྲོན་གཉེར་གཏོང་བ་གནང་ཞིང། དེ་དུས་སུ་ཁོ་བོ་ཅག་ནས་ཀྱང་དཔོན་ཚང་དགེ་སློང་མངགས་ནས་དངོས་པོ་ཅུང་ཟད་ཕུལ་བ་རྣམས་ཀྱང་དགྱེས་བཞིན་དུ་བཞེས། དེ་དུས་སུ་སྦྱིར་བསྟན་པ་རིན་པོ་ཆེ་དབུ་འཕང་མཐོ་ངེས་པའི་གསུང་བཤད་ཞིབ་རྒྱས་དང་
ཁྱད་པར་དུས་དེའི་ཚེ་རྗེ་བླ་མ་དུས་གསུམ་སངས་རྒྱས་ཐམས་ཅད་ཀྱི་ངོ་བོ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་དེ་ཉིད་ཀྱི་མཆོག་སྤྲུལ་རིན་པོ་ཆེ་ངོས་འཛིན་གྱི་སྐོར་ལ་གླེང་གཞི་སྣ་ཚོགས་པ་སྨྲ་བ་རྣམས་ལ་ཐུགས་བརྩེ་བ་ཆེན་པོའི་བཀའ་སློབ་ཞིབ་རྒྱས་སུ་

[115A]༄༅། །གནང། གེ་རེ་ཞབས་དྲུང་གིས་གཙོས་པའི་སྐལ་ལྡན་གྱི་སྐྱེ་བོ་མང་པོ་ལ་རབ་བྱུང་བསྙེན་རྫོགས་སོགས་ཀྱི་བཀའ་དྲིན་ཡང་སྩལ་ཞིང་རྗེས་གནང་ཁ་ཤས་ཀྱང་གནང། སེར་སྐྱ་སྐྱེ་བོའི་ཚོགས་གྲངས་ཤིན་ཏུ་མང་བ་ལ་ཐེག་ཆེན་གྱི་གསོ་སྦྱོང་སྨྱུང་
གནས་དང་བཅས་བའི་བཀའ་དྲིན་སྩལ་ཞིང། དེར་ཚོགས་ཐམས་ཅད་ལ་སྦྱོར་བའི་ཉིན་ཇ་ཐུག་དང་དངོས་གཞི་གྲུབ་བསྟུན་གྲོལ་སྟོན་དང་ཚ་གྲ་དགོངས་ཇ་བུ་རམ། སྐུ་ཡོན་ཁ་བཏགས་སྐྱ་ཆེན་རེ་དང། དངུལ་བལ་ཊམ་རེ་བཅས་སྔར་བཞིན་གནང། དེ་དུས་
སྐུ་ཁམས་ཅུང་ཟད་བསྙུན་ཚུལ་དུ་མངོན་པ་དང་མནལ་ལྟས་ཀྱང་འཚུབ་ཉམས་དོད་པར་བརྟེན་རྗེ་བླ་མ་ཉིད་ནས་སྒྲོལ་དཀར་ལ་བརྟེན་པའི་ཚེ་སྒྲུབ་རྒྱས་པར་གནང་ཞིང། སེར་འབྲས་སོ་སོར་འདུས་སྡེ་རྣམས་ལ་མང་ཇ་དང་གྲྭ་ཚང་འགའ་རེར་གྲྭ་ཇ། རྒྱུད་སྟོད་པ་
རྣམས་ནས་གདུགས་དཀར་ཟློག་ཆེན་གྱི་གཏོར་རྒྱག་ཕུར་བུ་ལྕོག་གི་འདུས་སྡེ་རྣམས་ནས་ཚོགས་ཀྱི་འཁོར་ལོའི་ཆོ་ག་དང་བདུན་གཅིག་གི་རིང་དགེ་སློང་རྣམས་ནས་སྒྲོལ་དཀར་གྱི་ཚེ་སྒྲུབ་བཅས་གནང་བས་སྙུན་གཞི་ཡང་རིམ་གདངས་སུ་གྱུར། དེ་ནས་རྒྱུད་
སྟོད་སྨད་དང་བྲག་གཡབས་སྤྲུལ་པའི་སྐུ་སོགས་དགེ་འདུན་ལྔ་བརྒྱ་སྐོར་ལ་བཅོམ་ལྡན་འདས་དཔལ་འཁོར་ལོ་སྡོམ་པའི་བསྐྱེད་རྫོགས་ཀྱི་ཁྲིད་ཟབ་ཅིང་རྒྱས་པར་སྩལ། ཁོ་བོ་ཅག་གྲྭས་གསུམ་གྱི་གནས་མཇལ་དུ་ཕྱིན་ཏེ་སེ་རར་སླེབ་སྐབས་ཞལ་མངོན་དུ་
གྱུར་ཅིང། དེ་སྔོན་ནས་གསོལ་བ་བཏབ་པ་ལྟར་མ་གཅིག་འདོད་པ་ཁམས་ཀྱི་དབང་ཕྱུག་མའི་རྗེས་གནང་ཐུན་མོང་མ་ཡིན་པ་ལྗགས་བཤད་ཤིན་ཏུ་རྒྱས་ཤིང་ཁྱད་པར་དུ་སྔོན་འགྲོའི་ཆོས་བཤད་ཀྱི་སྐབས་ཡུམ་གྱི་སྤས་དོན་མངོན་རྟོགས་ཀྱི་རིམ་པ་དོན་འདུས་

[115B] མཇུག་ཏུ་དཔལ་ལྡན་ལྷ་མོའི་སྐུ་ཐང་དང་མཆོད་པའི་ཡོ་བྱད་ཆ་ཚང་བཅས་ཀྱང་ཚང་མ་སྩལ་བ་ཚེ་རབས་ཀུན་དུ་བཀའ་དྲིན་གཞལ་དཀའ་བ་ཐོབ། དེའི་སང་ཉིན་རྗེ་བཙུན་བླ་མ་ཉིད་གཙོ་བོར་གྱུར་པའི་སྒྲུབ་
སྡེ་གསུམ་དང་མཁར་རྡོ་བཅས་ཀྱི་དགེ་འདུན་ཕུན་སུམ་ཚོགས་པའི་དབུས་སུ་ངོས་ཅག་འབོད་པར་མཛད་ནས། བླ་མ་མཆོད་པའི་ཚོགས་འཁོར་དང་འབྲེལ་བའི་རིང་འཚོའི་རྟེན་འབྲེལ་ལེགས་པར་སྒྲིག་པར་མཛད་ཅིང། ཁྱད་པར་དུ་མཎྜལ་ཕྱག་ཏུ་བཞེས་
ནས་གསུང་བཤད་ཀྱི་རིགས་མཐའ་ཡས་པ་དང། ཁྱད་པར་དུ་གསངས་ཅན་མགོན་པོ་འཕགས་པ་སྤྱན་རས་གཟིགས་དབང་ཕྱུག་དང་སྣང་བ་མཐའ་ཡས་གཉིས་ཡབ་སྲས་ཟུང་འབྲེལ་གྱི་ཚུལ་དུ་བྱོན་ནས། གངས་ཅན་གྱི་ལྗོངས་འདིར་བསྟན་པ་རིན་པོ་ཆེ་ལ་
བཀའ་དྲིན་ཕུལ་དུ་གྱུར་ཅིང། ད་ལྟར་གྱི་དུས་སུ་རྒྱལ་དབང་ཁྱབ་བདག་རྡོ་རྗེ་འཆང་ཆེན་པོ་གདུལ་བྱ་རྟག་འཛིན་ཅན་རྣམས་འཁོར་བ་ལས་གྲོལ་བའི་ཆེད་དུ་ཐབས་ལ་མཁས་པས་གཟུགས་སྐུ་ཆོས་ཀྱི་དབྱིངས་སུ་ཐིམ་པའི་ཚུལ་བསྟན་ནས། སླར་ཡང་
བསྟན་འགྲོའི་དཔལ་དུ་མཆོག་སྤྲུལ་འཁྲུལ་པ་དང་བྲལ་བར་ཕེབས་པ་ལ། གོང་མ་བདག་པོ་ཆེན་པོའི་ལུང་གིས། མཁས་པའི་དབང་ཕྱུག་དམ་པ་བསྟན་འགྲོའི་དཔལ་མགོན་རིན་པོ་ཆེ་ལྕང་སྐྱ་ཡེ་ཤེས་བསྟན་པའི་སྒྲོན་མེ་དང། རྒྱལ་བའི་རྒྱལ་ཚབ་
དམ་པ་ནོ་མིན་ཧན་དེ་མོ་སྤྲུལ་པའི་སྐུ་ངག་དབང་འཇམ་དཔལ་བདེ་ལེགས་རྒྱ་མཚོ་དང། ལ་མོ་ཆོས་སྐྱོང་ཆེན་པོ། ཁྱོད་ཉིད་བཅས་ནས་ཐག་བཅད་པ་ལས་མ་འདས་མོད། འོན་ཀྱང་སེམས་ཅན་དམུ་རྒོད་པས་རང་རང་གི་འདོད་ཕྱོགས་ལྟ་བུས་གླེང་བརྗོད་

[116A]༄༅། །སྣ་ཚོགས་པ་བྱུང་བ་དང། ཁྱད་པར་དུ་ཁྱེད་ལ་སྐུར་པ་འདེབས་པ་སོགས་བྱུང་ཡང་བཟོད་སྟོབས་ལྷག་པར་བསྐྱེད་དགོས། ཞེས་སོགས་སྤྱན་ཆབ་འཁྲུག་བཞིན་དུ་བཀའ་སྩལ་བས་སེམས་དད་པའི་སྤུ་ལོང་ལྷག་པར་གཡོས་ཤིང་རང་
ཉམས་ལ་དཔགས་པའི་དགེ་སྦྱོར་གྱི་བོགས་ཀྱང་ཤིན་ཏུ་འཕེལ། རྗེ་བླ་མ་ཉིད་ནས་བསྐུལ་མ་གནང་བ་ལྟར། རྗེ་བཙུན་བླ་མ་ཉིད་ཀྱི་བརྟན་བཞུགས་དེད་ནས་གསར་དུ་རྩོམ་པ་དེ་དང་དམིགས་བརྩེམ། རྗེ་བླ་མ་ཉིད་ཀྱི་གསོལ་འདེབས་ཤླཽ་ཀ་གཅིག་ངེད་
རང་གི་རིང་འཚོའི་ཚིགས་བཅད་བློ་གྲོས་དཔག་བསམ་མ་བཅས་ཀྱི་ལུང་ཕུལ། དེ་ནུབ་ལྷ་ལྡན་དུ་ཕེབས་ནས་རྡོ་རིང་དུ་བཞུགས། དེའི་ཕྱི་ཉིན་བསམ་འགྲུབ་ཁང་གསར་དུ་ཏཱ་ཀཽ་ཤྲཱི་ལྕང་སྐྱ་རིན་པོ་ཆེའི་དྲུང་དུ་ཕེབས་ཏེ། ཐུགས་དགྱེས་པའི་གསུང་གླེང་
ཞིབ་ཏུ་གནང་ཞིང། རྗེ་བླ་མ་ངག་དབང་བྱམས་པ་རིན་པོ་ཆེའི་སྐུ་ཚེ་ཡུན་རིང་དུ་སྤེལ་བའི་ཕྱིར་རོལ་བའི་རྡོ་རྗེ་ལྕང་སྐྱ་རིན་པོ་ཆེ་ནས་བདེ་མཆོག་དཀར་པོ་ལ་བརྟེན་པའི་ཚེ་དབང་ཟབ་རྒྱས་ཤིག་གནང་རྗེས། ལྕང་སྐྱ་རིན་པོ་ཆེས་བཞེངས་ནས་བརྐྱད་ཕྱག་
མང་ཙམ་དང་བཅས་ཏེ་མཎྜལ་ཕྱག་ཏུ་བསྣམས་ནས། དིང་སང་སྙིགས་མ་ལས་ཀྱང་ཆེས་སྙིགས་མར་གྱུར་པའི་དུས་འདིར་རྗེ་རྒྱལ་བ་གཉིས་པའི་བསྟན་པ་རིན་པོ་ཆེ་གནས་མི་གནས་ཀུན་གཟིགས་རྒྱལ་དབང་ཐམས་ཅད་མཁྱེན་པ་ཡབ་སྲས་གཉིས་དང་
བླ་མ་ཁྱེད་ལྟ་བུ་ལ་རག་ལས་པས་ཞབས་པད་ཡུན་རིང་དུ་བརྟན་དགོས་ཞེས་སོགས་རྒྱ་ཆེར་ཞུ་བ་གནང་ཞིང། རྗེ་བླ་མ་ཉིད་ནས་ཀྱང་ཞལ་བཞེས་མཛད། དེ་དུས་རྗེ་ལྕང་སྐྱ་རིན་པོ་ཆེ་ནས་དངུལ་དཀར་གྱི་མཎྜལ། སྐུ་གསུང་ཐུགས་རྟེན། དངུལ་རྡོ་

[116B] ན་བཟའ་ཆ་ཚང། གོས་དར་སོགས་འབུལ་ནོད་རྒྱ་ཆེར་གནང། རྗེ་བླ་མ་འདི་གཉིས་བསྟན་འགྲོའི་དཔལ་དུ་ཞལ་འཛོམ་བླ་ན་མེད་པ་མཛད་པ་དེ་བསྟན་པ་རིན་པོ་ཆེ་ལ་སྨན་ཡོན་བླ་ན་མེད་པར་གྱུར། དེ་ནས་ཕོ་བྲང་པོ་ཏ་ལར་ཕེབས་ནས་ཁོ་བོ་
ཅག་གི་སར་ཆིབས་བསྐྱོད་གནང་ཞིང་ཆོས་ཀྱི་གསུང་གླེང་ཞིབ་པ་དང། དན་ཁོ་བོ་ཅག་ན་མཐོན་པོར་སླེབ་པས་ཡུན་རིང་པོར་མི་གནས་ཤས་ཆེ་ཞེས་སོགས་བཀའ་ཕེབས་པས་སེམས་ཤིན་ཏུ་སྐྱོ་བར་གྱུར་ཅིང། རང་ཉིད་ཀྱི་ཚོགས་རྫོགས་པའི་ཕྱིར་ཚེ་དབང་
འགའ་ཞིག་ཕུལ་ཞིང། རྗེ་རྒྱལ་བ་གཉིས་པའི་བསྟན་པ་རིན་པོ་ཆེའི་དཔལ་དུ་རྗེ་ཉིད་ཞབས་པད་མ་བརྟན་ན། ད་ལྟར་གྱི་དུས་སུ་རྒྱལ་དབང་ཐམས་ཅད་མཁྱེན་པ་ཆེན་པོ་ནི་ཞལ་མ་བཞུགས་པས་འཇིག་རྟེན་གྱི་ཁམས་འདི་ན་སངས་རྒྱས་ཀྱི་བསྟན་པ་ཇི་ལྟ་བུ་
ཞིག་བྱས་ནས་གནས་པ་ཞེས་སོགས་རང་གིས་གང་ཤེས་ཀྱིས་གསོལ་བ་བཏབ་བས། རྗེ་བླ་མ་ཉིད་ནས་དགྱེས་བཞིན་དུ་ཞལ་བཞེས་གནང་བས་དབུགས་དབྱུང་བ་ཐོབ་ཅིང། དེ་གོང་ཆབ་ཀྱི་སྙུན་གཞི་ཅུང་ཟད་བཞེས་པ་དེའང་རིམས་ཀྱིས་གདངས་པར་གྱུར་
པས་འཇིག་རྟེན་ཐེམས་ཅད་ལ་གཞལ་བར་དཀའ་བའི་བཀའ་དྲིན་ཐོབ། དེ་ནས་བསྟན་འགྲོའི་བདེ་ཐབས་སུ་དགོངས་ནས་སེར་ཚོགས་ཆེན་དུ་མང་འགྱེད་རྒྱ་ཆེན་པོ་དང་སྤྱི་འབུལ་ཇུས་ཚོས་ཁ་སྣ་ལྔ་པའི་རྒྱལ་མཚན་མི་ཚད་མ་བཅུ་གཅིག་གཏོར་རྒྱག་སྐབས་
བསྣམས་རྒྱུའི་ཁ་ཊཱཾ་རྩེ་ལྔ་པ་ཐོད་སྐམ་དང་བཅས་པ་ཆ་གཉིས་བཅས་གནང་ཞིང། དཔལ་ལྡན་སྨད་རྒྱུད་གྲྭ་ཚང་ལ་མང་འགྱེད་འགའ་ཞིག་དང་སྤྱི་འབུལ་དུ་ཐུགས་ལྕགས་གསེར་ཚགས་མ་ཆ་གཅིག་བཅས་སྩལ། དེ་སྐབས་ཆིང་དབང་གི་མི་སྣ་ནོ་ཡོན་ཆོས་རྗེ་

[117A]༄༅། །དང། མཁས་གྲུབ་དམ་པ་འཇམ་དབྱངས་བཞད་པའི་སྤྲུལ་པའི་སྐུ་བཅས་ལ་ཐོན་ཕྱག་དངོས་པོའི་རིགས་གྱ་ནོམས་པ་དང་བཅས་ཏེ་གནང་ཞིང་འཇམ་དབྱངས་བཞད་པའི་སྦྲུལ་བའི་སྐུ་ལ་སྒྲུབ་པ་སྙིང་པོར་བྱས་ཏེ་བསྟན་འགྲོར་ཕན་པ་
རྒྱ་ཆེན་པོ་མཛད་དགོས་བའི་བསླབ་བྱ་ཞི་བ་རྒྱས་གནང། ཟླ་བ་དྲུག་པའི་ཆོས་བཅོ་ལྔའི་ཉིན་སྔར་རྒྱུན་བཞིན་ཚ་རྟིང་མར་ཕུར་བུ་ལྕོག་གི་འདུ་ཁང་དུ་དགེ་སློང་གི་འདུས་སྡེ་ཆེན་པོའི་ཚོགས་དབུར་ཕེབས་ཏེ་སྔ་མོ་ཞིག་ནས་མཛད་པ་ལྟར་བཅའ་ཡིག་
གསུང་སྒྲོག་བསླབ་བྱ་དང་བཅས་པ་རྒྱས་པར་སྩལ་ནས། དབྱར་གནས་ཀྱི་རིང་བཅད་རྒྱ་དམ་པོ་ལ་བཞུགས་ཏེ་བཅོམ་ལྡན་འདས་འཕགས་མ་སྒྲོལ་མ་དཀར་མོའི་ཚེ་སྒྲུབ་ཟབ་རྒྱས་གནང། དབྱར་གནས་གྲོལ་བསྟུན་སེར་འབྲས་ཀྱི་བླ་མ་སྤྲུལ་སྐུ་སོགས་
སེར་སྐྱ་དྲག་ཞན་མང་པོ་ལ་མཇལ་ཁ་དང། འགའ་ཞིག་ལ་རང་རང་གི་བློ་དང་བསྟུན་པའི་ཆོས་ཀྱི་གསུང་གླེང་ཞིས་རྒྱས་སུ་གནང། སེར་འབྲས་དགེ་གསུམ། གསང་སྔགས་མཁར། གསང་ཕུ་བཅས་ལ་མང་ཇ་འགྱེད་དང་བཅས་པ་སྔར་རྒྱུན་
བཞིན་སྩལ། ཟླ་བ་བརྒྱད་པའི་ཚེས་བཅུ་གསུམ་གྱི་ཉིན་ཇ་སག་ཆོས་མཛད་སྐལ་བཟང་ཕུན་ཚོགས་རྣམ་རྒྱལ་སོགས་དོན་གཉེར་ཅན་སུམ་ཅུ་སྐོར་ལ་བསྙེན་རྫོགས་ཀྱི་སྡོམ་པའི་བཀའ་དྲིན་སྩལ། ཚེས་བཅོ་བརྒྱད་ལ་སྒྲུབ་ཁང་སྤྲུལ་པའི་
སྐུ༑ མཁར་རྡོ་སྤྲུལ་པའི་སྐུ། ར་ཉག་སྤྲུལ་པའི་སྐུ། གྲགས་པ་སྐུ་སྐྱེ། མ་ཎི་སྐུ་སྐྱེ་སོགས་སྤྲུལ་སྐུ་མང་བ་དང། སེར་སྔགས་པ་བླ་ཟུར་ཆོས་འབྱོར། ཏྲེ་བོ་ཧོར་ཚང་ཆོས་མཛད་སོགས་ཕྱོགས་འདུས་ཀྱི་ཐར་འདོད་སྟོང་དང་བཞི་བརྒྱ་སྐོར་

[117B] གཅོད་ཁྲིད། ནམ་མཁའ་སྒྲོ་འབྱེད་ཀྱི་དབང་དང་བཅས་པ་གནང་ཞིང། སྟོན་ཆོས་གྲོལ་བསྟུན་རྒྱལ་མོ་རོང་
པ་སོགས་དྲུག་བརྒྱ་སྐོར་ལ་དགེ་སློང་གི་སྔོམ་བའང་སྩལ། འདི་ལོ་སྔ་ཕྱིར་རྟ་འབུལ་མི་བྱུང་བ་རྣམས་འཕྲལ་དུ་སེར་ཚོགས་ཆེན་དུ་སྐུ་འགྱེད་ལ་གནང་ནས་འབུལ་མི་རྟ་དང་བཅས་པ་ལ་འདུས་ཚོགས་ནས་སྐྱབས་འཇུག་གནང་དགོས་པའི་སྙན་སྒྲོན་
ཞུ་བར་མཛད། ལྔ་མཆོད་ཆེན་མོའི་ཉིན་ཕུར་བུ་ལྕོག་ཏུ་སྒྲུབ་སྡེ་གསུམ་གྱི་དགེ་སློང་རྣམས་ལ་ཞབས་ཏོག་ཚོགས་འཁོར་སོགས་ལོ་ལྟར་བཞིན་གནང་ཞིང་ཚོགས་དབུར་ཕེབས་བསྟུན་བདེ་སྟོང་དབྱེར་མེད་པའི་རྒྱས་འདེབས་དང་བཅས་ཏེ་འབུལ་བར་
གནང། ཏྲེ་བོ་དཀའ་བཅུ་བློ་བཟང་ཤེས་རབ་ཀྱིས་ཞབས་བརྟན་ཕུལ་བའང་དགྱེས་བཞིན་དུ་བཞེས། ཕྱི་དྲོ་བྱང་རྩེ་མཁན་པོ་ངག་དབང་ཆོས་གྲགས་ཀྱིས་མཎྜལ་གྱིས་ཐོག་དྲངས་པའི་འབུལ་བ་མཛད་ནས་གསོལ་བ་བཏབ་བ་ལྟར། གསལ་རྒྱལ་
གྱིས་ཞུས་པ་ཁུངས་སུ་མཛད་ནས་སྦྱོར་བ་ཚོགས་གསོག་དང་དངོས་གཞི་བྱང་ཆུབ་ཀྱི་སེམས་རིན་པོ་ཆེ་ལ་བསྔགས་བརྗོད་ཀྱི་སྒོ་ནས་གསུང་ཆོས་ཟབ་རྒྱས་གནང། སེར་གྲྭ་ཚང་ཁག་གསུམ་དང་ཆབ་མདོ་བཅས་སུ་མང་འགྱེད། བླ་མ་ཀུན་རྡོར་གྱི་དངུལ་
གདུང་ཞལ་འདེབས་སུ་གསེར་དངུལ་དང་གཡུ་སོགས་མང་དུ་གནང། ཉེར་དྲུག་ནས་བཟུངས་དགུན་གྱི་རིང་རྣམ་སྣང་མངོན་བྱང་དང་སྒྲོལ་དཀར་གྱི་ལྗགས་བསྙེན་སོགས་ཐུགས་དམ་ཟབ་མོའི་བཅད་རྒྱ་དམ་པར་བཞུགས། ཟླ་བ་བཅུ་གཉིས་པའི་

[118A]༄༅། །མཇུག་ཏུ་སྒྲུབ་སྡེ་གསུམ་གྱི་དུས་མཆོང་སོ་སོའི་ཚོགས་དབུར་ཕེབས། སྒྲུབ་སྡེ་གསུམ་སོ་སོ་ནས་ལོ་གནངས་ཆགས་ཀྱིས་རྗེ་བླ་མ་རིན་པོ་ཆེར་ཞབས་བརྟན་རེ་འབུལ་བའི་ཕྱག་སྲོལ་ཡོད་པའི་ཐོག་ལོ་འདི་ནང་སེ་ར་རྩེ་སྤྱི་པ་དང་སྒྲུབ་
ཁང་སྐུ་སྐྱེ། དགེ་བཤེས་སྙན་གྲགས་བཅས་གསུམ་སོ་སོ་ནས་བླ་མ་མཆོད་པའི་སྒོ་ནས་ཚོགས་འཁོར་དང་བསྙེན་བཀུར། འབུལ་བ་གཟབ་རྒྱས་བརྟན་བཞུགས་དང་འབྲེལ་བའི་སེམས་བསྐྱེད་མཆོད་པའི་ཚོགས་དབུར་སྤྱན་དྲངས་པའི་སྐབས་སུ་མི་
རྟག་པའི་སྐོར་དང་འཁོར་བའི་ཕུན་ཚོགས་མནོག་ཆུང་ཞིང་ཡིད་བརྟན་མི་རུང་བའི་ཚུལ་སོགས་བཞི་བརྒྱ་པའི་ལུང་དང་སྦྱར་ཏེ་ཞིབ་རྒྱས་སུ་གསུངས་ཤིང། ཁྱད་པར་དུ་ཉོན་མོངས་པ་དང་འཐབ་ལུགས། དེ་ལ་བློའི་མཐུ་བསྐྱེད་དགོས་ཚུལ་དང། བླ་མ་
སངས་རྒྱས་ཐམས་ཅད་ཀྱི་ཚོགས་ཁང་ལྟ་བུ་ཡིན་ལུགས། དེ་ལ་མཆོད་པ་བྱས་པས་སངས་རྒྱས་ཐམས་ཅད་ལ་མཆོད་པར་འགྱུར་ཚུལ། བླ་མ་བསོད་ནམས་ཀྱི་ཞིང་དམ་པ་ཡིན་ལུགས་སོགས་ཡིད་འཁུལ་བའི་གསུང་བཤད་རྣོ་ལ་རྒྱས་པ་གནང་
ལྕགས་འབྲུག་གནམ་ལོའི་དགེ་མཚན་གསར་དུ་བཞད་པའི་དུས་སྟོན་སྔར་བཞིན་གྱི་ཚེས་གཏོར་དང། དགེ་སློང་རྣམས་ཚ་རྟིང་མའི་ཐོག་གཟིམས་ཆུང་དུ་ཚོགས་པར་ཕྱག་དབང་དང་ཇ་གྲལ་ཞབས་ཏོག་དགེ་སློང་རེར་བསོད་བཏགས་རེ་བཅས་སྔར་བཞིན་
གནང་ཞིང། སེར་འབྲས་དགེ་གསུམ་སོགས་ཕྱོགས་འདུས་ཀྱི་བླ་ཆེན་དང་མི་ཆེན་སེར་སྐྱ་དུ་མ་ལ་ཕྱག་དབང་དང་སྐལ་ལྡན་རྣམས་ལ་ཆོས་ཀྱི་གསུང་གླེང་ཞིབ་རྒྱས་སུ་མཛད། འདི་ལོ་སོགས་སྔ་ཕྱི་མང་པོར་ཇོ་ཤཱཀ་རྣམ་གཉིས། འཕགས་པ་ལོ་ཀེ་

[118B] གསེར་གདུང་རྣམ་གཉིས་སོགས་རྟེན་རྣམས་ལ་ལོ་རེར་སྟོང་མཆོད་ཚར་ཕྱེད་གཉིས་རེ་བཅས་ཉུང་མཐའ་དང། རྟེན་གཙོ་རྣམས་ལ་སྙན་ཤལ་སོགས་དང། གསེར་ཆབ་ཀྱང་ཡང་ཡང་འབུལ་བར་མཛད་ཅིང་དེའི་མཐུ་ལ་བརྟེན་ནས་བསྟན་པ་
རྒྱས་པ་དང་འགྲོ་ཀུན་བདེ་བའི་ཐུགས་སྨོན་ཡང་དག་ཀྱང་མཛད། ཟླ་བ་དང་པོའི་ཚེས་བརྒྱད་ཀྱི་ཉིན་རྗེ་གྲུབ་པའི་དབང་ཕྱུག་དམ་པ་དགེ་ལེགས་རྒྱ་མཚོའི་དུས་མཆོད་དུ་ཕུར་བུ་ལྕོག་གི་དགེ་སློང་རྣམས་ལ་མང་འགྱེད་རྒྱས་ཤིང་གཟབ་པ་དང་བཅས་ཕུར་བུ་ལྕོག་
གི་རིགས་གསུམ་ལྷ་ཁང་དུ་མཆོད་འབུལ་རྒྱས་པར་གནང་སྟེ། ཐུགས་སྨོན་བླ་ན་མ་མཆིས་བརྗེ་རྒྱས་སུ་མཛད། པོ་ཏ་ལར་རྒྱལ་ཚབ་རིན་པོ་ཆེའི་མཇལ་ཞུར་དངོས་པོའི་འབུལ་བ་འགའ་ཞིག་དང་བཅས་ཏེ་ཕེབས་ཤིང། ཚུར་ཡང་བཀུར་གཟོས་ཆེན་པོ་
མཛད། ཟླ་བ་གསུམ་པའི་འགོར་ལྡན་མ་དགེ་སློང་དཀོན་མཆོག། །ཚ་བ་མ་ཎི་སྤྲུལ་སྐུ་ཆུང་བ། མགྲོན་གཉེར་ཡོན་ཏན་ལེགས་གྲུབ་སོགས་སོ་སོ་ནས་སྒྲུབ་སྡེ་གསུམ་གྱི་ཚོགས་དབུར་རྗེ་བླ་མ་ཉིད་སྤྱན་དྲངས་ཏེ་སེམས་བསྐྱེད་མཆོད་པ། བླ་མ་མཆོད་
པ་དང་འབྲེལ་བའི་ཚོགས་འཁོར་གཟབ་རྒྱས་ཞབས་བརྟན་དངོས་འབུལ་སོགས་བླན་མ་མཆིས་པ། དཀོན་མཆོག་གི་མཆོད་པ། དགེ་འདུན་ལ་བསྙེན་བཀུར་སོགས་ཞུས་པའི་ཕྱི་དྲོ་སེམས་བསྐྱེད་ཀྱི་སྐབས་གསུང་བཤད་རུས་པ་ཅན་གནང། ཟླ་
བ་གསུམ་པའི་ཚེས་བརྒྱད་ནས་ཏྲེ་བོ་ལྷ་མགོན་སྤྲུལ་སྐུ། སེར་སྨད་བླ་ཟུར་སོགས་དབུས་གཙང་ཁམས། ཨ་མདོ། སོག་ཡུལ་སོགས་ནས་ཕེབས་པའི་མཁས་འདུས་སྟོང་དང་བཞི་བརྒྱ་སྐོར་ལ་ཟླ་བ་གཅིག་གི་རིང་བྱང་ཆུབ་ལམ་གྱི་རིམ་པ་འཇམ་

[119A]༄༅། །དཔལ་ཞལ་ལུང་དུ་གྲགས་པའི་བཀའ་ཁྲིད་ལུང་རིགས་དྲི་མ་མེད་པའི་ལམ་ལས་དྲངས་ཤིང། བླ་མ་དམ་བ་རྣམས་ཀྱི་མན་ངག་གིས་བརྒྱན་པ། བློ་རབ་འབྲིང་ཐམ་གསུམ་གྱི་ཉམས་ལེན་བྱེད་ལུགས། ལམ་གསུམ་སོ་སོའི་གསུང་བཤད་
མཐའ་ཆོད་ངེས་བ་རེ་གནང། གཞུང་ས་ནས་ཀྱང་ཆོས་ཞུ་བ་པོ་རྣམས་ལ་མང་ཇ་དང་བཞེས་ཐུག་སོགས་མཆོད་པ་རྨད་དུ་བྱུང་བ་སྩལ་ཞིང། ས་ག་ཟླ་བའི་ཚེས་བརྒྱད་ཀྱི་ཉིན་སེམས་བསྐྱེད་ཀྱི་དངོས་གཞི་སྦྱོར་དངོས་རྗེས་གསུམ་ཚང་བ་ཞིག་གནང་ཞིང་གཞུང་ས་ནས་
ཀྱང་བསྙེན་བཀུར་ཕུན་སུམ་ཚོགས་པ་གནང། ཚེས་བཅུ་གསུམ་ལ་སེར་སྐྱ་དགུ་བརྒྱ་སྐོར་ལ་ཐུགས་རྗེ་ཆེན་པོ་དཔལ་མོ་ལུགས་ཀྱི་རྗེས་གནང་མན་ངག་དང་བཅས་པ་མཛད་ནས། བཅུ་བཞི་དང་བཅོ་ལྔ་གཉིས་ལ་ཐེག་བ་ཆེན་པོའི་གསོ་སྦྱོང་གི་སྡོམ་པ་འབོགས་པ་
སྔོན་དུ་འགྲོ་བས་སྨྱུང་གནས་ཀྱི་ཆོ་ག་ལེགས་པར་སྩལ། ཚེས་བཅུ་དྲུག་ནས་ཁལ་ཁ་རྗེ་བཙུན་དམ་པའི་དགོངས་རྫོགས་སྒྲུབ་མི་ཕྱག་རྡོར་ཐོན། ནོ་ཡོན་ཆོས་རྗེ་གསངས་བདག་དགེ་སྐོས་རྣམ་རྒྱལ། པས་སེ་བསམ་གཏན་རྡོ་རྗེ། གུང་ཚེ་རིང་དོན་ཡོད། ཐུ་ས་
ལག་ཆི་སོགས་འགོ་ཡོད་དྲུག་ལ་ཕྱག་དབང་དང་ལུགས་གཉིས་ཀྱི་སྒོ་ནས་གསུང་གླེང་ཞིབ་བར་གནང། རྗེ་བཙུན་དམ་པའི་དགོངས་རྫོགས་སུ་དངུལ་སྲང་ལྔ་བཅུའི་མཎྜལ། གོས་ཡུག་བརྒྱད་སོགས་དང། ཁོང་རང་སོ་སོ་ནས་འབུལ་བ་མཚོན་ཙམ་རེ་ཕུལ་བ་
ཐམས་ཅད་དགྱེས་བཞིན་དུ་བཞེས་ནས། སྣེ་ལེན་གྱི་བདག་རྐྱེན་ཀྱང་ཡང་དག་པ་མཛད། དེ་ནས་ཕྱོགས་འདུས་ཀྱི་གྲྭ་པ་བདུན་ཅུ་སྐོར་ལ་རབ་བྱུང་དང་ཉིས་བརྒྱ་སྐོར་ལ་བསྙེན་རྫོགས་ཀྱི་སྡོམ་པ་བཅས་སྩལ་ནས། ཚེས་བཅུ་བདུན་དང་བཅོ་བརྒྱད་རྣམས་ལ་

[119B] ཚེས་བཅུ་དགུ་ནས་གནམ་གང་གི་བར་དཔལ་ལྡན་སྨད་རྒྱུད་བ་དང་སྟོད་རྒྱུད་གྲྭ་ཚང་པ་གཉིས་ཀྱི་མདོ་སྔགས་ཡོངས་སུ་རྫོགས་པའི་དགེ་བཤེས་རིག་པ་འཛིན་པ་རྣམས་ཀྱིས་གསོལ་བ་བཏབ་པ་ལྟར། བཅོམ་
ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་གཉིས་ཀྱི་ཁྲིད་དབེན་ས་སྙན་རྒྱུད་དང་འབྲེལ་བརྒྱས་པར་གནང། ཟླ་བ་ལྔ་པའི་རིང་བཅད་རྒྱ་དམ་པོ་ལ་བཞུགས་ཤིང་ཟླ་བ་དྲུག་པའི་འགོར་རྗེ་ཉིད་ཀྱི་ཞབས་འབྲིང་པ་འཕྲིན་ལས་ཀྱིས་ཁོ་རང་ལ་ཡོད་པའི་
ཆས་དངོས་རྣམས་ལ་གཞི་བྱས་ཏེ། སྒྲུབ་སྔེ་གསུམ་དང་མཁར་རྡོ་བཅས་ཀྱི་དགེ་སློང་རྣམས་ཚོགས་པའི་ཚོགས་དབུར་རྗེ་བཙུན་བླ་མ་ཉིད་སྤྱན་དྲངས་ཏེ་ཟང་ཟིང་གི་དངོས་འབྱོར་གྱིས་བརྟན་བཞུགས་ཕུལ་ཞིང། རྗེ་བླ་མ་རྡོ་རྗེ་འཆང་ཆེན་པོ་ནས་ཀྱང་དགྱེས་པའི་བཀའ་
ལན་སྩལ། ཕྱི་དྲོ་སེམས་བསྐྱེད་ཀྱི་གསུང་བཤད་རྒྱས་པ་དང་དགེ་བའི་རྩ་བ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བར་མཛད། ཟླ་བ་དྲུག་པའི་ཚེས་བཅོ་ལྔ་ནས་དབྱར་གནས་པའི་ཆོག་སྔར་བཞིན་དང། ཟླ་བ་བདུན་པའི་ཚེས་བཅོ་ལྔ་དང་
བཅུ་དྲུག་གཉིས་ལ་ལྷ་ས། ལྕགས་གྲོང། ཉང་བྲན། དོགས་བདེ་སོགས་ཉེ་སྐོར་གྱི་དད་འདུས་བརྒྱད་བརྒྱ་སྐོར་ལ་ལོ་ལྟར་དབྱར་མཇལ་གྱི་ཚེ་དབང་དང་དམིགས་བརྩེ་མ། རིགས་གསུམ་མགོན་པོའི་གཟུངས་སྔགས་ཀྱི་ལུང་སོགས་ཁྱིམ་པ་རྣམས་དགེ་བ་ལ་བསྐུལ་
བའི་བཀའ་ཆོས་ཟབ་རྒྱས་གནང། དགག་དབྱེའི་བྱ་བསྒྲུབ་པའི་མཛད་པ་ཟིན་ནས་སྔར་རྒྱུན་ལྟར་དོགས་བདེའི་ཆུ་འགྲམ་དུ་ཕེབས་ནས་དགེ་སློང་རྣམས་དང་ལྷན་ཅིག་ཁྲུས་ཀྱི་བྱ་བ་མཛད་ནས་བསྙེན་བཀུར་ཕུན་སུམ་ཚོགས་པ་དང་བཅས་ཏེ་ཆོས་ཀྱི་འབྲེལ་གཏམ་

[120A]༄༅། །དང་དགྱེས་སྤྲོ་བླ་ན་མ་མཆིས་པ་གནང། སེར་འབྲས་དགེ་གསུམ། རྒྱུད་སྟོད་སྨད། གསང་ཕུ་བཅས་སོ་སོའི་ཆོས་ཐོག་དང་བསྟུན་པའི་མང་འགྱེད་བླ་ན་མ་མཆིས་པ་དང། ཟླ་བ་བརྒྱད་པའི་འགོར་བློན་པོ་ཆེན་པོ་གུང་པཎྜི་ཏ་དང། བློན་
པོ་ཆེན་པོ་མདོ་མཁར་ཞབས་དྲུང་ཚེ་རིང་དབང་རྒྱལ་གཉིས་ངོ་ཡོད་ཚང་མ་དབྱར་ན་ཇལ་ལ་ཕེབས་པ་ལ་ཡིད་མགུ་བའི་བཀའ་ལན་བླ་ན་མ་མཆིས་པ་དང་བཅས་ཆོས་ཀྱི་གསུང་གླེང་ཞིབ་རྒྱས་གནང། ཚེས་བཅོ་བརྒྱད་ནས་སྟོན་ཆོས་སྔར་བཞིན་སྩལ་ཏེ་
རྒྱལ་སྲས་སྤྲུལ་པའི་སྐུ། སྤི་ལི་ག་ནོ་མིན་ཧན། བཙན་པོ་ནོ་མིན་ཧན། བླ་མ་འཇམ་དབྱངས་སྤྲུལ་སྐུ། ཐུའུ་ཀྭན་ཞབས་དྲུང། ར་ཉག་སྤྲུལ་སྐུ། ཏྲེ་བོ་སྤྲུལ་སྐུ། གེ་རེ་ཞབས་དྲུང། སེར་སྨད་བླ་ཟུར། སེར་ལྟོད་བླ་ཟུར། བློན་པོ་ཆེན་པོ་གུད་པཎྜི་ཏ། ཚ་
པོ་ཐའི་ཇི་པ་སངས་ཚེ་རིང་ལ་སོགས་པའི་མི་ཆེན་མཁས་ཤིང་དད་པ་བཟང་བ་མང་པོ་དང། རྒྱུད་བསྟོད་སྨད་དང། སེར་འབྲས་དགེ་གསུམ་གྱི་མཁས་འདུས་དང། དབེན་པའི་ནགས་ཁྲོད་དུ་སྒྲུབ་པ་ལ་གཞོལ་བའི་དགེ་སློང་རྣལ་འབྱོར་སྤྱོད་པ་སོགས་
སྟོང་དང་དྲུག་བརྒྱ་སྐོར་ལ་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་གྱི་ལྗགས་ཁྲིད་ཟབ་མོ། ཡང་དག་པར་རྫོགས་པའི་སངས་རྒྱས་ནས་བཟུང་སྟེ། ཆོས་ཀྱི་རྒྱལ་པོ་ཕུལ་བྱུང་ཞབས་དང་ཙོང་ཁ་པ་ཡབ་སྲས་ཀྱི་བཞེད་
སྲོལ་གྲུབ་དབང་དགེ་ལེགས་རྒྱ་མཚོའི་མན་ངག་ལས་འབྱུང་བ་ལྟར་ཉིན་བཅུ་གཉིས་ཀྱི་རིང་ཆོས་ཐུན་ཤིན་ཏུ་རིང་བ་རེ་མཛད་དེ། རྗེ་ཉིད་ཀྱི་ཞལ་ནས། ངས་ཀྱང་ན་སོ་རྒས་ཀྱང་ལས་སླ་རུ་མ་སོང་བར་གཤེད་བགྲང་ནས་བཤད་ཡོད། ཁྱེད་རྣམས་

[120B]ཅེས་སོགས་བཀའ་ནན་ཆེན་པོ་གནང། གནམ་གང་གི་ཉིན་བློན་པོ་ཆེན་པོ་པཎྜིཏ་ནས་དངུལ་དཀར་གྱི་མཎྜལ་དར་ཚོན་སྣ་ལྔའི་སྣེ་འདོགས་ཅན་ལ་སོགས་པ་དངོས་
འབྱོར་གྱི་མཆོད་སྤྲིན་རྒྱ་ཆེར་སྤྲོས་ནས་བསྟན་པ་གནས་ཚུལ་དང་བླ་མ་ཉིད་བཀའ་དྲིན་ཆེ་ཚུལ། ད་ལམ་ཆོས་ཉན་པ་དོན་ཡོང་པར་བྱ་བ་དང་སྒྲུབ་པའི་མཆོད་པའི་ཚུལ་དུ་ལམ་རིམ་བསྡུས་དོན་དང་ཡོན་ཏན་གཞིར་གྱུར་མ་གཉིས་རྒྱུན་འདོན་བྱེད་པའི་ཡིད་དམ་
བཅས་ཤིང། རྗེ་བླ་མ་རྡོ་རྗེ་འཆད་ཆེན་པོ་ཉིད་ནས་ཀྱང་དགྱེས་པའི་ཞལ་བཞེས་བཟང་པོ་གནང་ཞིང་སེམས་བསྐྱེད་ཀྱང་བླ་ན་མ་མཆིས་པ་མཛད། རྒྱལ་སྲས་སྤྲུལ་སྐུ། བཙན་པོ་སྤྲུལ་སྐུ། ར་ཉག་སྤྲུལ་སྐུ་ལ་སོགས་པའི་བླ་ཆེན་དང་དད་ལྡན་མང་པོས་བསྙེན་
བཀུར་དང་མང་འགྱེད་རྒྱ་ཆེར་ཕུལ་ཞིང། རྗེ་བཙུན་རང་གི་ཕྱག་རྫས་ནས་ཀྱང་བསྙེན་བཀུར་རྒྱ་ཆེན་པོ་དང་ཁྱད་པར་དུ་སྐུ་ཚེ་ཚེ་སྒྲུབ་ཏུ་དམིགས་ནས་གྲྭ་པ་རེར་སྒྲོལ་དཀར་གྱི་སྐུ་རེ་དང། མང་ཇ་བཞེས་ཐུག་དང་བཅས་པ་ཁ་ཤས། སྐུ་འགྱེད་ཊམ་རེ་དང་ཁ་
བཏགས་སྐྱ་ཆེན་རེ་བཅས་སྩལ། སྟོན་ཆོས་གྲོལ་ནས་ཕྱོགས་འདུས་ཀྱི་དོན་གཉེར་བ་བརྒྱ་སྐོར་གྱི་བསྙེན་རྫོགས་ཀྱི་མཁན་པོ་མཛད། དེ་དུས་སུ་ཁོ་བོ་ཅག་ནས་འདོད་ཆོས་འགའ་ཞིག་གི་བཀའ་དྲིན་ནོད་པར་འདོད་དེ། སྔ་མོ་ཞིག་ནས་གཙང་ཕྱོགས་སུ་ཆིབས་
ཁ་བསྒྱུར་དགོས་པར་གསོལ་བ་བཏབ་པ་ལྟར། ཕྱོགས་འདིར་ཆིབས་བསྐྱོད་གནང་བར་ཐུགས་ཐག་ཆོད་དེ། ཟླ་བ་དགུ་པའི་ཚེས་དྲུག་གི་ཉིན་ལྷ་སར་ཞབས་པད་བཀོད་དེ། གོང་མ་ཆེན་པོའི་བཀའི་སྐུ་ཚབ་ཇི་ཕུ་ཨམ་བན་ནས་སྦྱན་འདྲེན་ཞུས་པ་ལྟར་བསམ་

[121A]༄༅། །གྲུབ་ཁང་གསར་དུ་ཕེབས། རྒྱ་ལུགས་ཀྱི་ཟ་མ་སྣ་མང་སོགས་ཕུལ་བ་དགྱེས་བཞིན་དུ་བདག་གིར་མཛད་ཅིང་ཨམ་བན་ནས་ཀྱང་དད་པའི་རོལ་མཚོ་ལས་ཐོན་པའི་གསུད་གླེང་ཞིབ་བར་ཞུས་པ་རྣམས་ལ་དགྱེས་བཞིན་དུ་ལན་སྩལ། དེ་ནུབ་
རྡོ་རིང་དུ་བཞུགས། གུང་པཎྜི་ཏ་དང་ཞབས་དྲུང་ཚེ་རིང་དབང་རྒྱལ་གཉིས་དང་ལྷན་དུ་ཆོས་ཀྱི་གསུང་གླེང་ཞིབ་པར་གནང་ཞིང། ཁྱད་པར་ཕྱོགས་འདིར་ཕེབས་སྐོར་གྱི་གསུང་གླེང་ཡང་ཞིབ་ཏུ་མཛད། ཚེས་བདུན་གྱི་ཞོགས་པ་ལྷ་ས་དང་ར་མོ་ཆེའི་
མཆོད་མཇལ་ལ་ཕེབས་ཏེ། ཐུགས་སྨོན་ཞིབ་རྒྱས་དང་ཁྱད་པར་གཙང་ཕྱོགས་སུ་ཕེབས་རྒྱུའི་སྐུ་གེགས་ཞི་བའི་ཐུགས་སྨོན་ཡང་དག་གནང་ཞིང། རྒྱལ་ཚབ་རིན་པོ་ཆེ་མཇལ་བར་དགའ་ལྡན་ཁང་གསར་དུ་ཕེབས། གསོལ་ཚིགས་ལ་སོགས་པའི་
བསྙེན་བཀུར་དང་ན་བཟའ་སོགས་ཀྱི་བསྙེན་བཀུར་རྒྱ་ཆེར་ཡང་ཞུས། རི་ཁྲོད་དུ་ཕེབས་བསྟུན་སེར་འབྲས་ཀྱི་བླ་མ་སྤྲུལ་སྐུ་སོགས་དང་སྐུ་མདུན་དར་ཁན་མཁན་པོ། གཟིམས་དཔོན་བྱམས་གླིང་མཁན་པོ། མཆོད་དཔོན་སྡེ་དྲུག་མཁན་པོ་སོགས་ཀྱང་
ཕེབས་རྫོང་ཞུ་བར་བཅར། དེ་དག་ལ་རང་རང་གི་འདོད་པ་དང་བསྟུན་པའི་ཆོས་དང་འཇིག་རྟེན་གྱི་གསུང་གླེང་ཞིབ་རྒྱས་སུ་གནང། རྒྱུད་སྟོང་སྨད། སེར། དགའ་ལྡན་གྱི་གྲྭ་ཚང་ཁག་ར་བ་སྟོད་བཅས་ལ་མང་ཇ་བཞེས་ཐུག་འགྱེད་དངུལ་ཞོ་རེ་
ཐོབ་ངེས་ཀྱི་དངུལ་དང་དངོས་པོ། དགའ་ལྡན་ཚོགས་ཆེན་ལ་མང་ཇ་ཉེར་གསུམ་དང་དངུལ་བལ་ཊམ་རེའི་འགྱེད། གོས་བཟང་སྒྲིགས་ཀྱི་འཕན་རིང་ཆ་ནང་མཛོད་ཀྱི་ཤམ་བུ་ཅན་དང་བརྒྱ་མཆོད་ཁག་གསུམ་བཅས་གནང། འདི་ཁ་ནས་ཇ་བཟང་རྗེ་དྲུང་

[121B] རི་ཁྲོད་ན་བཞུགས་པའི་དགེ་སློང་རྣམས་ཀྱིས་མཇལ་ཁ་ཞུས་ཏེ་ཕེབས་ལམ་དང། བཀྲ་ཤིས་ལྷུན་པོ་རྣམས་སུ་སྐུའི་འཕྲོང་སྐྱོང་ལ་མི་གཡེལ་བ་དང་
ཞལ་གྱི་དཀྱིལ་འཁོར་སླར་ཡང་ཕྱོགས་འདིར་མངོན་དུ་མ་གྱུར་གྱི་བར་དུ་སྐྱབས་འཇུག་ཐུགས་རྗེས་གཟིགས་དགོས་པའི་སྐྱབས་ཞུའི་བསླབ་དོན་ཞུས་པ་ལ་དགྱེས་བཞིན་དུ་ཞལ་བཞེས་བཟང་པོ་དང་བསླབ་བྱ་ནན་ཏན་བཅས་གནང། ཚེས་དགུའི་ཉིན་
རི་ཁྲོད་ནས་ཆིབས་ཁ་བསྒྱུར་ཏེ་ར་ཁ་ཐང་དུ་སེར་བྱེས་སྔགས་གཉིས་ཀྱི་བླ་མ་ལས་སྣེ། སྐུ་སྐྱེ། དཔོན་པོ། ཆོས་མཛད་རྣམས་ནས་ཆིབས་སྐྱེལ་དང་བཅས་ཤིང། ལ་གདོང་དུ་བྱེས་གྲྭ་ཚང་དང་ལྷོ་པ་ཁ་མཚན་བཙས་ནས་ཐབ་སྐྱེལ། དཀར་སྤྲོ་སོགས་རྒྱས་
པའི་ཐོག་བྱས་སྔགས་ཁམ་ཚན་གསུམ་གྱིས་མཇལ་དར་ཕུལ། རིགས་གྲྭ་ཆུ་སྐོར་འགྲམ་དུ་འབྲས་སྤུངས་སྤྱི་སོ་སྡེ་པ་བློ་བཟང་ནོར་བུས་གསོལ་ཇ། གསོལ་ཚིགས་དཀར་སྤྲོ་མཇལ་དར་བཅས་གཟབ་རྒྱས་དང། བློ་གླིང་ཟུར་པ། ཤག་སྐོར་བླ་མ། ཞལ་སྔ་ནས་
སྤྲུལ་སྐུ་སོགས་སེར་སྐྱ་དྲག་ཞན་མང་པོར་ཕྱག་དབང་གནང་ཞིང། གདོང་ཁར་གླིང་ཁར་རྡོ་རིང་ནས་ཐའི་ཇིབ་སངས་ཚེ་རིང་ངོ་གཡོག་དང་རག་ཁ་ཤག་ནས་སྟག་ལུང་ཞབས་དྲུང་དཔོན་གཡོག་བཅས་པས་ཇ་ཐབ་ཀྱི་སྐྱེལ་མ་ཞུས་ཤིང། དེ་ནུབ་སྟོད་ལུང་སྒུང་དུ་བཞུགས་
ཞག་མཛད། ཚེས་བཅུ་གཅིག་གི་ཉིན་ཚར་པ་སྣར་སེར་སྤྱི་སོ་སྡེ་པས་ཆིབས་བསུ་དང་གསོལ་ཚིགས་ཞུས་ཤིང་མཇལ་དེར་ཕུལ། སྐྱ་སེར་རྣམས་ལ་ཕྱག་དབང་གི་བཀའ་དྲིན་བསྐྱངས། གསལ་བྱེད་གྲྭ་ཚང་བར་མང་ཇ་ཁ་ཤས་དང་འགྱེད་དངུལ་སྐར་ཕྱེད་བརྒྱད་

[122A]༄༅། །རེ་སྩལ། ཆུ་པོ་རིར་ལྕགས་ཟམ་སྤྲུལ་སྐུས་དཀར་སྤྲོ་དང་མཇལ་དར་བཅས་གཟབ་རྒྱས་ཞུས་ཤིང། གོང་དཀར་རྫོང་དཔོན་ཇའི་སང་ཁ་ཤ་ཁ་དཔོན་གཡོག་བཅས་ཀྱིས་ཆིབས་བསུ་དང་གམ་པ་སྒྲོན་སེར་གསོལ་ཚིགས་དང་མཇལ་དར་
ཕྲུག་དཀར་པོ་བུབས་ལྔ་སོགས་འབུལ་བ་གཟབ་རྒྱས་དང། འོད་གསལ་སྤྲུལ་སྐུ་ཞེས་པའི་བླ་མ་བགྲེས་པོ་ཞིག་དང་ཆོས་ཀྱི་གསུང་གླེང་མང་པོ་མཛད། དཔལ་དིར་གསོལ་ཚིགས་ཐོག་གཙང་མངའ་དཔོན་རམ་པ་བས་གསོལ་ཇ་དང་མཇལ་དར་ཕུལ། ཡར་གཟིགས་སུ་
བཞུགས་ཞག་ཐོག་འདི་ཁ་ནས་ཀྱང་འདིར་དུས་ཚེས་ཇི་ཙམ་ལ་ཕེབས་ཀྱི་སྙན་འབུལ་ཞུ་བ་དང་སྐུའི་སྙན་འདྲི་བ་བཅས་པར་བློ་བཟང་མངགས་པ་ལྟར་འབྱོར་པས་ཤིན་ཏུ་དགྱེས། པད་ཚལ་རྗེ་དྲུང་དགེ་སློང་ནས་ཀྱང་ལྕགས་འདམ་བརྒྱུད་ཡར་ལམ་པད་ཚལ་དུ་ཕེབས་
དགོས་པའི་ཞུ་ཡིག་ཕུལ། ཆུ་ཚན་ཁར་མདའ་དཔོན་རམ་པ་བའི་གསོལ་ཆས་དང་སྐྱབས་འཇུག་ཞུ་རྟེན་ཕུལ་བ་རྣམས་དགྱེས་བཞིན་དུ་བཞེས། དུར་སྨྲིག་ཏུ་གསོལ་ཚིགས་དང་མཆོད་ཁང་རྣམས་ལ་མཆོད་འབུལ་སྙན་ཤལ་སོགས་ཐུགས་སྨོན་གྱིས་བརྒྱན་པ་མཛད་
སྐུ་གཉེར་ནས་གསོལ་པ་བཏབ་པ་ལྟར་རྟེན་རྣམས་ལ་ཕྱག་ནས་མདོར་བསྡུས་ཤིག་ཀྱང་གནང། ཚེས་བཅུ་དྲུག་གི་ཉིན་རོང་བྱམས་ཆེན་དུ་ཕེབས་རྔ་བརྡུང་དར་འཕྱར་དང་བསངས་དུད་སེར་སྦྲེང་སོགས་རྨད་དུ་བྱུང་བ་དང་བཅས་ཏེ་ཕེབས། དེ་ནུབ་ཀླུ་སྡིངས་སུ་བཞུགས་
ཤིང༑ ཚེས་བཅུ་བདུན་གྱི་ཉིན་བྱམས་ཆེན་གྱི་སྐུ་མདུན་དུ་བརྒྱ་མཆོད་ལེགས་པ་སྙན་ཤལ་མཆོད་འབུལ་དང་བཅས་པ་གནང་ཞིང། ཞལ་རས་ལྷ་ཁང་དུ་བྱམས་ཆེན་བླ་སྤྱི་ནས་གནས་བཅུ་སྤྱན་འདྲེན་ཁྲུས་གསོལ་སོགས་སྔོན་དུ་འགྲོ་བས་ཞབས་བརྟན་རྒྱས་

[122B] གསེལ་བ་བཏབ་པ་ལྟར་བཀའ་ལན་དུ་ལམ་གྱི་རིམ་པའི་གནད་འགག་ཆ་ཆེང་པའི་གསུང་བཤད། ཆོས་ལྟར་བཅོས་པའི་ལྟ་ལོག་རྣམས་སུན་འབྱིན་པའི་དགག་སྒྲུབ་རྒྱས་པར་གནང་ནས། དེ་ལྟ་བུའི་ཆོས་རྣམ་པར་དག་པ་ཚང་ལ་མནོར་བཞིག་ཉམས་
སུ་ལེན་ན། ཆོས་ལ་ཚད་མར་གྱུར་པ། དབང་དུ་གྱུར་པ་ནི་ཡང་དག་པར་རྫོགས་པའི་སངས་རྒྱས་ཉིད་འཁྲུལ་བའི་ཆ་ཐམས་ཅད་དང་བྲལ་བས་དེའི་གསུང་ལ་ཚད་མར་བྱེད་དགོས། སངས་རྒྱས་ཀྱི་གསུང་ལ་ཚད་མར་གྱུར་པ་རྒྱལ་བ་རང་ཉིད་ཀྱི་རྒྱལ་ཚབ་དམ་པར་
གྱུར་པ་རྗེ་བཙུན་བྱམས་པ་མགོན་པོ་ཡིན་པས་ང་ཡི་བཤད་པ་དེ་རྣམས་རྣམ་དག་ཡིན་མིན་ཁོང་དབང་པོར་གྱུར་པ་འདི་ཡིན་ཞེས་སོགས་གསུང་བཤད་བླ་ན་མ་མཆིས་པ་གནང། དེ་ནས་སེར་སྐྱ་མང་པོར་ཕྱག་དབང་དང་དགེ་འདུན་རྣམས་ལ་མང་ཇ་བཞིའི་ཐོག་སྐུ་
འགྱེད་དངུལ་ཞོ་ལྔ་རེའི་རྩིས་དང་སྤྱི་འབུལ་མཛོད་ཇུས་ལྗང་གུ་ཡུག་སོགས་དངོས་པོ་ཁ་ཤས་སྩལ། དེ་ནས་འ་རས་པའི་ཁང་པར་བཞུགས་ཞག་མཛད་ཅིང་ཞབས་ཏོག་གཟབ་རྒྱས་ཞུས་པར་བདག་གིར་བཞེས་ནས། མི་ངོ་རྣམས་ལ་ཚེ་དབང་སྩལ་ཞིང། གང་ཅིར་
བཀྲ་ཤིས་ལུགས་ལེགས་དགོས་པའི་བསླབ་བྱ་རྒྱས་པར་གནང། དེར་འ་རས་པའི་ཞལ་ངོ་རྒན་པ་ཞིག་གིས་རྫོགས་ཆེན་པའི་ཉམས་ལེན་ལས་བརྩམས་པའི་རྟོགས་འབུལ་མང་དུ་བྱས་ཏེ། འདས་པའི་རྗེས་མི་བསྙེག་མ་འོངས་པའི་སྡུན་མི་བསུ། ད་ལྟར་
བའི་ཤེས་པ་སོ་མ་ཡེ་རེ་རྗེན་ནེ་བདེའི་སྟེང་དུ་ལྷོད་དེ་བཞག་ཅེས་བྱ་བ་ལ་སོགས་པའི་ལབ་ལབ་མང་དུ་བྱས་པར། ལྟ་བ་གོལ་སར་གྱུར་པ་དེ་རྣམས་སུན་དབྱུང་བའི་གསུང་བཤད་ཞིབ་ཏུ་གནང་ཞིང་དེ་རྗེས་ལྷན་གཞིས་ཀར་བཞུགས་སྐབས་ཀྱང་གསང་སྔགས་

[123A]༄༅། །རྙིང་མའི་ཆོས་རྣམས་ལ་ལྟ་བ་ངན་པའི་ལྷད་ཞུགས་པའི་གསུང་བཤད་ཞིབ་ཏུ་ཉེ་གནས་རྣམས་ལ་བཀའ་གནང། སྟག་གྲུ་ཁར་སྐུའི་སྙུན་འདྲི་ཞུ་བ་དང་བསྙེན་བཀུར་འགའ་ཞིག་འབུལ་བའི་ཕྱིར་ལུང་པ་ཤར་པའི་རྗེ་དྲུང་བློ་བཟང་དགེ་
འདུན་ཆེད་རྫོང་ཞུས་པར་དགྱེས་པ་ཆེན་པོ་གནང། དེ་ནས་ལྷན་གཞིས་ཀར་ཕེབས་ནས་བཞུགས་ཞག་གཉིས་བཞུགས་པའི་ཕྱི་ཉིན། རྒྱལ་དབང་ཐམས་ཅད་མཁྱེན་པ་རྗེ་བཙུན་མཆོག་གི་སྤྲུལ་པའི་སྐུ་རིན་པོ་ཆེའི་ཡབ་རྗེ་དམ་པ་བསོད་ནམས་དར་རྒྱས་ཀྱིས་
གཙོ་མཛད་པའི་སེར་སྐྱ་མང་པོར་ཚེ་དབང་གནང་ཞིང་གཞན་ཡང་སྐྱེ་བོ་མང་པོར་ཕྱག་དབང་ཡང་གནང། དེ་དུས་རྒྱལ་དབང་ཐམས་ཅད་མཁྱེན་པའི་མཆོག་གི་སྤྲུལ་པའི་སྐུ་རིན་པོ་ཆེ་གོང་མ་བདག་པོ་ཆེན་པོའི་བཀས་ཡོངས་ལ་གྲགས་པར་ཐག་མཆོད་ཀྱང་
ནང་ཆགས་སུ་རྗེ་བཙུན་ལྕང་སྐྱ་རིན་པོ་ཆེས་ཆོས་སྐྱོང་ཁག་མང་དུ་ཕབ་སྟེ་ཐབས་ཤིན་ཏུ་མཁས་པས་ཐག་ཆོད་པ་ལྟར་ཡབ་རྗེ་དམ་པར་མགུལ་དར་ཁ་བཏགས་དང། གོས་ཆེན་གྱི་ལ་པ་ཤ། ཕྱག་འཕྲེང་རྒྱན་ལྡན་བཅས་གནང་ནས་རྗེ་བཙུན་མཆོག་སྤྲུལ་རིན་
པོ་ཆེར་གཙང་སྤྲ་སོགས་ཞབས་འདེགས་བླ་ན་མེད་བ་མཛད་དགོས་ཞེས་ཞལ་ཏ་ཞིབ་ཏུ་གནང་ཞིང། རྗེ་བཙུན་མཆོག་སྤྲུལ་རིན་པོ་ཆེར་དངུལ་དཀར་གྱི་མཎྜལ་དར་ཚོན་སྣ་ལྔའི་སྣེ་འདོགས་ཅན་གསེར་གྱི་ཚོམ་བུ་དང་ལྡན་པ། ནང་མཛོད་དྲི་མེད་བཅས་འབུལ་
བ་མཛད་ནས་ངེད་ཁ་བ་ཅན་པའི་འགྲོ་བ་རྣམས་ཀྱི་མགོན་དུ་མྱུར་དུ་ཕེབས་པ་བཀའ་དྲིན་ཆེ་ཞེས་ཞབས་བརྟན་བཀའ་རྩོམ་གཅིག་དང་བཅས་འབུལ་བར་མཛད། དེ་ནས་ཁྲོན་པ་ཁར་བཞུགས་ཞག་གནང་ཞིང། ཕྱི་ཉིན་དབེན་ས་ཆོས་ཀྱི་ཕོ་བྲང་པ་རྣམས་

[123B] གྲྭ་མང་སྤྱི་བསྡུས་ཀྱིས་དཀར་སྤྲོ་གསོལ་ཚིགས་སོགས་བསྙེན་བཀུར་གཟབས་པར་ཞུས། དེ་ནུབ་ལྷ་ཁང་གསར་དུ་བཞུགས་ནས་སང་ཉིན་ཆོས་གྲྭ་ཆེན་པོ་འདི་ཁར་ཞབས་ཀྱི་པདྨོ་རྣམ་པར་
བཀོད་ནས་གཟིམས་ཆུང་ཡིད་དགའ་ཆོས་འཛིན་དུ་ཞལ་མངོན་དུ་གྱུར། དངུལ་དཀར་གྱི་མཎྜལ་གསེར་གྱི་ཚོམ་བུ་ཅན་ལ་སོགས་པའི་གནང་སྐྱེས་རྒྱ་ཆེར་སྩལ་ཞིང་ཅུང་ཟད་ཅིག་དེར་བཞུགས་ནས་ཁོ་བོ་ཅག་ལ་སྤྱིར་དགྱེས་པའི་གསུང་གླེང་དང་ཡང་སྒོས་
སུ་འདི་ལོ་ཁོ་བོ་ཅག་ནས་འདི་ཁའི་ཚོགས་ཆེན་དུ་བཅོམ་ལྡན་འདས་གདུགས་དཀར་མོ་ཅན་གྱི་དབང་ཆེན་ཕུལ་བ་སོགས་ལ་བསྟན་འགྲོར་ཕན་སླེབ་ཆེ་ཚུལ་གྱི་བཀའ་གནང། དེ་ནས་བཀའ་གདམས་ཕོ་བྲང་དུ་ཕེབས་ནས་གང་ཅིའི་ཆོས་ཀྱི་གསུང་
བླེང་ཤིན་ཏུ་རྒྱས་པར་གནང། འདི་ལོ་དངུལ་གདུང་ནུབ་ཀྱི་སེང་གཡབས་རྒྱབ་ཏུ་བཞུགས། དེ་ནས་ཉིན་རེ་བཞིན་མདུན་དུ་ཕེབས་ནས་ཆོས་ཀྱི་གསུང་གླེང་ཞིབ་རྒྱས་སུ་མཛད། དེ་དུས་རྗེ་ཁྱབ་བདག་རྡོ་རྗེ་འཆང་ཆེན་པོ་ནས་བཅོམ་ལྡན་འདས་
མགོན་པོ་ཚེ་དང་ཡེ་ཤེས་དཔག་ཏུ་མེད་པ་འཆི་མེད་རྔ་སྒྲའི་དབང་ཆེན་དགོས་ཚུལ་བཀའ་ཕེབས་པ་ལྟར། སྤྱིར་རང་ཉིད་ཡོན་ཏན་གྱི་ཆ་ཤིན་ཏུ་ཕྲ་བར་མ་ཟད་རྗེ་བླ་མའི་སྐུའི་གཟི་བརྗིད་ཀྱང་བཟོད་པར་དཀའ་བས་གཡར་ཤིན་ཏུ་ཚ་ཡང། རང་གིས་
དམ་པའི་ཆོས་ལ་སྦྱངས་པ་ཅུང་ཟད་བྱས་པ་རྣམས་བླ་མ་རྡོ་རྗེ་འཆང་ཆེན་པོར་སྒྲུབ་པའི་མཆོད་པར་དམིགས་ནས་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པ་ལྷ་དགུའི་དཀྱིལ་འཁོར་ཆེན་པོའི་དབང་སྦྱོར་དངོས་རྗེས་གསུམ་ཚང་བ་རྗེ་བླ་

[124A]༄༅། །མ་ཉིད་ཀྱིས་གཙོ་མཛད་པའི་སྐུ་འཁོར་བཅས་ལ་ཕུལ་བར་དགྱེས་པ་བླ་ན་མེད་པར་གནང་བས་སྐལ་བ་ཤིན་ཏུ་བཟང། དེ་ནས་གསོལ་བ་བཏབ་པ་ལྟར། དུས་གསུམ་གྱི་རྒྱལ་བ་ཐམས་ཅད་གང་ལ་བརྟེན་ནས་སྣང་བ་གསུམ་རྣམ་
པར་དག་བའི་ཡེ་ཤེས་བླ་ན་མེད་པ་ཆོས་ཀྱི་སྐུ་དང་གཟུགས་ཀྱི་སྐུ་གཉིས་མངོན་དུ་མཛད་པའི་ཐབས་དམ་པ་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་མན་ངག་གི་གནད་དམ་པ་རྗེ་རྒྱལ་བ་གཉིས་པའི་ལེགས་བཤད་ཐམས་ཅད་ཀྱི་ཡང་རྩེ་
རིམ་ལྔ་གསལ་བའི་སྒྲོན་མེའི་གསུང་བཤད་ཤིན་ཏུ་ཟབ་པ་རྡོ་རྗེའི་ཚིག་གི་མདུད་པ་འབྱེད་པར་མཛད་པ་ཞག་བཅོ་ལྔའི་རིང་གནང་སྟེ། བཀའ་དྲིན་གྱི་ཕུང་པོའི་ཆ་ཤས་གཅིག་ཙམ་ཡང་ཚེ་རབས་ཐམས་ཅད་དུ་གཞལ་དཀའ་བ་ཐོབ། དེ་དུས་སྤྱིར་
དཔལ་ལྡན་བླ་མ་དམ་པ་ཉིད་སྐུ་ན་མཐོ་བ་དང་ཡང་སྒོས་སུ་དམ་པའི་ཆོས་ཟབ་མོའི་ལྷོང་གི་རྣམ་པ་ལྟ་བུས་སྐུ་ཁམས་མ་བདེ་བ་བྱུང་དོགས་ཀྱི་བློ་གཡེང་ཆེ་ངེས་པ་བྱུང་ཡང་རྗེ་བླ་མ་ཉིད་ཀྱི་བཀའ་དྲིན་ལས་ཅུང་ཟད་ཙམ་གྱི་སྐྱོན་འགྱུར་ཡང་མེད་པར་
མཐར་ཕྱིན། ཟླ་བ་བཅུ་གཅིག་པའི་ཚེས་ལྔའི་ཉིན་ཁོ་བོ་ཅག་འདུས་པ་རྒྱ་མཚོའི་དབུས་སུ་འབོད་པར་མཛད་ནས། དངོས་པོའི་གནང་སྐྱེས་རྒྱ་ཆེར་སྤྲོ་བར་མཛད་པའི་ཐོག་མཎྜལ་ཕྱག་ཏུ་བཞེས་ནས་བསྟན་པ་རིན་པོ་ཆེ་སྤྱིའི་རྣམ་གཞག་དང། བྱེ་བྲག་
ཏུ་རྒྱལ་དབང་དབེན་ས་པན་རིམ་གྱིས་བསྟན་པ་ལ་བྱ་བ་མཛད་ལུགས་སོགས་ཀྱི་གསུང་བཤད་བློ་འཁུལ་དེས་པའི་ཐོག་ཁོ་བོ་ཅག་གི་ཚེ་ཡུན་དུ་སྤེལ་བའི་རྡོ་རྗེའི་ཚིག་བླ་ན་མེད་པ་བརྗོད་པ་གནང། དེ་ནས་སླར་ཡང་ཁོ་བོ་ཅག་དང་རི་ཁྲོད་འཛིན་པའི་

[124B]
བཤད་དང་བཅས་པ་ཉིད་བཞིའི་རིང་དགྱེས་བཞིན་གནང། དེ་ནས་རྒྱུད་པ་གྲྭ་ཚང་དང་ཚོགས་ཆེན་གྱི་མཁས་འདུས་མང་པོ་ལ་ཉི་འོད་འཁྱིལ་པར་བྱང་ཆུབ་ལམ་གྱི་རིམ་པ་འཇམ་དཔལ་དབྱངས་ཀྱི་ཞལ་ལུང་གི་ཟབ་ཁྲིད་ཞིབ་བཤད་དང་བཅས་པ་གནང་
སྟེ༑ གོང་འོག་ཀུན་ཏུ་གསུང་བཤད་མཐའ་ཀླས་པ་དང། ཁྱད་པར་དུ་སྟོན་པ་མཉམ་མེད་བཅོམ་ལྡན་འདས་ཀྱིས་སྔོན་ལྷའི་དབང་པོ་བརྒྱ་བྱིན་དུ་སྐུའི་སྐྱེ་བ་བཞེས་པའི་དུས་སུ་སེམས་ཅན་མི་དགེ་བའི་ལས་སྤྱོད་པ་རྣམས་ལ་སྡིགས་པའི་ཕྱིར་གནོད་སྦྱིན་གཤོག་པ་
ཅན་དུ་སྤྲུལ་ནས་སྤྲུལ་པའི་སྐྱེ་བོ་མི་དགེ་བ་བཅུ་ལ་སྤྱོད་པ་རྣམས་ཀྱི་ཤ་ཁྲག་ལྷག་མེད་དུ་ཟ་བར་བསྟན་པས་ཡུལ་ཐམས་ཅད་བདེ་བ་ལ་བཀོད་དེ་བླ་ན་མེད་པའི་ཚོགས་ཡོངས་སུ་རྫོགས་ཀྱང། དེའི་རྣམ་པར་སྨིན་པའི་ཚུལ་ལྟ་བུར་མི་མཛེད་ཀྱི་ཞིང་འདིས་རོང་ཅན་
ལྟ་བུར་སྣང་བ་ཡིན། ཞེས་སོགས་ལས་འབྲས་མི་བསླུ་བ་ལས་བརྩམས་པའི་གསུང་བཤད་སྦྱན་ཆབ་དང་བཅས་གནང་བས་དེར་ཚོགས་པ་ཐམས་ཅད་ཡིད་ཤིན་ཏུ་འཁུལ། དེ་དུས་སྐུ་གེགས་ཀྱི་རྣམ་པས་སྐུ་ཁམས་ཅུང་ཟད་མ་བདེ་ཡང་རིང་པོར་མི་ཐོགས་
པར་གདངས། མཇུག་ཏུ་ཐེག་པ་ཆེན་པོའི་སེམས་བསྐྱེད་བླ་ན་མེད་པ་ཆོ་གའི་སྒོ་ནས་གནང་སྟེ་སྔ་དྲོ་བླ་མ་མཆོད་པ་དང་འབྲེལ་བའི་ཚོགས་འཁོར་ཞུས་ནས། དེའི་དུས་སུ་ཁོ་བོ་ཅག་གིས་མཎྜལ་ལག་ཏུ་ཐོགས་ནས་དམ་པའི་ཆོས་ཀྱི་བཀའ་དྲིན་སྩལ་བ་

[125A]༄༅། །ཐུགས་རྗེ་ཆེ་ཚུལ་དང་ད་དུང་བསྟན་འགྲོའི་དཔལ་དུ་ཞབས་པད་བརྟན་དགོས་ཚུལ་སོགས་གསོལ་བ་བཏབ་པར་དགྱེས་བཞིན་དུ་ཞལ་བཞེས་སྩལ། ཕྱི་དྲོའི་དུས་སུ་བྱང་ཆུབ་ལམ་རིམ་ཆེན་མོར་རྗེ་བླ་མ་ཙོང་ཁ་པ་ཆེན་པོས་ཇི་ལྟར་
བཀའ་སྩལ་བ་ལྟར་གྱི་སྨོན་སེམས་ཆོ་གས་འཛིན་ཚུལ་ཤིན་ཏུ་རྒྱས་པ་གནང། གཞན་ཡང་ཁོ་བོ་ཅག་གྲོགས་བཅས་ལ་མི་འཁྲུགས་པའི་དབང་ཆེན། ཁོ་བོ་ཅག་གཅིག་པུ་ལ་ནཱ་རོ་ཆོས་དྲུག་གི་ཟབ་ཁྲིད། དཔལ་མགོན་ཞལ་བཞི་པ་དང། མགོན་པོ་ལྷོ་
ནུབ་པ། དུར་ཁྲོད་བདག་པོ་བཅས་ཀྱི་རྗེས་གནང་དང། ཡང་མང་རབ་ཅིག་ལ་གཏུམ་ཆེན་ཁྱུང་ལྔའི་རྗེས་གནང་རྣམས་ཟབ་རྒྱས་སུ་གནང། བར་སྐབས་ཤིག་མཆོད་མཇལ་ལ་ཕེབས་དངུལ་གདུང་རིན་པོ་ཆེ་ཤར་ནུབ་ཏུ་སྙན་ཤལ་ནང་མཛོད་རེ་དང་གོས་
རྡོ་རྗེ་སེང་ལམ་མ་ཡུག་རེ་འབུལ་བ་གནང། དེ་ནས་མཆོད་ཁང་གཞན་རྣམས་དང་ཁྱད་པར་གི་ཏང་སྐྱེས་སྒྲོལ་མ། དུར་སྨྲིག་སྒྲོལ་མ། བྱམས་པ་རང་བྱོན། དགའ་གདོང་བྱམས་པ་རྣམས་ལ་ལྕགས་ཁྲའི་ནང་དུ་ཕེབས་ནས་ཐུགས་སྨོན་ཞིག་བརྒྱད་གནང་
དེ་དུས་གོང་མ་ཆེན་པོའི་ལུང་གིས་རྗེ་བཙུན་མཆོག་གི་སྤྲུལ་སྐུ་རིན་པོ་ཆེ་ངོས་འཛིན་མཛད་རྒྱུའི་མཛད་པ་མངོན་དུ་གྱུར་པ་ན། རྗེ་བཙུན་མཆོག་སྤྲུལ་རིན་པོ་ཆེ་ཟླ་བ་བཅུ་གཉིས་པའི་ཚེས་བཅུ་བཞིའི་ཉིན་སྤྱན་འདྲེན་ཞུས་ཏེ་ཆོས་གྲྭ་ཆེན་པོ་འདི་ཉིད་དུ་ཞབས་ཀྱི་པདྨོ་
རྣམ་པར་བཀོད་པར་གཟིམས་ཆུང་དུ་ཕེབས་མ་ཐག་རྗེ་བཙུན་བླ་མ་འདི་ཉིད་ནས་མཇལ་བར་ཕེབས་ཏེ་ནང་མཛོད་དྲི་མ་མེད་པ། དངུལ་དཀར་གྱི་མཎྜལ་དར་ཚོན་སྣ་ལྔའི་སྣེ་འདོགས་ཅན། སྐུ་གསུང་ཐུགས་རྟེན། དངོས་པོའི་རིགས་རྒྱ་ཆེར་འབུལ་བར་

[125B] རྗེ་བཙུན་མཆོག་གི་སྤྲུལ་པའི་སྐུ་རིན་པོ་ཆེ་ནས་ཀྱང་དགྱེས་པའི་རྣམ་འགྱུར་ཆེར་མཛད། དེ་རྗེས་ཀྱང་ཚར་འགའ་རེ་ཞལ་འཛོམ་མཛད་པར་རྗེ་བཙུན་མཆོག་གི་སྤྲུལ་པའི་
སྐུ་རིན་པོ་ཆེ་ནས་ཀྱང་དགྱེས་ཉམས་ཀྱང་ཡང་ཡང་མཛད། ཚེས་ཉེར་ལྔའི་ཉིན་སྔགས་ཁང་དུ་ཆིབས་བསྐྱོད་དེ་ཐུན་མོང་མ་ཡིན་པའི་གཏོར་ཆེན་དྲུག་ཅུ་པའི་ཕྱག་ལེན་རྣམས་ལ་ཞིབ་གཟིགས་དང་དགྲ་བགེགས་རྩད་ནས་འབྱིན་པའི་སྤྱན་དམིགས་ཡང་དག་
གནང། དགུ་གཏོར་ཆེན་མོར་ཡང་གཟིགས་ཐོག་རྒྱུད་ཀྱི་དགོངས་པ་དང་མཐུན་ཞེས་དགྱེས་ཉམས་ཤིན་ཏུ་ཆེ་བ་གནང། ལྕགས་སྦྲུལ་ཟླ་བ་དང་པོའི་ཚེས་འགོར་ལོ་གསར་གྱི་དགྱེས་སྟོན་ལ་ལེགས་པར་རོལ་པར་མཛད་ཅིང། ལོ་འགོ་དེར་གསང་སྔགས་
རྒྱལ་བ་གྲྭ་ཚང་དུ་ཚོགས་འཁོར་གཟབ་རྒྱས་དང་སྐུ་འགྱེད་བཅས་སྩལ་ཞིང་བསྒྲུབ་བྱ་བདུན་ཙམ་ལ་བསྙེན་རྫོགས་ཀྱི་སྡོམ་པའང་གནང། ལྷ་སར་ཡང་སྨོན་ལམ་ཆེན་མོར་མང་ཇ་དང་འབྲས་ཚ་འགྱེད་དངུལ་ཞོ་རེ་བཅས་སྩལ། ཚེས་བརྒྱད་ལ་དོན་གཉེར་
ཅན་གྱི་སྐྱེ་བོ་ཤིན་ཏུ་མང་པ་ལ་ཚོམས་ཆེན་དུ་བསྙེན་རྫོགས་ཀྱི་སྡོམ་པ་གནང། དེ་རྗེས་མགུལ་ཆམ་ཞིག་ལ་བརྟེན་ནས་སྐུ་ཁམས་ཤིན་ཏུ་བསྙུན་པའི་ཚུལ་བཞེས་པར་བརྟེན། སློབ་མའི་ཚོགས་རྣམས་བློ་ཚབ་ཚབ་པོར་གྱུར་ནས་བླ་མཆོད་དང་འབྲེལ་བའི་
བརྟན་བཞུགས་གཟིམས་ཆུང་རང་དུ་ཕུལ་བའི་ཐོག་རི་ཁྲོད་འཛིན་པའི་དགེ་སློང་ཡེ་ཤེས་རྒྱལ་མཚན་ནས་ཞབས་པད་ཡུན་རིང་དུ་བརྟན་ཅིང་སྙུན་ལས་གྲོལ་དགོས་པའི་སླབ་དོན་ཞིབ་རྒྱས་ཡིད་འཁུལ་དེས་པ་ཞུས་པར་དགྱེས་བཞིན་དུ་ཞལ་བཞེས་

[126A]༄༅། །ལེགས་པར་གནང། དེ་ནས་ཁོ་བོ་ཅག་ནས་སྐུ་ཚེའི་ཚེ་དབང་འགའ་ཞིག་དང་བཅས་ཏེ་བརྟན་བཞུགས་ནན་ཏན་དུ་ཕུལ་བར་དགྱེས་བཞིན་དུ་ཞལ་བཞེས་གནང་ཞིང་སྐུ་ཁམས་ཀྱང་འཕྲལ་དུ་གདངས་པའི་ཚུལ་བཞེས། དེ་ནས་
རྗེ་བླ་མ་ཉིད་ཀྱིས་བཀའ་གནང་བ་ལྟར། རྗེ་བླ་མ་བཀའ་དྲིན་མཚུངས་པ་མེད་པ་ཉིད་གཙོ་བོར་བཞུགས་པ་ལ་དབུ་མ་བུདྡྷ་པཱ་ལི་ཏའི་ལུང་དང། ཛམྦྷ་ལ་འབྲུག་ཞོན་དང་དཔལ་ལྷ་མོ་བཅས་ཀྱི་རྗེས་གནང་ཕུལ་བར་དགྱེས་པ་ཆེན་པོ་གནང། དེ་དུས་རྗེ་བླ་
མ་ཉིད་ཀྱི་སྦྱན་ཅུང་ཟད་བསྙུན་ཚུལ་བཞེས་པར་བརྟེན་ཐ་མལ་ཚུལ་བཞེས་ཀྱི་རྣམ་པ་དེ་མྱུར་དུ་གདངས་ཕྱིར་དང། རང་ཉིད་ཀྱང་ཚོགས་རྫོགས་པའི་ཕྱིར་རྡོ་རྗེ་འཛིན་པ་མང་རབ་ཚོགས་པའི་དབུས་མ་ཁོ་བོ་ཅག་ནས་ཞུས་ཏེ། སྔ་དྲོ་ཚེ་ཆོ་ག་དང་ཕྱི་དྲོ་རྡོ་རྗེ་རྣམ་
བར་འཇོམས་པའི་ཆོ་ག་བཅས་ཀྱི་སྒོ་ནས་བརྟན་བཞུགས་དངོས་འབྱོར་ཕྲན་བུ་དང་བཅས་ཏེ་ཕུལ་ཞིང། སྐུའི་ཉེ་གནས་རྣམས་ལའང་བརྔ་མཚོན་ཙམ་རེ་ཕུལ་བར་དགྱེས་པ་ཆེན་པོ་གནང་ཞིང་སྐུ་ཁམས་ཀྱང་འཕྲལ་ལ་གདངས་ཚུལ་བཞེས། གངས་ལྗོངས་
གྲུབ་པའི་ཐིག་ལེ་དཔལ་ལྡན་ས་སྐྱ་པའི་བདག་ཆེན་ནས་བསྔགས་བརྗོད་དང་བཅས་པའི་ཞུ་ཤོག་འབུལ་བ་མཛད་པར་བཀའ་ལན་ཡང་སྩལ། དེ་དང་དུས་མཉམ་དུ་ས་སྐྱའི་འཇམ་དབྱངས་དང་མགོན་པོ་ཆེ་ཆུང་སོགས་རྟེན་གཙོ་རྣམས་ལ་སྙན་ཤལ་ཡང་
འབུལ་བསྐུར་གནང། སླར་ཡང་ཐུགས་བརྩེ་བ་ཆེན་པོས་མགོན་ཁང་པ་རྣམས་དང་ལྷན་དུ་དངོས་པོའི་གནང་སྦྱིན་དང་བཅས་ཏེ་ཁོ་བོ་ཅག་གི་ཚེ་ཡུན་དུ་སྤེལ་བའི་བདེན་ཚིག་བརྗོད་པར་མཛད། ཁོ་བོ་ཅག་ནས་གསོལ་བ་བཏབ་པ་ལྟར་རྗེ་ཉིད་ལ་བརྟེན་པའི་

[126B] ཧར་གདོང་ཁམ་ཚན་ནས་འབུལ་བ་དཀར་སྦྲོ་གཟབ་རྒྱས་བཅས་ཕུལ་བར་ཡང་དགྱེས་པ་ཆེན་པོ་གནང་ཞིང་བསླབ་བྱའང་རྒྱས་པར་མཛད། འདིར་ཕེབས་པའི་སྔ་ཕྱི་ཀུན་ཏུ་རྗེ་བླ་མ་ཉིད་ནས་ཁོ་བོ་ཅག་ལ་ཆོས་དང་
འཇིག་རྟེན་གཉིས་ཀའི་གསུང་གླེང་དང་བསླབ་བྱ་ཞིབ་རྒྱས་དང་ཁྱད་པར་དུ་མི་ཆེན་གྱི་གོ་ས་འདི་ལྟ་བུར་འཁོད་ནས་རང་རྒྱུད་ཀྱི་ཆོས་གོང་འཕེལ་དུ་འགྲོ་བ་ལ་ང་རྒྱལ་དང་ཆེ་འདོད་གཉིས་ཀྱིས་གནོད་པ་ཆེན་པོ་སྐྱེལ་བ་ཡིན་བས་རང་རྒྱུད་ཀྱི་ང་རྒྱལ་དབལ་གཞོམ་
པའི་ཐབས་ལ་འབད་དགོས་དེ་ལ་ཉིན་རེ་བཞིན་ནམ་འཆི་ངེས་མེད་ལན་རེ་དྲན་པ་གལ་ཆེ། དེ་དྲན་ཕྱིན་རང་རྒྱུད་ཀྱི་ང་རྒྱལ་དང་ཆེ་འདོད་ཐམས་ཅད་མི་རྟག་པ་ཡིན་པར་རྟོགས་ཏེ་ཤེས་འདོད་མི་སྐྱེ་བ་ཡིན། གོ་ས་འདི་དག་ཏུ་འཁོད་པ་ལ་བར་གཅོད་ཀྱི་རྣམ་པ་
ལྟ་བུས་པན་ཚུན་མཐུན་མི་མཐུན་སོགས་ཀྱི་རྣམ་པ་བྱུང་བ་སྲིད་ན། དེ་དག་གི་ཚེ་ཡང་བཟོད་པ་དང་དགེ་སྦྱོང་གི་ཆོས་བཞི་ལ་བརྟེན་ནས་གནས་པ་གལ་ཆེ་ཞེས་གསུང་པ་དེ་ཤིན་ཏུ་དགེ་སྦྱོར་འཕེལ་བ་ལ་བཀའ་དྲིན་དུ་གྱུར། གཞན་ཡང་གང་ཅིར་གཟེངས་
བསྟོད་དང་བསླབ་བྱ་གྲངས་ལས་འདས་པ་གནང། དེ་ནས་རིམ་གྱིས་འདི་ཁ་ནས་ཆིབས་བསྐྱོད་པ་ལ་མངོན་དུ་ཕྱོགས་པའི་ཚེ་ཕེབས་རྫོངས་ཀྱི་རྣམ་པ་ཕྲན་བུ་ཕུལ་བ་རྣམས་དགྱེས་བཞིན་དུ་བཞེས་ནས། ཐོག་མ་རང་གི་དངུལ་རྟ་རྨིག་མ་ཞིག་ཕྱག་ཏུ་བཞེས་
ནས་ཁོ་བོ་ཅག་ལ་གནང་སྟེ་རྗེས་གནང་གི་ཕྱོགས་སྒྲིགས་འགའ་ཞིག་དགོས་པའི་བཀའ་ཕེབས། དེ་ནས་དགྱེས་བཞིན་དུ་སླར་ཡང་གདན་ས་ཆེན་པོ་ནས་ཆིབས་བསྐྱོད་དེ། ཕར་ལམ་པད་ཚལ་དུ་ཕེབས་མི་དོ་རྣམས་ལ་ཚེ་དབང་དང་དགའ་ལྡན་ལྟ་བརྒྱ་མའི་

[127A]༄༅། །བཀའ་ཁྲིད་དང་འཕྲལ་ཕུགས་ཀུན་ནས་དགེ་བའི་བསླབ་བྱ་རྒྱ་ཆེར་གནང། དེ་ནས་ལ་བརྒྱུད་རོང་ཕྱོགས་ལ་ཕེབས་ཏེ་ལྕགས་འདམ་རྒན་པོ་ཨ་མིགས་ཀྱི་ཁང་བར་བཞུགས་ཞག་མཛད་ཅིང། དབེན་ས་ཆོས་ཀྱི་ཕོ་བྲང་བ་རྣམས་ཀྱིས་བསྙེན་
བཀུར་བ་སོགས་ལ་ཕྱག་དབང་ཡང་གནང། དེ་ནས་ལྷན་མདར་གཞིས་ཀ་ལྷུན་གྲུབ་རབ་བརྟན་ནས་གསོལ་ཚིགས་གྲ་སྒྲིག་ཞུས་པ་དང། དྲེས་ཤོངས་བས་དཀར་སྤྲོ་འབུལ་ནོད་ཞུས་པ་རྣམས་དགྱིས་བཞིན་དུ་བཞེས་ཏེ་སེར་སྐྱ་མང་པོར་ཕྱག་དབང་ཡང་
གནང། དེ་ལ་སོགས་པ་ཕེབས་ལམ་ཀུན་ཏུ་དགེ་འདུན་གྱི་སྡེ་དང་དཀོན་མཆོག་གསུམ་གྱི་རྟེན་རྣམས་ལ་མཆོད་འབུལ། འབངས་ཀྱི་མི་དང་སློང་མོ་བ་སོགས་ལ་གནང་སྦྱིན་དང། དྲག་ཞན་སོ་སོའི་བློ་བབས་དང་བསྟུན་པའི་བཀའ་ཆོས་དང་བསླབ་བྱ་སོགས་
ཡང་དག་པར་གནང། རིམ་གྱིས་སྙེ་ཐང་དུ་ཕེབས་ཤིང་སྒྲོལ་མ་ལྷ་ཁང་དུ་བཞུགས་ཞག་ཐོག་མཆོད་འབུལ་སྙན་ཤལ་ཐུགས་སྨོན་གྱིས་བརྒྱན་པ་གནང། ཕྱི་ཉིན་སྙེ་ཐང་ནོར་བུ་སྒང་དུ་སེར་བྱེས་གྲྭ་ཚང་དང་སྔགས་པའི་བླ་མ། ལས་སྣེ་སོགས་ཀྱི་ཆིབས་
བསུ་བསྙེན་བཀུར་རྨད་དུ་བྱུང་བ་དང་བཅས་ཏེ་ཕེབས། སྟོད་ལུང་སྒང་དུ་བྱེས་གྲྭ་ཚང་དང་ལྷོ་པ་ཁ་མཚན་བཅས་ནས་ཐབ་བསུ་དང་དཀར་སྤྲོ། བཞེས་འབྲས། སོ་སོའི་མཇལ་དར་བཅས་ཕུལ། གདོང་ཁར་གླིང་ཁར་རྡོ་རིང་ཐའི་ཇི་པ་སངས་ཚེ་རིང་ངོ་
གཡོག་དང་རག་ཁ་ཤག་ནས་སྟག་ལུང་ཞབས་དྲུང་དཔོན་གཡོག་བཅས་ཐབ་བསུར་བྱོན། བསྙེན་བཀུར་ཕུལ་དུ་བྱུང་བ་དང་བཅས་ཏེ་ལྷ་ལྡན་དུ་ཕེབས། རྦོ་རིང་དུ་བཞུགས་ཞག་ཐོག་བློན་པོ་ཆེན་པོ་གུང་པཎྜི་ཏ་སྐུ་ངོ་ཚང་མ་དང། རག་ཁ་ཤག་ནས་བློན་པོ་

[127B] ཆོས་དང་འཇིག་རྟེན་གཉིས་ཀྱི་གསུང་གླེང་ཞིབ་རྒྱས་སུ་གནང། ཕྱི་ཉིན་སྔ་དྲོ་རག་ཁ་ཤག་ཏུ་ཕེབས། སྐུ་ངོ་ལྷན་རྒྱས་འཁོར་དང་བཅས་པ་ལ་ཚེ་དབང་གནང་
གསོལ་ཚིགས་ཐོན་ནས་བླ་མ་སྡེ་པ་བཅས་སེར་སྐྱ་མང་པོར་ཕྱག་དབང་གནང་ཞིང་ཕྱི་དྲོ་གདན་ས་ཆེན་པོ་ཕུར་བུ་ལྕོག་ཏུ་ཕེབས་ཉེར་རི་ཁྲོད་འཛིན་བའི་དགེ་སློང་རྣམས་ཀྱི་སེར་སྦྲེང་ཕུན་སུམ་ཚོགས་པ་དང་བཅས་ཏེ་གཟིམས་ཆུང་དུ་ཕེབས་ནས་ཐོག་མར་རི་ཁྲོད་འཛིན་
པའི་བཤེས་གཉེན་རྣམས་ལ་མཇལ་ཁ་གནང། གང་ཅིར་ཕན་ཚུན་དགྱེས་པའི་གསུང་གླེང་ཞིབ་རྒྱས་སུ་གནང། ཟླ་བ་གསུམ་པའི་ཚེས་བཅུའི་བར་དུ་གདན་ས་ཆེན་པོ་རྣམས་ཀྱི་བླ་མ་ལས་སྣེ་མི་དྲག་སོགས་ཕྱོགས་འདུས་ཀྱི་སེར་སྐྱ་མང་པོ་ལ་ཕྱག་དབང་བྱིན་རླབས་
སོགས་གཟབ་རྒྱས་གནང། འདི་ལོ་རྗེ་བླ་མ་ཉིད་ཀྱི་ཉེ་གནས་རབ་འབྱམས་པ་བློ་བཟང་དར་རྒྱས་དང། སྦྱིན་བདག་ཆེན་པོ་བཀའ་བློན་རྣམ་གཉིས་སོགས་ནས་བཀའ་ཆོས་ཆེན་མོ་སྔར་རྒྱུན་ལྟར་གནང་ན་སྐུ་ན་ཧ་ཅང་ཕེབས་ཆེ་བས་སྐུ་འཁྲུགས་འོང་ཉེན་ཆེ་
ཞིང། བཀའ་ཆོས་ཉིན་ཞག་བདུན་ཙམ་ཞིག་གི་མཇུག་ཏུ་སེམས་བསྐྱེད་དང་བཅས་པ་གནང་ན་ལེགས་ཚུལ་ཞུས་པར། རྗེ་བླ་མ་རྡོ་རྗེ་འཆང་ཆེན་པོ་ཉིད་ལན་ཅིག་མ་ཡིན་པར་རྒྱལ་བའི་དམ་ཆོས་འཆད་ཅིང་སྤེལ་བ་ལ་ལུས་དང་སྲོག་ལ་མི་ལྟ་བའི་ཐུགས་རྗེ་ཆེན་
པོ་ཡང་ཡང་གོམས་བར་མཛད་པའི་མཐུས་བཀའ་ལས། ཐག་རིང་པོ་ནས་ཆོས་དོན་དུ་གཉེར་བའི་གང་ཟག་མང་པོ་སྒུགས་སྡོད་བྱེད་ཀྱིན་འདུག་པ་བཞག་ན་མི་འོང་འཆད་གང་ཐུབ་ཅིག་འཆད་པ་ཡིན། མ་ལྕོགས་ན་སྐབས་དེར་བཞག་ཆོག་ཅེས་གསུངས་ཏེ་དཔྱིད་

[128A]༄༅། །ཆོས་ཆེན་མོ་སྔར་བཞིན་འཛུགས་པར་མཛད་དེ། མཁར་རྡོ་སྤྲུལ་སྐུ། སྨད་བླ་ཟུར། སྲད་རྒྱུད་མཁན་པོ་སོགས་གདན་ས་ཆེན་པོ་གསུམ་དང་ཕྱོགས་སོ་སོ་ནས་མཁས་འདུས་སྟོང་ཕྲག་གཅིག་དང་བཞི་བརྒྱ་སྐོར་ལ་བྱང་ཆུབ་ལམ་གྱི་
རིམ་པ་འཇམ་དཔལ་ཞལ་ལུང་གི་དམར་ཁྲིད་སྔར་ལས་ཀྱང་རྒྱས་པ་ཆོས་ཐུན་རེ་རེ་ལའང་བསྟན་པ་ཡོངས་སུ་རྫོགས་པའི་ཉམས་ལེན་དེ་བཞིན་གཤེགས་པ་ཐུགས་རྗེ་ཅན་དེ་ཉིད་ཀྱིས་བཀའ་དང། རྒྱ་བོད་ཀྱི་མཁས་གྲུབ་དུ་མའི་མན་ངག་གིས་བརྒྱན་ཏེ་
ལམ་གྱི་རིམ་པ་ཡོངས་སུ་རྫོགས་པ་ཆ་ཚང་བ་རེ་གནང་ཞིང་སྐབས་སྐབས་སུ་ད་ང་འཆོ་ཡང་ཉི་མ་ལ་ལ་རྒྱག་ལ་ཁད་ལྟ་བུར་འདུག་པས། ཁྱེད་རང་ཆོས་ཀྱང་ཆོས་འདི་ལྟ་བུ་ཡང་ཡང་ཐོས་ཡོང་སྙམ་པ་དང། ཕྱི་བཤོལ་དུ་མ་ལུས་པར་རིག་པ་བསྒྲིམས་
ནས་ཚིག་རེ་ཚིག་གཉིས་ཐོས་བ་ཚུན་ཆོད་རང་གི་ཉམས་ལེན་དུ་འཁྱེར་ཤེས་པ་བྱས་ནས་ལག་ལེན་ལ་ཐེབས་པར་ཅིས་ཀྱང་མཛོད། ཅེས་ནན་བསྐུལ་ལྟ་བུ་ཡང་ཡང་མཛད་པས་དེར་ཚོགས་ཐམས་ཅད་ཡིད་ལ་ཐེ་ཚོམ་སྣ་ཚོགས་སྐྱེས་ཤིང་གསོལ་བ་འདེབས་
པ་ལ་བརྩོན་པར་གྱུར། ཆོས་ཚུགས་པའི་ཐོག་མའི་ཉིན་ཁ་ཤས་ལ་སྐུ་ངལ་བ་དང་གསུང་གདངས་ཅུང་ཟད་དམའ་བའི་ཚུལ་ཡོད་ཀྱང་རིམ་གྱིས་གསུང་གདངས་སོགས་སྔར་མུས་བཞིན་ཇེ་བཟང་དུ་མཛད་ནས་སེམས་བསྐྱེད་ཀྱི་བར་མཐར་ཕྱིན་པ་སྩལ། འདི་སྐབས་
བྱེས་བླ་ཟུར་མཁས་མཆོག་སོགས་བརྟན་བཞུགས་འབུལ་མི་ཚན་ཆེ་བ་དང། གཞུངས་ནས་ཀྱང་བཀའ་ཆོས་སེམས་བསྐྱེད་སོགས་ཀྱི་ཞབས་ཏོག་སྔར་བཞིན་མཛད། ལྷ་ས་གཉེར་ཚང་སྡེ་པ་ལྷ་སྡིངས་པ། ཕན་ཡུལ་གྲབ་གྲོང་གསར་པའི་སེར་སྐྱ་ཚང་མས་

[128B]སྐུ་འགྱེད། ཚ་གྲ་བཅས་བསྙེན་བཀུར་རྒྱུན་འཇགས་དང། གཞན་ཡང་དང་ལྡན་སྐྱ་སེར་མང་པོས། རྗེ་བླ་མ་འདི་ལྟ་བུ་མི་བཞུགས་ན་བདག་ཅག་རྣམས་ཇི་ལྟར་བྱེད་
སྙམ་དུ་ཡིད་ལ་བརྣགས་ནས་བརྟན་བཞུགས་འབུལ་བ་རྒྱ་ཆེ་ངེས་ཕུལ། ཟླ་བ་གསུམ་པའི་ཚེས་བཅོ་ལྔའི་ཉིན་རྒྱལ་སྲས་སྤྲུལ་པའི་སྐུ་བསྙེན་པར་རྫོགས་པ་དགེ་སློང་གི་དངོས་པོར་སྒྲུབ་པའི་མཁན་པོ་མཛད། སྤྲུལ་སྐུ་ལ་བསྟན་པའི་བདག་པོའི་སྐུ་ལིམ་ལེགས་པ་
ཞིག་གནང་སྟེ། བསྟན་པ་རིན་པོ་ཆེ་ཐུགས་ལ་བཞག་ནས་གསན་སྦྱོང་དགོས་ལུགས་སོགས་ཞལ་ཏ་ཞིབ་པར་གནང། ས་ག་ཟླ་བའི་ཚེས་བཅོ་ལྔ་ལ་དད་འདུས་སྟོང་ཕྲག་བརྒལ་བར་ཐེག་པ་ཆེན་པོའི་གསོ་སྦྱོང་གི་སྡོམ་པ་ལེགས་པར་སྩལ་ཞིང་ཆོ་ག་སོགས་
ཆག་མེད་མཛད། ཚེས་བཅུ་བདུན་བཅོ་བརྒྱད་གཉིས་ལ་གཏང་རག་བསྐང་གསོ་སྔར་བཞིན་དང་བཅུ་དགུའི་ཉིན་དཔལ་ལྡན་རྒྱུད་སྟོད་སྨད་ཀྱི་མདོ་སྔགས་ཡོངས་སུ་རྫོགས་པའི་རིག་འཛིན་འདུས་པའི་ཆོགས་སུམ་བརྒྱ་ཙམ་ནས་སྤྱི་བསྡུས་ཀྱི་བརྟན་བཞུགས་
དང་འབྲེལ་པའི་བླ་མ་རྒྱུད་མཆོད་སྲོལ་སྔར་རྒྱུན་བཞིན་ནས། དཔལ་གསང་བ་འདུས་པའི་མན་ངག་ཟབ་མོ་འཕགས་ལུགས་ཀྱི་ཟབ་ཁྲིད་ཉེར་དྲུག་གི་བར་རྒྱས་པར་སྩལ་ཞིང། ཉིན་རེ་བཞིན་སྔོན་འགྲོའི་གསུང་བཤད་ཕལ་མོ་ཆེ་ལ། གསང་སྔགས་ཀྱི་ཉམས་
ལེན་མཚན་ཉིད་པ་ཞིག་འོང་བ་ལ་ཐོག་མར་བྱང་ཆུབ་ཀྱི་སེམས་རིན་པོ་ཆེ་མན་ངག་བཞིན་དུ་བསྐྱེད་པའི་མྱོང་བ་ཤིན་ཏུ་བརྟན་པའི་ཐུན་མོང་ལམ་སྦྱང་གི་རྩ་བ་ཚུགས་པ་ཞིག་མེད་མི་རུང་དུ་དགོས་ལུགས། དེ་ལ་ཐོག་མར་ཐེག་པ་ཆེན་པོའི་དགེ་བའི་བཤེས་

[129A]༄༅། །གཉེན་མཚན་ཉིད་དང་ལྡན་པ་བསམ་པ་དང་སྦྱོར་བ་གཉིས་ཀྱི་སྒོ་ནས་ཚུལ་བཞིན་དུ་བསྟེན་ནས། དེས་ཇི་ལྟར་གདམས་པ་བཞིན་དུ་དལ་འབྱོར་ནས་བཟུང་སྐྱེས་བུ་ཆུང་འབྲིང་གི་ལམ་གྱི་རིམ་པ་རྣམས་ཚིག་ཙམ་དུ་མ་སོང་བར་མྱོང་བ་ཚང་
མ་འདོན་དགོས་ལུགས། ཁྱད་པར་རྣལ་འབྱོར་བླ་ན་མེད་པའི་དབང་གི་སྒྲོ་སྨིན་པར་བྱེད་བ་ལ་བླ་མ་དང་སློབ་མ་གཉིས་ཀའི་ངོས་ནས་རྒྱུད་སྡེ་རིན་པོ་ཆེ་དང་མཐུན་པ་ཞིག་མ་བྱས་ན། ཁེ་མེད་པའི་ཁར་ཉེན་ཤིན་ཏུ་ཆེ་ལུགས་བཅས་བསྟན་པ་སྤྱིའི་གོ་
རིམ་ལ་ནན་ཏན་མཛད། ལོ་རེ་བཞིན་རྫོགས་རིམ་གྱི་ཁྲིད་ལ་བཀའ་དོག་པོ་རེ་གནང་ཡང་གསོལ་བ་བཏབ་ན་སླར་གནང་རྒྱུན་ཡིན་པ་ལ། ལོ་འདི་ནང་དུ་རྒྱུད་པ་རྣམས་ཀྱིས་གསོལ་བ་ནན་ཏན་དུ་བཏབ་སྟེ་ལྔ་མཆོད་ཀྱི་བར་དུ་སྒུག་བང་མཛད་ཀྱང། ཚོགས་
ཤིན་ཏུ་ཆེ་བ་ལ་བསྙད་མཛད་དེ་མ་གནང་ཁ་ནི་དགོངས་པའི་གནང་ཁྱད་པར་ཅན་ཞིག་ཏུ་གནང། སྐབས་སྔ་ཕྱིར་བླ་མ་འཇམ་དབྱངས་སྤྲུལ་སྐུ་སོགས་བརྒྱ་ལྟག་ཙམ་ལ་དགེ་སློང་དང་དགེ་ཚུལ་གྱི་སྡོམ་པ་བཅས་སྩལ། གོང་མ་ཆེན་པོའི་ཨམ་བན་རི་ཁྲོད་
དུ་འོངས་ནས་དད་བ་ཆེན་པོས་མཇལ་ཕྱག་ཞུས་ཤིང་གསོལ་བ་བཏབ་པ་ལྟར། ལམ་རིམ་བསྡུས་དོན་དང་དགའ་ལྡན་ལྷ་བརྒྱ་མ་རྣམས་ཀྱི་ལུང་དང་གང་ཅིའི་གསུང་གླེང་ཞིབ་རྒྱས་གནང་ཞིང། ཏཱ་ཤིན་འདིས་ཀྱང་དད་བ་ཆེན་པོས་ཉེ་བར་མཆོད། དེ་ནས་
འབྲས་སྤུངས་སྒོ་མང་ཐོའུ་ཀྭན་ཞབས་དྲུང་རང་ཡུལ་མདོ་སྨད་ཕྱོགས་སུ་འབྱོན་ཉེར་གྱུར་བས་རྗེ་བླ་མ་ཉིད་སྒྲུབ་སྡེའི་ཚོགས་དབུར་སྦྱན་དྲངས་ཏེ། ཚོགས་ཡོངས་སུ་མང་འགྱེད་དངོས་འབྱོར་གྱི་འབུལ་བ་རྒྱ་ཆེར་བཏེག་སྟེ་མཎྜལ་ཕྱག་ཏུ་བསྣམས་ནས། སྔོན་

[129B] བདག་ཏུ་འཛིན་པའི་དགྲ་བོ་འདི་ཙམ་ནས་སྤོང་བ་ཞིག་མ་བྱུང་གི་བར། སྲིད་པའི་ཕུན་ཚོགས་ཇི་ཙམ་ཐོབ་ཀྱང་ཡིད་
བརྟན་མེད་ཚུལ་སོགས་མང་དུ་ཞུས་ནས། དེས་ན་ངེས་འབྱུང་བྱང་ཆུབ་ཀྱི་སེམས། ཡང་དག་པའི་ལྷ་བ། རིམ་གཉིས་ཀྱི་རྟོགས་བ་ཁྱད་བར་ཅན་སྐྱེ་བ་སོགས་ཀྱི་སྐྱབས་འཇུག་ཞུ་བ་མཛད་པར། ཐུགས་དགྱེས་པ་ཆེན་པོས་བསྔགས་བརྗོད་དང། ད་ཁྱེད་
རང་ཕ་ཡུལ་དུ་ཕེབས་ནས་གོང་མ་ཆེན་པོར་རྗེ་ལྕང་སྐྱ་རིན་པོ་ཆེ་བརྒྱུད་ནས་དགོངས་པ་ཞུ་ལུགས་སོགས་འཇམ་དབྱངས་གོང་མ་ཆེན་པོའི་ཐུགས་དང་མི་འགལ་བ་མཛད་ངོས། སྒྲུབ་པ་སྙིང་པོར་མཛད་པའི་སྒོ་ནས་བསྟན་འགྲོའི་དོན་བླབས་པོ་ཆེ་མཛད་
དགོས་པའི་ཞལ་ཏ་ཞིབ་པར་གནང། ཟླ་བ་ལྔ་པའི་ནང་ནས་ཕལ་ཆེར་བཅད་རྒྱར་བཞུགས་ཤིང། སྐབས་འགའ་ཞིག་ཏུ་ཕྱོགས་འདུས་ཀྱི་དོན་གཉེར་ཅན་མང་པོར་མཇལ་ཕྱག་དང་ཆོས་འབྲེལ་ཟབ་རྒྱས་ཀྱང་སྩལ། དེ་སྐབས་སེར་བྱེས་དཀའ་བཅུ་
བློ་བཟང་བསྟན་འཛིན་འདས་པའི་དགེ་རྩར་དམིགས། སྒྲུབ་སྡེ་གསུམ་གྱི་དགེ་སློང་རྣམས་ཀྱི་ཆོགས་དབུར་རྗེ་བླ་མ་ཉིད་གདན་དྲངས་ཏེ་སེམས་བསྐྱེད་ཀྱི་ཞབས་ཏོག་དང་ཞབས་བརྟན་རྣམས་ཕུལ། ཕྱི་དྲོ་སེམས་བསྐྱེད་སྐབས་རྗེ་བླ་མའི་ཞལ་ནས་ འོ༑ དུས་
བཟང་ཁྱད་པར་ཅན་ལ་དཀོན་མཆོག་གི་མཆོད་པ། དགེ་འདུན་ལ་བསྙེན་བཀུར་རྒྱ་ཆེན་པོ་བྱས་ནས། དགེ་བ་དེ་སྐྱེས་བུ་དམ་པ་གོང་མ་རྣམས་ཀྱི་དགོངས་པ་རྫོགས་པ་དང། ཤི་གསོན་ཐམས་ཅད་བླ་མེད་རྫོགས་བྱང་ཐོབ་པའི་ཆེད་དུ་བསྔོ་བ་དང་སྨོན་ལམ་

[130A]༄༅། །བྱེད་པ་འདི། ཇོ་བོ་བཀའ་གདམས་བའི་རྣམ་ཐར་ཡིན་ཚུལ་སོགས་དང། དེ་ཉིན་ཁྱིམ་པ་མང་པོ་ཆོས་ཀྱི་བདུད་རྩིའི་སྐལ་བ་ལེན་པའི་ཕྱིར་ཚོགས་བ་ལ་བརྟེན། དེ་ལ་ཆེད་དུ་དགོངས་ནས་ཁྱིམ་བ་ཆོས་ཀྱང་རང་གིས་གང་ཤེས་ནུས་
ཚོད་ཀྱི་ཆོས་ཐ་ན་གྲོང་བ་ཕན་ཚུན་དང་ནང་མི་ཚོལ་བསམ་བ་བཟང་པོ་དགོས་ལུགས། ཁྱད་པར་དགེ་འདུན་འདི་བཀའ་ཡུལ་ཤིན་ཏུ་གཉན་བས་གྲྭ་པ་རེ་རེ་གཉིས་གཉིས་ཙམ་གྱི་ཀུན་སྤྱོད་མི་མཛེས་པ་རྒྱུ་མཚན་དུ་བྱས་ནས། གྲྭ་པ་འདི་ཚོ་ལས་སྡུག་པ་མི་
འདུག་ཅེས་སོགས་དགེ་འདུན་ལ་ཚིག་ངན་གཏན་ནས་མི་རུང་བ་སོགས་ནན་ཏན་ཆེན་པོས་བླང་དོར་གྱི་བསླབ་བྱ་ཞིབ་པར་གནང། ཟླ་བ་དྲུག་པའི་ཚེས་བཅོ་ལྔའི་ཉིན་སྒྲུབ་སྡེའི་ཚོགས་དབུར་ཕེབས། སྔར་སྲོལ་བཞིན་བཅའ་ཡིག་གསུང་སྒྲོག་བཀའ་ཆོས་
བསླབ་བྱ་སྒྲིགས་ལམ་གྱི་སྐོར་སོགས་ཞིབ་རྒྱས་གནང། ཁྱད་པར་དུ་རྗེ་གྲུབ་པའི་དབང་ཕྱུག་དགེ་ལེགས་རྒྱ་མཚོས་བཅའ་ཡིག་ཐོག་མར་འཇོག་པར་མཛད་པའི་དུས་ཀྱི་གསུང་བཤད་བསྐྱར་ནས་གསུངས་ཏེ། ཁྱོད་ཀྱིས་ཚོགས་སུ་སྒྲོགས་ཞེས་གསུངས་པའི་བཀའ་
བཞིན་དུ། ཆབ་མདོར་ཕྱིན་པའི་ལོ་དེ་ཙམ་མ་གཏོགས་དེང་རང་གིས་ཆག་མེད་བསྒྲགས་བ་ཡིན་ཞེས་གསུངས། ཚེས་བཅུ་དྲུག་ནས་དབྱར་ཞལ་བཞེས་མཛད། གསོ་སྦྱོང་རྣམས་ཀྱི་དུས་མ་གཏོགས་དབྱར་མཚམས་དམ་པོ་ལ་བཞུགས། ཟླ་བ་བདུན་པའི་
ཚེས་བཅོ་ལྔའི་ཉིན་སྒྲུབ་སྡེའི་ཚོགས་དབུར་ཕེབས། རྒྱལ་དབང་ཐམས་ཅད་མཁྱེན་གཟིགས་ཆེན་པོ་དེ་ཉིད་ཀྱི་མཆོག་སྤྲུལ་རིན་པོ་ཆེའི་ཞབས་བརྟན་རྒྱལ་ཀུན་མཁྱེན་བརྩེ་མའི་ལྗགས་ལུང་གནང་སྟེ། སྒྲུབ་སྡེར་གསར་འཛུགས་ཀྱི་ཞལ་གྲོར་དགེ་སློང་རེར་ཁ་བཏགས་

[130B] དེ་ནས་ཉེ་སྐོར་གྱི་ཁྱིམ་པ་རྣམས་ལ་དབྱར་མཇལ་དང་དགག་དབྱེ་ལྗོངས་རྒྱུ་སོགས་སྔར་ལྟར་མཛད། ལྷ་ས་ནང་ནུབ་པ་རྡོ་རིང་
དྲུང་ཡིག་ཚེ་བརྟན་ནས་སྒྲུབ་སྡེ་གསུམ་ལ་སེམས་བསྐྱེད་མཆོད་པ་སྔ་ཕྱིར་ལན་གསུམ་ཙམ་གྱི་ཚོགས་དབུར་དམ་པ་ཉིད་སྤྱན་དྲངས་ཏེ་དངུལ་དཀར་གྱི་མཎྜལ། སྐུ་གསུང་ཐུགས་རྟེན། ན་བཟའ་སོགས་དངོས་པོ་རྒྱ་ཆེ་བ་དྲང་བཅས་ཏེ་ཞབས་བརྟན་ཕུལ་ཞིང། དགེ་འདུན་
ལའང་བསྙེན་བཀུར་བླ་ན་མེད་པ་ཞུས། རྗེ་བླ་མ་ཉིད་ནས་ཀྱང་དགེ་རྩ་རྣམས་བླ་མེད་རྫོགས་བྱང་དུ་བསྔོ་བའི་སེམས་བསྐྱེད་དང་སྨོན་ལམ་ཡང་དག་པར་གནང། དེ་བཞིན་དུ་རྡོ་རིང་གི་བྲན་མོ་ཟླ་ཆུང་ནས་ཀྱང་སྒྲུབ་སྔ་གསུམ་ལ་སེམས་བསྐྱེད་ཞབས་ཏོག་ཞུས་
པའི་ཚོགས་དབུར་གདན་འདྲེན་ཞུས་པ་ལྟར་ཞབས་ཀྱི་པདྨོ་བཀོད་དེ་གསོལ་བ་བཏབ་པ་ལྟར་དངོས་འབྱོར་གྱི་མཆོད་སྤྲིན་སྦྲོས་པ་ཐམས་ཅད་བདག་གིར་མཛད། ཕྱི་དྲོ་སེམས་བསྐྱེད་གསུང་བཤད་རྒྱས་པ་དང་དགེ་བ་རྣམས་ཆུད་མི་ཟ་བའི་ཆེད་དུ་བླ་ན་མེད་བའི་
བྱང་ཆུབ་ཏུ་བསྔོ་བར་མཛད། ཟླ་བ་བརྒྱད་པའི་མགོར་ཁམས་པོ་ཏི་དགོན་གྱི་བླ་ཟུར་བློ་བཟང་ཡར་འཕེལ་གྱིས་སྒྲུབ་སྡེ་གསུམ་གྱི་ཚོགས་དབུར་བླ་མ་དམ་པ་རྡོ་རྗེ་འཆང་ཆེན་པོ་སྤྱན་དྲངས་ཏེ་ཞབས་བརྟན་དངོས་འབུལ་ཚོགས་འཁོར། མང་འགྱེད་བཅས་གཟབ་
རྒྱས་ཐོག་སེམས་བསྐྱད་ཀྱི་བཀའ་ཆོས་སོགས་སྔར་བཞིན་གནང། སྐབས་ཤིག་དགེ་བཤེས་རྒྱལ་མཚན་འོད་ཟེར་གྱིས་རྗེ་ཐམས་ཅད་མཁྱེན་པའི་གསུང་འབུམ་པོད་བཅོ་བརྒྱད་གདོང་དར་གླེགས་ཤིང་ཐག་བཅས་དང། ཉེ་གནས་དམ་པ་རབ་འབྱམས་པ་བློ་

[131A]༄༅། །བཟང་དར་རྒྱས་ཀྱིས་ཀྱང་རྗེ་རིན་པོ་ཆེའི་གསུང་འབུམ་པོད་བཅོ་བརྒྱད་ན་བཟའ་གླེགས་ཤིང་ཐག་བཅེས་ཕུལ་ཏེ་གཉིས་ཀ་སོ་སོ་ནས་ཚེ་རབས་ཀུན་ཏུ་བླ་མ་བཀའ་དྲིན་ཅན་གྱིས་རྗེས་སུ་འཛིན་པ་དང། ཡབ་རྗེ་རྒྱལ་བ་གཉིས་པའི་
མདོ་སྔགས་ཀྱི་བསྟན་པ་རིན་པོ་ཆེ་ལ་ཐོས་བསམ་སྒོམ་གསུམ་བྱེད་རྒྱུ་ཡོང་བའི་སྐྱབས་འཇུག་ཞུས་པར། དགྱེས་པ་ཆེན་པོས་དེ་བཞིན་དུ་འགྲུབ་པའི་བཀའ་བཞེས་ཀྱང་གནང། གཞན་ནས་ཀྱང་སྔ་ཕྱི་ངེས་པ་མེད་པར་རྒྱས་པ་འབུམ་ཚར་བདུན། ཉི་ཁྲི་
ཚར་བཞི། བརྒྱད་སྟོང་པ། བསྐལ་བཟང། གཟུངས་བསྡུས། གསེར་འོད། པཎ་ཚེན་ཐམས་ཅད་མཁྱེན་པའི་གསུང་འབུམ། རྒྱལ་དབང་སྐུ་སྔ་ཕྱིའི་གསུང་འབུམ། གཞན་ཡང་མདོ་སྔགས་ཀྱི་དཔེ་ཆ་ཤིན་ཏུ་མང་བ་དང། སྐུ་འདྲ། ཐང་ཀ་སོགས་ཀྱང་མང་
ཙམ་འབུལ་མི་བྱུང་བ་རྣམས་གྲྭ་ཚང་ཁག་དང་ཁམ་ཚན། བླ་མ། དགེ་བཤེས་སོགས་དོན་གཉེར་ཅན་རྣམས་ལ་གནང་སྦྱིན་དུ་སྩལ། ཚེས་བཅོ་ལྔ་ལ་ཀོང་པོ་འབྲུ་ལ་མཁན་ཆེན་སྤྲུལ་པའི་སྐུ་ཡེ་ཤེས་བསྟན་སྒྲོན་གྱིས་ཚོགས་དབུར་དམ་པ་ཉིད་སྤྱན་དྲངས་
ཏེ༑ བླ་མ་སངས་རྒྱས་ཐམས་ཅད་འདུས་པའི་བདག་ཉིད་རྒྱལ་བཞི་ཁྲོ་ཐམས་ཅད་འདུས་བའི་གཙོ་བོར་བསྒོམས་ཏེ། ཚོགས་ཀྱི་འཁོར་ལོས་མཆོད་ནས་དངོས་འབུལ་རྒྱ་ཚེན་པོ་དང་བཅས་མཎྜལ་ཐོགས་ནས་བསྟན་བ་སྤྱིའི་བབས་ཚུལ་དང། ཞབས་པད་
ཡུན་རིང་དུ་བརྟན་དགོས་ལུགས། ཁོད་རང་ཉིད་ལའང་ཐོག་མཐའ་བར་གསུམ་དུ་བླ་མ་བཀའ་དྲིན་ཆེ་ལུགས་སོགས་ཐུགས་རྗེ་བསྐུལ་ནུས་པའི་ཞུ་ཚིག་རྣོན་པོ་དང་བཅས་ཏེ་ཞུས་པའི་ལན་དུ། རྗེ་བླ་མ་ཉིད་ཀྱི་བཀའ་ལས། འོ༑ ང་རང་སྔར་ཆུད་དུའི་དུས་ནས་

[131B] དེ་ནས་གྲྭ་སར་སླེབ་ནས་ཀྱང་གཞུང་ཆེན་མོ་རྣམས་ལ་ཞིབ་ཏུ་རང་བལྟས་ཙན། ད་ལྟ་མདོ་རྒྱུད་དང་མི་མཐུན་པའི་མན་དག་ཟབ་མོར་བྱེད་བ་འདི་ཐམས་ཅད་ནི། མུ་སྟེགས་ཅན་གྱི་གཞུང་ལུགས་ལ་ཞེན་
བ་ལྟར་མཐོང་ནས། དེའི་ཕྱིར་རྗེ་རིན་པོ་ཆེའི་བསྟན་པ་འདི་ལ་ཡིད་ཆེས་ཀྱི་དད་པ་སྙིང་ནས་རང་ཐོབ་སྟེ། ད་ལྟ་གཞན་ཞིག་གིས་ངེད་རང་གི་སྐེ་ལ་གྲི་ཚད་ཚད་བྱས་ནས། ཁྱོད་སྲོག་བློས་གཏོང་ངམ་རྗེའི་བསྟན་པ་བློས་གཏོང་ཟེར་བྱུང་ནའང། རྗེ་རིན་པོ་
ཆེའི་བསྟན་པ་བློས་གཏོང་བསམ་པ་མེད། ཅེས་སོགས་གསུང་བཤད་རྒྱས་པ་དང་ཞལ་བཞེས་ཀྱང་བཟང་པོ་གནང། ཕྱི་དྲོའི་དུས་སུ་སེམས་བསྐྱེད་ཀྱི་ཆོ་ག་རྒྱས་པར་མཛད་ནས་བྱང་ཆུབ་ཀྱི་སེམས་རིན་པོ་ཆེ་བསྐྱེད་པར་མཛད། ཟླ་བ་བརྒྱད་པའི་ཚེས་
བཅོ་བརྒྱད་ནས་རྒྱལ་སྲས་སྦྲུལ་པའི་སྐུ། བླ་མ་འཇམ་དབྱངས་ཀྱི་སྤྲུལ་སྐུ། ཏྲེ་བོ་སྐུ་སྐྱེ་སོགས་དང། སེ་ར་འབྲས་དགེ་གསུམ། རྒྱུད་སྟོད་སྨད། རི་ཁྲོད་ཁག་སོགས་མཁས་འདུས་སྟོང་དང་བདུན་བརྒྱ་སྐོར་ལ་ཤེར་ཕྱིན་གྱི་མདོ་སྔ་ཟབ་མོའི་དགོངས་པ་བྱང་
ཆུབ་ལམ་གྱི་རིམ་པ་བདེ་ལམ་གྱི་བཀའ་ཁྲིད་ཟབ་མོ་སངས་རྒྱས་ཀྱི་བསྟན་པའི་གནད་ཡོངས་སུ་རྫོགས་པ་གང་ཟག་གཅིག་འཚང་རྒྱ་བའི་ཐབས་སུ་སྟན་ཐོག་གཅིག་ཏུ་གྲུ་བཞི་ལམ་གྱིས་ཁྱེར་ཤེས་པ་ཞིག་སྩལ། སྟོན་ཆོས་གྲོལ་ནས་སྐལ་ལྡན་གྱི་སྐྱེ་བོ་བདུན་
ཅུ་སྐོར་ལ་རབ་བྱུང་དང། བརྒྱ་ཕྲག་བརྒལ་ཙམ་ལ་བསྙེན་རྫོགས་ཀྱི་སྡོམ་པ་གནང། དེ་ནས་སྙེ་ཐང་དུ་རྒྱལ་བའི་མཆོག་སྦྲུལ་རིན་པོ་ཆེའི་མཇལ་ཞུར་ཕེབས་པའི་ལམ་དུ་གཡུ་ཐོག་སྦྲུལ་སྐུ་དང་མདའ་དཔོན་དངོས་གྲུབ་རྣམ་རྒྱལ་གཉིས་ནས་བརྒྱ་སྡེ་ཚལ་

[132A]༄༅། །དུ་བཞུགས་ཞག་གདན་ཞུ་དང་ཞབས་ཏོག་སྣེ་ལེན་གཟབ་པར་ཞུས། སྙེ་ཐང་བདེ་བ་ཅན་དུ་ཕེབས་ཡང་སྲིད་མཆོག་གི་སྦྲུལ་བའི་སྐུ་དང་མཇལ་དུས་དགྱེས་ཉམས་ཆེ་ཞིང་ཞབས་འབྲིང་པ་རྣམས་ཀྱིས་ཁུར་ལེན་ཞུས་ཏེ་བསྙེན་བཀུར་
བཞུགས་ཞག་གཉིས་ཀྱི་རིང་ཞུས་ཤིང། ཕྱི་ཉིན་ཇི་ཨམ་བན་དང་ལྷན་དུ་ཕེབས། སྟོད་ལུང་སྒང་དུ་གསོལ་ཚིགས་ཏཱ་ཤིན་དང་མཉམ་དུ་གནང། སྦ་རིའི་གྲོང་སྣེར་ཕེབས་དུས་ཇི་ཕུ་ཨམ་བན་ནས་དད་གུས་ཆེན་པོས་གཡབས་ཕུབ་སྟེ་གསོལ་ཇ་དང་
དཀར་སྤྲོ་ཁ་བཏགས་སོགས་ཀྱི་བསྙེན་བཀུར་གཟབ་རྒྱས་ཞུས་ཏེ་ཕན་ཚུན་དགྱེས་པའི་གསུང་གླེང་འཕེལ། དེ་ནས་ཨམ་བན་ལྷ་སར་ལོག་ཅིང་རྗེ་བཙུན་བླ་མ་དམ་པ་འདི་ཉིད་ཀྱིས་རི་ཁྲོད་དུ་ཕེབས་ཏེ། སྒྲུབ་སྡེའི་དགེ་སློང་རྣམས་བསོད་སྙོམས་ལ་ཕེབས་
ཁར་ཆོས་དང་མཐུན་པའི་བཀའ་སློབ་ཞིབ་རྒྱས་སུ་གནང། ཁྱད་པར་དུ་དགེ་སྦྱོང་གི་ཆོས་བཞིའི་བསྔགས་པ་དང་དེའི་ཚུལ་དང་མཐུན་བར་བསོད་སྙོམས་ལ་གཤེགས་ན། ཆོས་སྐྱོང་སྲུང་མ་རྣམས་ཀྱིས་འཕྲིན་ལས་བསྒྲུབ་བས་དོན་ཐམས་ཅད་འགྲུབ་པར་
ཐག་ཆོད་ཅེས་གནང། དེའི་དུས་འཇམ་པའི་དབྱངས་གོང་མ་ཆེན་པོའི་ལུང་གིས་རྒྱལ་དབང་རྡོ་རྗེ་འཆང་ཆེན་ཐམས་ཅད་མཁྱེན་པ་ཆེན་བོ་དེ་ཉིད་ཀྱི་མཆོག་སྤྲུལ་རིན་པོ་ཆེའི་ཡོངས་འཛིན་དུ་རྗེ་བླ་མ་འདི་ཉིད་བསྐོ་བཞག་གནང་བར། བཀའ་ལས། ང་ལོ་མཐོ་བ་དང་
འདི་ལོ་ནས་འབྱུང་བཞི་རྒུད་ཆགས་ཆེན་པོ་འདུག་ཅིང། འགྲོའོ་ཡང་མང་པོ་ཕེར་བ་མི་འདུག་ཁོ་བོ་ཅག་ལ་རེ་བ་འདི་ཅམ་མཛད་པ་ལེགས་པོ་ཡིན་འདུག་ཀྱང། ན་སོས་གཏུགས་པས་བྱ་ཐབས་བྲལ། ཞེས་སོགས་ཀྱིས་དགོངས་པ་ཐབས་མཁས་ཀྱིས་ཞུ་བར་

[132B] དེ་ལྟ་ནའང་སླར་ཡང་གསོལ་བ་ནན་ཏན་དུ་བཏབ་པ་ལྟར་ཟླ་བ་དགུ་པའི་ཚེས་བརྒྱད་ལ་སྙེ་ཐང་དུ་ཕྱགས་ཕེབས། ནོ་མིན་ཧན་དེ་མོ་སྤྲུལ་པའི་སྐུ། ཨམ་བན། བཀའ་
བློན། གུང། ཇ་སག་སོགས་གཞུང་སའི་ལས་ཚན་པ་ཚང་མ་དང་སེར་འབྲས་དགེ་གསུམ་གྱི་བླ་མ་ལས་སྣེ་ཚང་མ་གདན་འཛོམ་ཐོག་གསོལ་སྟོན་དང། ན་བཟའ་སྐོར་ཆ་ཚང། དངུལ་གོས་དར་སོགས་འབུལ་ནོད་ཕུལ་ཏེ། དེ་དག་གྲུབ་བསྟུན་སྟེང་གི་གཟིམས་ཆུང་
དུ་ཕེབས་ནས་རྒྱལ་དབན་རྗེ་བཙུན་མཆོག་སྤྲུལ་རིན་པོ་ཆེའི་སྐུ་མདུན་དུ་རྒྱལ་ཆབ་རིན་པོ་ཆེ་གཙོ་བོར་གྱུར་པའི་བོད་ཀྱི་མི་ཆེན་རྣམས་ནས་གོང་མ་ཆེན་པོའི་བཀའ་ཕེབས་ལུགས་བསྒྱུར་ནས་རྗེ་བླ་མ་ཉིད་དང་བྱང་རྩེ་མཁན་རིན་པོ་ཆེ་གཉིས་ནས་རྗེ་བཙུན་མཆོག་སྤྲུལ་རིན་
པོ་ཆེའི་དགེ་རྒན་ལྟ་བུ་མཛད་ནས་ཆོས་འབུལ་བ་དང་སྐུ་ཡོན་གསན་སྦྱོང་སོགས་ཧུར་ཐག་དགོས་ཚུལ་ཞུས་པར། བཀའ་ལས། ངེད་ནི་རྗེ་བཙུན་འདི་རྒྱལ་བའི་མཆོག་སྤྲུལ་ཡིན་མིན་ལ་ཐེ་ཚོམ་མེད། ཞབས་འགྱུར་ལེགས་པོ་བྱུང་ན་ལོས་དགའ་ཡང། ངེད་ནི་
ལོ་མཐོ་ཞིང་སྐྱེས་ས་མ་ཁྱོགས་པས་ཆོལ་ལེ་བ་ཞིག་ཡིན། བྱང་རྩེ་མཁན་པོ་ནི་ཆོས་འཇིག་རྟེན་གང་ལ་ཡང་མཁས་པོ་ལོས་ཡོད། གོང་མ་ཆེན་པོར་ཁྱེད་རང་རྣམས་ནས་འདི་འོས་ཞེས་ཞུས་གྲུབ་འདུག་པ། ད་ཆ་གྲ་འགྲིག་ལེགས་པོ་ཞིག་མ་བྱུང་ན། གོང་མ་
ཆེན་པོའི་བཀའ་ཁྲིམས་བཙན་བརྗིད་ཆེ་བས་ཁྱེད་རང་རྣམས་ལའང་བཀའ་བཀྱོན་ཡོང། ངེད་གཉིས་ནས་མ་བྱུང་བ་རྣམས་ལ་བསླབ་བྱ་གནང་དགོས། གོང་མ་ཆེན་པོའི་དགོངས་པ་ལ་མཆོག་སྤྲུལ་རིན་པོ་ཆེ་འདི་སྐུ་ཚེ་བརྟན་ཅིང་མཛད་པ་འཕྲིན་ལས་ལ་བར་

[133A]༄༅། །གཅོད་མེད་པ་ཞིག་ཨེ་ཡོང་དགོངས་བ་ཞིག་འདུག་པ་དེས་ན་དོན་འདི་ཤེས་བར་མཛོད་ལ་ཁྱེད་རང་རྣམས་ནས་ཕྱོགས་འཐེན་མཛད་རྒྱུ་མང་པོ་མེད་བར་ཐུགས་འདོད་གཅིག་བའི་གུས་འདུད་ཡགས་པོ་མཛད་དགོས། ངེད་རྣམས་རང་ཐད་
ནས་ཞབས་ཕྱི་གང་ཤེས་ཞུ་བམ་གཏོགས་ཅི་ལ་བྱེད། ཅེས་སོགས་རྡོ་རྗེའི་དབྱངས་བ་མོ་མང་དུ་བསྒྲགས་པར་མཛད། དེར་ཚོགས་ཐམས་ཅད་འཇིགས་པ་དང་དཔའི་ཞུམ་པ་དང་ངོ་མཚར་བ་རྣམས་ཕན་ཚུན་འགྲན་པ་བཞིན་དུ་གྱུར། དེར་བཞུགས་
རྣམས་ནས་བླ་མ་རིན་པོ་ཆེ་སྐུན་སྨིན་པ་དང། ནམ་དུས་ཀྱང་གྲང་བ་བཅས་འདིར་ཞག་བདུན་ཙམ་ཞིག་བཞུགས་ཏེ། དགུན་གྱི་རིང་རི་ཁྲོད་དུ་འགོལ་བཞུགས་གནང་ཞིང། ང་ལམ་ཞག་བདུན་བཞུགས་རིང་རྗེ་བཙུན་མཆོག་སྤྲུལ་རིན་པོ་ཆེར་སྐུའི་
རྐྱེན་སེལ་གྱི་རིགས་འགའ་ཞིག་གནང་དགོས་ཞེས་གསོལ་བ་བཏབ་པ་དང། རྗེ་རང་ཉིད་ནས་ཀྱང་ཐུགས་བསྐྱེད་ཟབ་མོས་མཚམས་སྦྱར་ཏེ། ཐོག་མར་བྱང་ཆུབ་ལམ་གྱི་སྒྲོན་མའི་ལུང་དང། ཚེ་རྟའི་དབང། གདུགས་དཀར། སྒྲོལ་མ། འཇམ་དབྱངས་
བཅས་ཀྱི་རྗེས་གནང། ཁྱུང་པོ་མགུར་བརྒྱད་ཀྱི་ནང་ཚན་ངག་བྱིན་རླབས་བཅས་འབུལ་བ་གནང་ཞིང། རྗེ་བཙུན་མཆོག་སྤྲུལ་རིན་པོ་ཆེ་ནས་ཀྱང་དགྱེས་ཉམས་དང་གསན་ལུགས་སོགས་རྨད་དུ་བྱུང་བ་མཛད། དེ་ནས་རིན་ཁྲོད་དུ་ཕེབས་ཀར་བྱང་རྩ་མཁན་
རིན་པོ་ཆེར་སྐུ་ཡོན་གསན་སྦྱོངས་ཞབས་བསྐུལ་འཇམ་རྩུབ་སོགས་ཞུ་ལུགས་ཐམས་ཅད་སྐུ་སྔ་ཕྱིའི་ནང་མ་རྣམས་དང་བསྟུན་ནས་མཁས་པོ་མཛད། དེ་ནས་འདྲིས་ཚུལ་སོགས་ཤ་ཚ་བའི་བསླབ་བྱ་ངོ་ལྐོག་མེད་པ་གནང་ནས་རི་ཁྲོད་དུ་ཕེབས། ཞག་ཤས་

[133B] དཀོན་མཆོག་དབང་དཔོན་གཡོག་ཁ་ཤས་ལ་ཚེ་དབང་གནང་ཞིང། དེ་ནས་རེ་ཞིག་བཅང་རྒྱར་བཞུགས། སྒྲུབ་སྡེའི་དགེ་སློང་རྣམས་ལ་ཞག་བདུན་གྱི་རིང་སྒྲོལ་དཀར་ཡིད་བཞིན་འཁོར་ལོའི་སྒོ་ནས་སྐུ་ཚེ་ཚེ་སྒྲུབ་དང། གཞན་
ཡང་སྐུ་ཆོའི་སྒྲུབ་པ་མང་དུ་གནང། ཟླ་བ་བཅུ་པའི་ཚེས་ཉི་ཤུ་སྐོར་ལ་ཏྲེ་བོ་རབ་འབྱམས་པ་བྱམས་པ་བསྟན་འཛིན་གྱིས་དགེ་སློང་རྣམས་ཀྱི་ཚོགས་དབུར་རྗེ་བླ་མ་ཉིད་སྤྱན་དྲངས་ཏེ། བླ་མ་དགེ་འདུན་དང་བཅས་པ་ལ་ཞབས་ཏོག་དངོས་པོའི་འབུལ་བརྒྱ་ཆེར་ཕུལ་ཏེ་
བླ་མ་བཀའ་དྲིན་ཆེ་ཚུལ། ད་དུང་ཞབས་པད་ཡུན་རིང་དུ་བརྟན་པ་དང་སྐྱབས་མགོན་མཆོག་སྤྲུལ་རིན་པོ་ཆེར་བཀའ་ཆོས་མང་དུ་འབུལ་དགོས་ཚུལ་སོགས་ཞུས་པར་དགྱེས་པའི་གསུང་ལན་དང། ལྷག་པར་དུ་ང་རང་ལ་ཆོས་གང་ཡོད་པཎ་ཆེན་རིན་པོ་ཆེར་
ཕུལ་ཚར། ངེད་ལོ་མཐོ་བ་བཅས་འབུལ་མ་ཐུབ་ཀྱང་སྐུ་ཞབས་ནས་ཕུལ་འགྲོ་ཞེས་གསུང་བས་དེར་ཚོགས་ཀྱི་རི་ཁྲོད་འཛིན་པ་རྣམས་ཆེར་མི་བཞུགས་པའི་གསུང་དུ་མངོན་ནས་ཐུགས་སེམས་ཤིན་ཏུ་སྐྱོ་སྟེ། གསོལ་བ་འདེབས་པ་ལ་བརྩོན་པར་གྱུར་
དགའ་ལྡན་ལྔ་མཆོད་ཆེན་མོར་སྒྲུབ་སྡེ་གསུམ་གྱི་ཚོགས་དབུར་ཕེབས་ཏེ་ཚོགས་འཁོར་ཞབས་ཏོག་སོགས་སྔར་བཞིན་དང། ཕྱི་དྲོ་སེམས་བསྐྱེད་ལ་བྱང་ཆུབ་ཀྱི་སེམས་རིན་པོ་ཆེ་ལ་བསྔགས་བརྗོད་དང་བསླབ་བྱ་སོགས་མདོར་བསྡུས་ཤིག་གནང་སྟེ་
དགུན་གྱི་རིང་བཅད་རྒྱལ་འབད་ནས་བྱང་ཆུབ་ལམ་གྱི་རིམ་པ་རང་ལ་བློ་སྦྱངས་ཏེ་ཤ་ཆོད་རུས་ཆོད་བྱེད་གོས་ཞེས་ནན་ཏན་ཆེན་པོ་གནང། སེར་འབས་དགེ་གསུམ་གྱི་གྲྭ་ཆང་ཁག་ར་པ་སྟོད། གཞན་ཡང་དགོན་སྡེ་ཁག་བཅས་ལ་མང་འགྱེད། དགའ་

[134A]༄༅། །ལྡན་ཚོགས་ཆེན་ལ་མང་ཇ་སུམ་ཅུ་རྩ་གསུམ། འགྱེད་དངུལ་བལ་ཊམ་རེ་བཅས་སྩལ། ཚེས་ཉེར་དྲུག་ནས་སྐུའི་བཅད་རྒྱ་དམ་པོ་ལ་བཞུགས་ཏེ། རྗེ་བཙུན་སྒྲོལ་དཀར་དང་ཚེ་དཔག་མེད་ལྷ་དགུའི་ལྗགས་བསྙེན་གནང། ཟླ་བ་བཅུ་
གཉིས་པའི་ཚེས་བཅུ་དགུ་ལ་བཅད་རྒྱ་ལྷོད་ནས་བླ་མ་དང་གྲྭ་པ་ལ་སོགས་པའི་སྐྱེ་བོ་མང་པོར་ཕྱག་དབང་དང་ཆོས་འབྲེལ་བཀའ་བསྒོ་སོགས་གང་ཕན་མཛད། ཚེས་ཉེར་གཅིག་ནས་གཡུ་ཐོག་སྤྲུལ་སྐུ་དང་མདའ་དཔོན་བཅས་ནས་སྒྲུབ་སྡེ་བདུན་ཙམ་
གདན་ཞུས་ཀྱི་ཚོགས་དབུར་རྗེ་བླ་མ་ཉིད་སྦྱན་དྲངས་ཏེ་བླ་མ་མཆོད་པ་དང་འབྲེལ་བའི་ཚོགས་འཁོར་ཞབས་བརྟན་འབུལ་བ་སོགས་རྒྱ་ཆེ་བ་ཕུལ་ནས། གསོལ་འདེབས་སུ་བླ་མ་བཀའ་དྲིན་ཆེ་ལུགས་དང་ཞབས་པད་ཡུན་རིང་དུ་བརྟན་ནས་ཆོས་འཁོར་
སྔར་བཞིན་བསྐོར་དགོས་ཚུལ། རྒྱལ་བའི་མཆོག་སྤྲུལ་རིན་པོ་ཆེ་བསྟན་པ་ཡོངས་རྫོགས་ཀྱི་གཙུག་རྒྱན་འགྲན་ཟླ་བྲལ་བཞིག་ཉིད་ནས་མཛད་དགོས་ཞེས་ཞུས་པར་ཞལ་བཞེས་ཙམ་གནང། ཕྱི་དྲོའི་དུས་སུ་སེམས་བསྐྱེད་ཀྱི་གསུང་བཤད་བྱང་ཆུབ་
ཀྱི་སེམས་འདི་ཆོས་ཐམས་ཅད་ཀྱི་རྩ་བ་ཡིན། འདི་ལས་ལྷག་པ་མེད་སྐལ་བ་བཟང་པོ་ཡིན་རྣམ་དཀར་ལ་བརྩོན་དགོས་ཞེས་གསུང་བཤང་མང་པོ་གནང། དེ་ལྟར་རྗེ་འདི་ཉིད་བཤོལ་ཟླ་རྩིས་པའི་དབང་དུ་བྱས་ན་བགྲད་བྱ་བརྒྱད་ཅུ་ཁ་ཡར་ལ་ཉེ་
པར་གཤེགས་ཀྱི་བར་དུ་གདུལ་བྱ་མང་པོ་ལ་ཐེག་པ་ཆེན་པོའི་ཆོས་སྟོན་པ་དང། ལོག་པར་སྨྲ་བ་ཚར་གཅོད་པ་དང་གཞུང་ལུགས་ཀྱི་དོན་རབ་འབྱམས་ལ་འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་ལ་བྱ་བ་མཛད་པ་སོགས་ས་བཅུ་པ་ལ་

[134B] ཆོས་ཀྱི་རྒྱལ་པོ་ཙོང་ཁ་པའི་བསྟན་པ་རིན་པོ་ཆེ་ཉིན་མོ་ལྟར་གསལ་བར་མཛད་པ་ལ་གཞན་གྱི་དྲིང་མི་འཇོག་པའི་ཁྱུ་མཆོག་གི་གནས་རླབས་པོ་ཆེ་བརྙེས་ཤིང། དེའི་
མཐུ་ལས་རྒྱ་ཧོར་བོད་གསུམ་གྱི་སྐྱེ་བོ་ཆེ་ཞིང་འགྱིད་བ་དང་དྲེགས་ཤིང་དཔའ་བ་དང་མཁས་ཤིང་གྲུབ་པ་ཐམས་ཅད་ཀྱིས་གཙུག་གི་ནོར་བུས་ཞབས་ཀྱི་པདྨོ་ལ་ཉེ་བར་བཏུང་མོད་ཀྱི། དེ་ལྟ་ནའང་བདག་ཉིད་ཆེན་པོར་རློམ་པ་དང་མཁས་པའི་ང་རྒྱལ་དང། གཞན་
ཕྱོགས་དམའ་དབབ་པ་ལ་སོགས་པའི་རྣམ་པ་ཅུང་ཟང་ཙམ་ཡང་མི་མཛད་ཀྱི་གཞན་དུ་ན་འཕགས་པའི་རིགས་བཞི་ལ་མཆོག་ཏུ་གཞོལ་བའི་དགེ་སློང་རྣལ་འབྱོར་སྤྱོད་པ་ཚེ་བློས་བཏང་གི་བརྟུལ་ཞུགས་ཉིད་ལྷུར་བཞེས་ཏེ། ཡོན་ཏན་ཐམས་ཅད་ཀྱི་རྩ་བ་ནམ་
འཆི་ངེས་མེད་དང། འཁོར་པའི་ཕུན་ཚོགས་མེ་འོབས་ལྟར་མཐོང་བའི་ལྕག་གཉིས་ཀྱིས་བསྐུལ་ནས། སྙིང་རྗེ་ཆེན་པོ་བཅོས་མ་མ་ཡིན་པས་ཀུན་ནས་བསླངས་པའི་བྱང་ཆུབ་ཀྱི་སེམས་དང་བདག་གཞན་བརྗེ་བའི་བྱང་ཆུབ་ཀྱི་སེམས་ཟབ་མོ་དབུ་མའི་ལྟ་བ་
དང་རིམ་གཉིས་ཀྱིས་ལེགས་པར་བརྒྱན་པའི་ཏིང་ངེ་འཛིན་ཟབ་མོ་ཉམས་སུ་བཞེས་པ་འབའ་ཞིག་ལ་ཀུན་ནས་གཞོལ་པར་མཛད་དེ། ཤིན་ཏུ་དཔག་པར་དཀའ་བའི་རྣམ་པར་ཐར་པའོ། །དེ་དག་ལ་འདི་སྐད་ཅེས་བྱ་སྟེ། གཅིག་ཏུ་དཔེན་པར་བས་ལྟར་གནས་གྱུར་
ཀྱང༑ ༑མི་དབང་དུ་མའི་ཅོད་པན་ནོར་བུས་གཏུགས། །དེ་ལྟ་མོད་ཀྱང་གང་ཐུགས་ང་རྒྱལ་གྱི། །གྲོགས་དང་མི་ལྡན་འདི་ཀོ་ཨེ་མ་མཚར། །རྟག་ཏུ་སྙིང་རྗེ་ཆེན་པོའི་དབང་གྱུར་པས། །སྐྱོ་དལ་མེད་པར་འགྲོ་ལ་དམ་པའི་ཆོས། །འཆད་པར་མཛད་ཀྱང་འཆད་པའི་

[135A]༄༅། །རང་བཞིན་དེ། །རྨི་ལམ་སྒྱུ་མ་མིག་འཁྲུལ་ལྟ་བུར་གཟིགས། །འགྲོ་ཀུན་སྒྲོལ་བའི་ཁུར་ཆེན་རྟག་ཏུ་བསྣམས། །ཆོས་རྣམས་དྲི་ཟའི་གྲོང་གི་འགྲོ་ལྟར་མཁྱེན། །རྡོ་རྗེའི་རྣལ་འབྱོར་སྣང་ཀུན་ལྷའི་རྣམ་རོལ། །གཉིས་སྤང་རླུང་གི་
འགྲོ་འོངས་བཀག་པར་བཀྲ། །ཁྱད་པར་སྐྱབས་མགོན་ཟླ་མེད་རྡོ་རྗེ་འཆང། །གང་གིས་རིགས་ཀྱི་ཅོད་པན་དུ་བཟུང་ཡང། །འདི་བཞིན་འགྲོ་ལ་སྨན་པའི་ཐུགས་བསྐྱེད་པ། །འདི་དག་རྒྱལ་སྲས་ཀུན་གྱིས་རྟོགས་པར་དཀའ། །རྗེ་བཙུན་བླ་མ་དམ་པ་བཀའ་
དྲིན་མཚུངས་པ་མེད་པ་གང་གི་རྣམ་པར་ཐར་པ་རྒྱ་མཚོ་ལྟ་བུ་ལས་ཆ་ཤས་ཙམ་བརྗོད་པར་བྱེད་པའི་གཏམ་དད་པའི་འདབ་བརྒྱ་བཞད་པར་བྱེད་པའི་ཉི་མ་ཞེས་བྱ་བ་ལས་རྗེ་བཙུན་མཆོག་གི་སྤྲུལ་པའི་སྐུའི་རིགས་ཀྱི་ཅོད་པན་དུ་བཞེས་པའི་སྐོར་གྱི་འོད་
ཟེར་ཏེ་དྲུག་པའོ།། །དེ་ནས་ཆུ་རྟའི་གནམ་ལོ་གསར་དུ་ཆོས་པའི་དགའ་སྟོན། དཔལ་ལྡན་ལྷ་མོའི་ཚེས་གཏོར་དང་དགེ་སློང་རྣམས་ལ་ཞབས་ཏོག་སོགས་སྔར་ལྟར་ནས། སྒྲུབ་སྡེ་ཕན་ཚུན་ལ་མང་འགྱེད། རྗེ་སྒྲུབ་ཁང་པའི་དུས་མཆོད་
ཞབས་ཏོག་བསྙེན་བཀུར་དང་རྣམ་པ་ཀུན་ཏུ་སེམས་རྒྱུད་ཆོས་དང་བསྟུན་དགོས་ལུགས་བཅས་གནང། ཁྱད་པར་དུ་སྔར་རྗེ་བླ་མ་ཙོང་ཁ་པ་ཆེན་པོ་བཞུགས་དུས་མི་དྲག་ཞག་ཐམས་ཅད་འུར་ལངས་ཏེ་མཇལ་ཁར་ཕྱིན་པར། ས་སྐྱའི་བླ་མ་ཞིག་གི་
བསམ་པ་ལ་རྗེ་རིན་པོ་ཆེ་ལ་དབང་སྡུད་ཀྱི་ལས་སྟོབས་ཆེན་ཞིག་ཡོད་པ་འདྲ་སྙམ་ནས་ཁོང་པས་སྐུ་མདུན་དུ་ཕྱིན་ཏེ་དབང་སྡུད་ཀྱི་ལས་ལ་ཅི་ཟབ་ཞུས་པས་རྗེ་རིན་པོ་ཆེས་དབང་སྡུད་ལ་རང་རྒྱུད་ཆོས་དང་མཐུན་པ་འདི་རང་ཟབ་པར་གསུང་བ་བཞིན། ཆེས་

[135B] ད་ལྟ་ཕྱི་ནང་གི་མཐུན་རྐྱེ་ན་འཛོམ་པོ་ཡིན་གསུངས། འདི་ལོ་སྒྲུབ་སྡེ་གསུམ་གྱི་དུས་མཆོད་ལ་མ་ཕེབས་ཤིང། སྨོན་ལམ་ཆེན་མོར་མང་ཇ་དང་སྐྱབས་འདུག་ཞུ་
རྟེན་ནང་མཛོད་དང། གོས་དམར་ཡུག་རྒྱན་དྲུག་མ། འགྱེད་དངུལ་ཞོ་རྗེ་བཅས་སྩལ། ཟླ་བ་དང་པོའི་ཆོས་བདུན་ལ་སྐུ་ཁམས་ཅུང་ཞིག་མ་བདེ་བས་མཇལ་ཁ་གནང་རྒྱུ་རྣམས་ཐེན། རྗེ་བླ་ཉིད་ཀྱི་ཐུགས་དམ་བརྟག་པར་ཕེབས་པའི་ཞབས་བརྟན་སྐུ་རིམ་
རྣམས་དང། ཁོ་བོ་ཅག་ནས་ཀྱང་སྙན་འདེབས་ཞུས་པ་སོགས་ཚང་མ་རྗེ་བླ་མ་མཉེས་པ་གསུམ་གྱིས་མཉེས་པར་མཛད་པའི་ཉེ་གནས་དམ་པ་རབ་འབྱམས་པ་བློ་བཟང་དར་རྒྱས་ནས་ཚེམ་པ་མེད་པར་བསྒྲུབས་ཤིང། དེ་ལ་བརྟེན་ནས་གདངས་སྐྱེད་ཀྱང་ཅུང་
ཟང་བཞེས་ཏེ་ཕལ་ཆེར་བདེ་མཚམས་ལྟ་བུར་བཞུགས་ཤིང། རྡོར་སྦོད་ཁ་སྟོན་སྒྲོལ་དཀར་སྐྱབས་དང་ཏྲེ་བོ་ཧོར་ཚང་ཆོས་རྗེ་སོགས་ལ་མཇལ་ཁ་ཡང་གནང། རྡོར་སྦོད་དཔོན་མོར་ཚེ་དབང་དང་དགེ་བསྙེན་གྱི་སྔོམ་པ་བཅས་གནང་ཞིང། ཕྱག་ཕྲེང་
ཞིག་སྩལ་ཏེ་ཁྱེད་ཆོས་ལ་དཀར་པོ་ཡོད་པ་ངེར་ངེང་སེམས་དགའ། འདི་ལོ་བོད་ལ་འོང་ཚོད་ལེགས་པོ་ཡིན། རྒྱལ་བ་ཡབ་སྲས་ཀིས་མཚོན་པའི་བླ་མ་རྣམས་མཇལ་དཀོན་མཆོག་ལ་མཆོད་པ་དགེ་འདུན་ལ་བསྙེན་བཀུར་རྒྱ་ཆེ་བདེ་ཤིན་ཏུ་ལེགས། ད་
དུད་རྣམ་དཀར་ལ་བརྩོན་དགོས་ཞེས་སོགས་སེམས་ལ་ཕན་པའི་བསླབ་བྱ་མད་པོ་གནང། དེ་ནས་ར་ཁ་བྲག་གི་དགེ་སློང་སྦྱི་ནས་དངོས་འབུལ་དད་བཅས་ཏེ་ཞབས་བརྟན་ཕུལ་ནས་གསོལ་བ་བཏབ་པར། བཀའ་ལས། ངེས་སྐྱེ་འཆི་ལ་རང་དབང་ཐོབ་པ་ཞིག་

[136A]༄༅། །མིན་ཡང་ཁྱེད་རང་རྣམས་ནས་དེ་གལ་ཆེན་པོ་ཁ་ཞེ་མེད་པ་དེ་ཙམ་བྱེད་པ་བཀའ་དྲིན་ཆེ། རེ་ཞིག་དགའ་མོ་ཡོང་འགྲོ་ཁྱེད་རང་ཚོས་ཟེར་བ་ལྟར་ངས་ཀྱང་དཀོན་མཆོག་ལ་གསོལ་འདེབས་བྱེད་ཅེས་གནང། ཚེས་བཅོ་ལྔ་སྐོར་ལ་སྐུ་
རྒྱབ་ལ་སྐྲངས་པའི་ཚུལ་ཅུང་ཟད་བཞེས་པར། རྗེ་བླ་མ་ཉིད་ནས་གདུགས་ཤེར། སྒྲོལ་མ། སྤྱི་བསྐང། ལྷ་མོའི་བསྐང་བ། ས་གསུམ་མ་སོགས་ཐོན་གནང་བ་དང། སེར་འབྲས་དགེ་གསུམ་སོགས་ལ་འབུམ་ཚར་ཅི་མང། རྒྱལ་བའི་
བཀའ་འགྱུར་རིན་པོ་ཆེ་ཚར་བཅོ་ལྔ། གདུགས་ཤེར། སྒྲོལ་མ། ས་གསུམ་མ། སྤྱི་བསྐང། ལྷ་མོའི་བསྐང་བ་བཅས་གནང་རྒྱུའི་དགོས་ཆ་རྣམས་གནང། ད་དུང་ཡང་གདངས་སྐྱེད་ཆེར་མ་བྱུང་བས་སྨན་པ་མཁས་བསྡུར་གྱི་གསོས་སྨན་བཞེས་ཤིང་བོད་ཀྱི་
གནས་ཆེན་ལྷ་ས། ར་མོ་ཆེ། དགེ་ལྡན། རྭ་སྒྲེང། བསམ་ཡས། ཁྲ་འབྲུག་བཅས་ལ་སྟོང་མཆོད། གསེར་གསོལ། སྙན་ཤལ་འདོད་གསོལ་དང་བཅས་པ། དཔལ་ལྡན་སྟོང་རྒྱུད་ཚོགས་ཡོངས་ལ་གདུགས་དཀར་བཟློག་ཆེན་ཆེད་གཉེར་སོགས་
མང་དུ་མཛད་ཀྱང་སྐུ་ཁམས་གདངས་སྐྱེད་མ་བཞེས་ཤིང། དེ་ལྟ་མོད་ཀྱི་ལོ་འདིར་ཡང་དཔྱིད་ཆོས་ཚེས་བརྒྱད་རང་ལ་ཚུགས་རྒྱུ་ཡིན་ཞེས་བཀའ་ཕེབས་པར་སྦྱིན་བདག་བླ་མ། གྲྭ་རིགས། ཉེ་གནས་དམ་པ་རབ་འབྱམས་པ་བློ་བཟང་ངར་རྒྱས་
བཅས་ནས། འདི་ལོ་བཀའ་ཆོས་གནང་མི་ཐུབ་ཚུལ་ནན་གྱིས་ཞུས་པར་ཉིད་ཀྱི་བཀའ་ལས། དགེ་བའི་བཤེས་གཉེན་པོ་ཏོ་བ་ཆེན་པོ་སྐུ་ཚེ་རིལ་པོ་ཆོས་དང་འཆད་བས། ཞིང་ལ་ཕེབས་ཀར་ཆོས་འཆད་སར་ཕྱག་ཐལ་མོ་སྦྱར་ནས། སེམས་ཅན་

[136B] འཁྲ་ས་མེད་པ་རྣམས་ཀྱི་འཁྲ་སར་ཤོག་གསུངས་ནས་ཞིང་ལ་གཤེགས་པ་ཡིན། ཉིན་གཅིག་ལས་ཆོས་འཆད་མ་ཐུབ་ཀྱང་བཤད། དེ་ནས་མ་ཐུབ་ན་བཞག་ཆོག་གསུངས་པར། ཉེ་
གནས་རབ་འབྱམས་པ་སོགས་ཀྱི་བློས་མ་བཟོད་པར། སྐུ་ན་སྨིན་པ་དང་བཞེངས་བཞུགས་དཀའ་ལུགས་འདི་འདྲ་རེད་ཅེས་ཨུ་ཚུག་ས་ཆེན་པོས་ཞུས་པར་འོན་དེ་ཁ་བྱེད། འོན་ཀྱང་ཏྲེ་བོ་དཔོན་གཡོག་རྣམས་ཁམས་ནས་ཆོས་ལ་དོན་གཉེར་དེ་ཙམ་
བྱས་ནས་འོངས་ཙ་ན་གསུངས་ནས། ཟླ་བ་གསུམ་པའི་ཚེས་བརྒྱད་ལ་ཏྲེ་བོ་ཧོར་ཚང་དཔོན་གཡོག་རྣམས་དང། འདི་ཁའི་དགེ་སློང་ཁ་ཤས་ལ་ལམ་རིམ་ཆོས་ཐུན་གཅིག་གནང། དེའི་ཕྱི་ཉིན་ཆོས་མཚམས་དང། ཚེས་བཅུ་ལ་སྔོན་མའི་འཕྲོ་ནས་
ཆོས་ཐུན་གཅིག་བཅས་ཁྱོན་ཉི་མ་གཉིས་གནང་ནས་རེ་ཞིག་སྐུ་མཚམས་ལ་བཞུགས། ཟླ་བ་བཞི་པའི་ཚེས་བརྒྱད་ལ་ལོ་ལྟར་གྱི་བཀའ་ཆོས་ཆེན་མོའི་སེམས་བསྐྱེད་མཆོད་པའི་སྐབས་བློན་པོ་ཆེན་པོ་ཇ་སག་ཚེ་རིང་དབང་རྒྱལ་ནས་སྔར་རྒྱུན་ལྟར་
སེམས་བསྐྱེད་ཀྱི་རྫས་རྣམས་ཕུལ། ད་ལམ་ཡང་ཕུལ་ཞིང་ལོ་རྗེས་མར་ཡང་འབུལ་ཞུས་པར། འོ་ན་བཀའ་དྲིན་ཆེ། བཀའ་བློན་རང་ཡང་ཕེབས་གསུང་སྟེ་དགྱེས་ཚོར་ཆེན་པོ་གནང། ལོ་ལྟར་གྱི་བཀའ་ཆོས་ཆེན་མོའི་སེམས་བསྐྱེད་ཀྱི་ཚོགས་
མཆོད་སྐབས་བླ་མ་དམ་པ་ཉིད་ཀྱིས་དབུས། དགེ་སློང་གི་དགེ་འདུན་གྱི་སྡེ་ཆེན་པོ་དང་ཐབས་གཅིག་པ་ལ་བློན་པོ་ཆེན་པོ་ཚེ་རིང་དབང་རྒྱལ་གྱིས། བླ་མ་མཆོད་པ་དང་འབྲེལ་བའི་ཚོགས་མཆོད་བཤམས་ཏེ། དངུལ་གྱི་མཎྜལ་ལ་སོགས་པ་བསྙེན་

[137A]༄༅། །བཀུར་རྨད་དུ་བྱུང་བ་ཕུལ་ནས། ཞབས་པད་བརྟན་དགོས་པའི་གསོལ་བ་བཏབ་པར། ཚུལ་དེ་ལ་དགྱེས་ཚོར་ཆེན་པོས་གསུང་བཤད་མང་པོ་གནང་ཞིང། ཕྱི་དྲོའི་དུས་སུ་སེམས་བསྐྱེད་ཀྱི་གསུང་བཤད་ཀྱང་མང་པོ་སྩལ་བར་
ཕྱག་ཕྱི་རྣམས་སྐུ་འཁྲུགས་བྱུང་དོགས་བློ་གཡེང་དུ་གྱུར་ནའང་ཅུང་ཟད་ཀྱང་སྐྱོན་དུ་མ་གྱུར་ཅིང། དེ་ནུབ་སྐུ་ཁམས་ཀྱང་ཤིན་ཏུ་བདེ་བར་གྱུར། ས་ཟླའི་ཚེས་བཅུ་བཞིའི་ཉིན་རྒྱལ་སྲས་སྤྲུལ་སྐུ་གཙོ་བོར་གྱུར་པའི་སྨྱུང་གནས་གཏོང་མི་རྣམས་ལ། ཐུགས་
རྗེ་ཆེན་པོའི་རྗེས་གནང་དང་ཐེག་པ་ཆེན་པོའི་གསོ་སྤྱོང་གི་སྔོམ་པ་བཅས་སྩལ། རྗེ་བཙུན་བླ་མ་ཉིད་སྐུ་ཁམས་མ་བདེ་ཡང་གསོ་སྦྱོང་སྟན་ཐོག་གཅིག་མ་གནང་ཞིང། ཚེས་བཅོ་ལྔའི་གསོ་སྤྱོང་ཡང་ཐུགས་རུས་ཆེན་པོས་མཛད། དེ་ནས་ཚེས་བཅུ་དྲུག་གི་
ཉིན་རྒྱལ་སྲས་སྤྲུལ་སྐུ་སོགས་གལ་ཆེ་བ་རྣམས་ལ་ཕྱག་དབང་ཡང་གནང། བསྟན་པ་རིན་པོ་ཆེའི་རྒྱུན་དང་སླད་ཀྱི་རྟེན་འབྲེལ་ལ་དགོངས་ནས། གསེར་སྦྱངས་པ་འབའ་ཞིག་ལས་གྲུབ་པའི་བཀའ་འགྱུར་རིན་པོ་ཆེ་བཞེང་བར་བཞེད་ནས། ཕྱག་ན་ཡོད་པའི་
གསེར་རྣམས་གུང་པཎྜི་ཏར་གནང་ནས་བཞེང་དགོས་པའི་བཀའ་དང། དེ་ཡང་ད་ལོ་རང་འགྲིག་པ་བྱེད་དགོས་ཕེབས་པར། ཁོང་ནས་ཀྱང་གུས་པ་ཆེན་པོས་སྤྱི་བོར་ནོས་ཏེ། མཐིང་ཤོག་བཟང་པོ་ལ་གསེར་སྦྱངས་པ་འབའ་ཞིག་ལས་གྲུབ་པའི་པོད་
བརྒྱ་དང་བཅུ་གཅིག་ཆ་ཚང་དང། བྱང་ཆུབ་ལམ་གྱི་རིམ་པ་ཆེན་མོ་དང། སྔགས་རིམ་ཆེན་མོ་གཉིས་པོད་རེ་བཅས་འཇིག་རྟེན་ཀུན་གྱི་མིག་གི་བདུད་རྩི་སྤུངས་པ་ལྟ་བུ། དབུ་ཁང་དང་པོར་ཕན་ཚུན་དུ་དབུ་ལྷ་ཚོན་བྲིས་ལྕགས་སྒིར་གྱི་དཀྱིལ་དུ་མུ་ཏིག་

[137B] གདོང་དར་སུམ་བརྩེགས་ཕར་ཕྱིན་མདོ་རྟགས། གླེགས་ཤིང་མཚལ་གྱིས་བྱུགས་པ་ཡས་སྤང་གི་མཐོངས་ལ་རྟེན་འབྲེལ་སྙིང་པོ་དང། གདོང་སྣེ་ཕན་ཚུན་དུ་གཟུངས་སྔགས་
ལཉྩས་འབུར་དོང་དུ་ཡོད་པ་ལ་གསེར་ཤོག་དང། དེ་ཕྱིན་ལ་གསེར་གྱི་མེ་ཏོག་རིས་ཀྱིས་མཛེས་པ་གླེགས་ཐག་ཐད་མ་མཛད་གོས་དུར་སྨྲིག་གིས་གཏུམས་པ། ཟངས་ཚ་གསེར་མའི་གླེགས་ཆབ་རྡོ་རྗེ་གཟུགས་རྐོས་མ་འཕྲ་ལྡན། ཀུན་དགའ་ར་བ་ཚོན་
རྩི་གསེར་ཤོག་གིས་ཕྱུག་པ་བཅས་གསར་དུ་བསྐྲུན་པའི་སྐུ་རྒྱུར་གསེར་ཐུར་སྲང་བཞི་བརྒྱ་དང་གསུམ། བཟང་གོས་གསེར་མ་སྤུས་ལེགས་ཡུག་ཕྱེད་ལྔ་དང། མཛོད་གོས་དུར་སྨྲིག་ཡུག་ལྔ། གོས་ལིང་དང་ཆུ་རྩེ་འདྲེས་མ་ཡུག་ཉི་ཤུ། མུ་ཏིག་སྤུས་
ལེགས་སྲན་མ་ཙམ་རྡོག་ཉིས་བརྒྱ་དང་ཉི་ཤུ་རྩ་དྲུག་རྣམས་ངོ་ཐོག་དང། ཨེ་སྙེའི་བྲིས་པ་ལྟོ་གར་བ་བཞི་དང་བྱིངས་བྲིས་ཤོག་པ་བསྡོམས་མི་དགུ་བཅུ་གོ་བརྒྱད། དགེ་བཤེས་ཞུས་དག་པ་བརྒྱད། ལྷ་བྲིས། ཤིང་རྐོས། གསེར་འདུལ། ཚེམ་བུ་བ་
བཅས་བཟོ་ཕྲན་མི་ཉི་ཤུ་རྩ་གཅིག་ལག་གཡོག་མི་ཉི་ཤུ་རྩ་བདུན་བཅས་གྱི་ལས་རྒྱུན་རིང་གི་ཕོགས་དང་ཟུར་གསོས། གླ་ཡོན་དང། ལེགས་གནང། འཛུགས་སྒང་གྲོལ་གསུམ་གྱི་སྟོན་མོ་གནང་ཆ་དང། གཞུང་སར་གླེགས་ཤིང་དང་ཤོག་བུའི་རིན་
ཕུལ་བ་བཅས་ལ་དངུལ་གྱི་མཎྜལ་སྣེ་འདོགས་ཅན། ན་བཟའ་ཆ་འགྲིག་དངུལ་དང་གོས་ཆེན། ཕོ་མོའི་རྒྱན་གོས་རྟ་སྒ་འཁོར། དྲེའུ། མཛོ་མོ། ཁ་བཏགས་ཆེ་ཆུང་སོགས་ཡང་ཏིག་དངུལ་རྐྱང་ཐོག་དངོས་པོའི་རི་གོང་བསྣན་བ་བཅས་ཁྱོན་དངུལ་སྲང་

[138A]༄༅། །སུམ་སྟོང་བརྒྱད་བརྒྱ་དགུ་བཅུ་གོ་ལྔ་ཞོ་དོ་སྐར་ལྔ་བཅས་ཕུལ་ནས་བཀའ་འགྱུར་རིན་པོ་ཆེ་གསར་བཞེངས་རྨད་དུ་བྱུང་བ་གནང། འདི་སྐབས་ལི་ཐང་གི་བཀའ་འགྱུར་མཚལ་པར་མ་དེ་ཤིན་ཏུ་དག་པ་ཞིག་ཡོད་འདུག་པས། སྡེ་པ་
ཨ་འབུམ་བཀྲ་ཤིས་ལ་ཞུ་ཡིག་ཕུལ་ནས། ཤོག་བུའི་རིན་ཡོན་སོགས་སླར་འབུལ་རྒྱུར་བྱས་ནས། ཤོག་བུའི་སྤུས་ལེགས་དང་མཚལ་གར་བ་བཅས་ཀྱིས་ཕུན་སུམ་ཚོགས་པ་ཞིག་ཡོང་བར་གྱིས་གསུང་བ་ལྟར། ཉེ་གནས་རབ་འབྱམས་པས་ཨ་
འབུམ་ལ་ཞུས་པར། ཨ་འབུམ་ནས་ཀྱང་ཁས་ལེན་ཡང་དག་པར་ཞུས་ཏེ། འཕྲལ་དུ་ལི་ཐང་བྱམས་པ་གླིང་གི་མཁན་པོ། དབུ་ཆོས་སོགས་ལ་མོལ་ནས་ཡོང་བའི་ཁས་ལེན་ཞུས། སྐབས་ཤིག་བླ་མ་རིན་པོ་ཆེར་སྙུན་དྲི་བའི་ཕྱིར་ནོ་ཡོན་པཎྜི་ཏ་
འོངས་ཏེ་རྗེ་བླ་མ་ཉིད་ནས་བཀའ་འགྱུར་བཞེང་བའི་མགོ་འཕྲལ་འཛུགས་མཛད་པ་ཤིན་ཏུ་བཀའ་དྲིན་ཆེ་ཞེས་ཞུས་པའི་ལན་དུ། བཀའ་ལས། གསེར་གྱི་བཀའ་འགྱུར་ལྟ་ཞོག་རྡོ་རྗེ་གཅོད་པ་ཙམ་བཞེངས་རྒྱུ་བྱུང་ནའང་བསོད་ནམས་ཆེན་པོ་ཡིན། དེས་ན་
ད་དུང་དེའི་སྟེང་དུ་རྗེ་ཙོང་ཁ་པ་ཆེན་པོའི་གསུང་མདོ་སྔགས་ཀྱི་ལམ་རིམ་གཉིས་ཀྱང་བཞེང་བཞེས་ཞལ་ཏ་གནང། དེ་རྗེས་སྐབས་ཤིག་ཏུ་བཀའ་འགྱུར་རིན་པོ་ཆེ་གསར་བཞེང་གི་འཛུགས་སྒང་གྲོལ་གསུམ་གྱི་སྟོན་མོ་གཟབ་རྒྱས་སྩལ་བའི་སྐུ་སྐལ་དང་
ཞབས་བརྟན་བཅས་ཆབས་གཅིག་ཏུ་འབུལ་བར་རྡོ་རིང་ནས་ཞབས་དྲུང་ངོ་གཡོག་ཁ་ཤས་བྱོན་ཞིང་དངོས་འབུལ་རྒྱ་ཆེ་བ་བཅས་ཕུལ་ཏེ། རྗེ་བླ་མ་ཉིད་སྐུ་ཁམས་མི་བདེ་བའི་ཚུལ་འདི་མྱུར་དུ་གཞི་མེད་སངས་གདངས་གནང་ནས་སྔར་བཞིན་བསྟན་པ་

[138B] ཕྲན་རྣམས་ཀྱང་ལོ་ལྟར་སྔར་རྒྱུན་བཞིན་ཞབས་བརྟན་དངོས་འབུལ་དང་མཇལ་ཁ་ཞུས་ཆོག་པ་དགོས་ཚུལ་ནན་ཏན་ཆེན་པོས་ཞུས་པར། རྗེ་བླ་མ་ཉིད་ནས་ལན་དུ། འོ༑ དེ་ཁྱེད་རང་སྔར་
དཔོན་པོ་དེ་ཉིད་ཀྱི་དུས་ནས་ང་ལ་དག་སྣད་ཆེན་པོ་མཛད་པ་དེང་སེང་གི་བར་ཐམས་ཅད་དུ་མ་འགྱུར་བ་བློ་བརྟན་པོའི་སྒོ་ནས་གཅེས་ནོར་གྱི་འབུལ་བ་དང་བཅས་རིང་དུ་འཚོ་དགོས་པའི་ཞབས་བརྟན་ཡང་ནས་ཡང་དུ་ཕུལ་བཀའ་དྲིན་ཆེ་བྱུང། ད་ན་ཚོད་རང་གིས་
གཏུགས་པས་ལྡང་འདུག་སོགས་གང་ས་ནས། ན་ནིང་ནས་ད་ལོའི་བར་རང་ལ་ཞན་དུ་སོང་འདུག་ཀྱང་ཁྱེད་རྣམས་ནས་གང་གསུང་ལྟར་དཀོན་མཆོག་ལ་གསོལ་བ་བཏབ་ན་མི་འགྲུབ་པ་མི་ཡོང་བས་གསོལ་འདེབས་གང་དྲག་ཞུ་བ་ཡིན་གནང། ཡང་སྐབས་
ཤིག་སྐུ་ཁམས་ཅུང་ཟད་ཞན་པ་ཞིག་ལ་སྔ་མོ་ཞིག་ནོ་ཡོན་པཎྜི་ཏ་དཔོན་གཡོག་ཉུང་བསྡུས་བཅས་འོངས་ནས་དངུལ་དཀར་གྱི་མཎྜལ་སོགས་དངོས་འབུལ་རྒྱ་ཆེར་བཏེག་སྟེ་བསྟན་པའི་གནས་ཚུལ་སོགས་ལུགས་གཉིས་ཀྱི་སྒོ་ནས་གསོལ་འདེབས་གང་ཤེས་ཞུས་
པར༑ བླ་མ་དམ་པ་ཉིད་ཀྱི་བཀའ་ལས། དེ་ཁ་ཡོང་གསུང་ཞིང་གསོལ་ཇ་བཞེས་པའི་དུས་སུ་ད་ནི་ན་ཆོད་རང་གིས་གཏུགས་པ་བཅས་ཅི་འདྲ་འོང་མི་ཤེས། པཎྜི་ཏ་རང་ནས་བཀའ་འགྱུར་དང་ལམ་རིམ། སྔགས་རིམ་ཆེན་མོ་བཅས་ཀྱི་མཇུག་ཚགས་སུ་ཚུད་པ་
མགྱོགས་ཆོས་སུམ་སོང་བ་སྤུས་གང་གཙང་མཛད་ཅིང། ཞོགས་ཀའི་མཆོད་མཇལ་སོགས་རྣམ་དཀར་ལ་བརྩོན་པ་སྡར་ལས་མ་གཡོས་པ་མཛོད། ཟླ་བོ་འདི་རྣམས་ལའང་ལ་བ་རྒྱུ་ཅད་མེད་ཅེས་གསུངས་ཤིང་ཁོ་བོ་ཅག་ནས་ཕུལ་བའི་འཇིགས་བྱིད་ཀྱི་སྐུ་

[139A]༄༅། །ཞིག་ཡོད་པ་དེ་པཎྜི་ཏ་ལ་གནང། དེ་ལྟར་སྦྱིན་བདག་ཆེན་པོ་གཉིས་དང། རྒྱལ་དབང་ཐམས་ཅད་མཁྱེན་པ་ཆེན་པོ། ཁོ་བོ་ཅག་རྒྱལ་ཚབ་རིན་པོ་ཆེ་བཅས་ནས་ཀྱང་དངོས་སྐྱེས་དང་བཅས་ཏེ་བརྟན་བཞུགས་ཀྱང་ཕུལ་ཞིང། རྒྱལ་
དབང་མཆོག་གི་སྤྲུལ་སྐུ་རིན་པོ་ཆེ་གསེར་གྱི་ཁྲི་ཆེན་པོར་མངའ་གསོལ་བའི་ཕྱིར། གོང་མ་ཆེན་པོའི་ལུང་གིས་མངགས་པའི་མི་དྲག་ཁལ་ཁའི་སྦའ་དུར་ཅང་ཅུན་དབང། ཕུ་ཅིང་ཨམ་བན། ཨརྐྱ་ཁོ་ཐོག་ཐུ། ཀོང་ཡེ་ཕུ་ལིད་རྣམས་དང། བོད་དུ་རྒྱུན་
བཞུགས་ཀྱི་ཨམ་བན་གཉིས། སྦྱར་སྦི་དང་ཙོང་ཡེ། ཕོགས་དཔོན་སོགས་ནས་རང་རང་གི་ཆེ་འགྱིད་སྤངས་ཏེ། རྗེ་བླ་མ་འདི་ཉིད་ཀྱི་སྐུ་མདུན་དུ་བཅར་ནས་ཞབས་ཀྱི་པདྨོ་ལ་མགོ་བོས་གཏུགས་ཏེ། ཞབས་པད་བརྟན་དགོས་པའི་གསོལ་བ་བཏབ་ཅིང་
ཁལ་ཁའི་སྦཱ་དུར་ཅང་ཅུན་ཆིང་དབང་ནས། རང་གིས་སྡར་གོང་མ་ཆེན་པོའི་རྒྱལ་སྲིད་ཆེན་པོའི་དོན་དུ་གཡོན་རུའི་ཕྱོགས་སུ་དཔུང་ཆེན་གྱི་མགོ་པར་ཕྱིན་དུས་མི་མང་པོ་གསོད་དགོས་བྱུང་བ་རྣམས་ལ་སྙིང་ཐག་པ་ནས་བཤགས་པ་ཕུལ་ཞིང། རྗེ་བླ་མ་ཉིད་རྒྱལ་
བ་བྱམས་པ་དངོས་ཡིན་པར་མོས་ནས་བྱམས་པའི་རྗེས་གནང་དང་སྒྲོལ་ལྗང་གི་རྗེས་གནང་རྣམས་ཞུས་ཤིང། ཀོང་ཡེ་ཕུ་ལིང་ནས་ཚེ་གཟུངས་ཀྱི་ལྗགས་ལུང་བཅས་ཞུས་པར་དགྱེས་བཞིན་དུ་གནང། གཞན་ཡང་དཔལ་ལྡན་འབྲས་སྤུངས། རི་བོ་དགེ་
ལྡན། སེ་ར་ཐེག་ཆེན་གླིང་བཅས་ཀྱི་གྲྭ་རིགས་སྤྱི་སྒེར་དང། བླ་མ་ལས་སྣེ་སོགས་ནས་ཀྱང་རང་རང་གི་འབྱོར་པ་དང་བསྟུན་པའི་ཞབས་བརྟན་དང། རྒྱུད་སྟོད་སྨད། སྐུ་སྐྱེ་ཆེ་ཆུང། བླ་མ། གྲྭ་པ། སྦྱིན་བདག་ཆེ་ཆུང་ཐམས་ཅད་དང། སྒྲུབ་སྡེ་ཕན་

[139B] ཁྱབ་བདག་རྡོ་རྗེ་འཆང་ཆེན་པོ་ཉིད་སྐྱེ་འཆི་ལ་དབང་འབྱོར་པས་ཉིན་གཉིས་གསུམ་ཙམ་རེ་སྐུ་ཁམས་གདངས་ཚུལ་རེ་བཞེས། ཁྱད་པར་ཕུར་བུ་ལྕོག་གི་དགེ་སློང་
རྣམས་ཀྱིས་རང་རང་གི་དངོས་འབྱོར་དང་བསྟུན་པའི་ཞབས་བརྟན་ལ་ཞལ་འདེབས་བསྡུས་པའི་ཐོག་ནས་སེར་ཚོགས་ཆེན་ལ་མང་ཇ། གྲྭ་ཚང་སོ་སོར་གྲྭ་ཇ་བཅས་བཏང་ཞིང་ཞལ་འདེབས་ཀྱི་ཕུད་ནས་དངུལ་དཀར་གྱི་མཎྜལ། མཛོད་བཏགས། དངུལ་སྲང་
གསུམ་བཅས་དངོས་འབུལ་ཕུལ་ནས། རྗེ་འགྲོ་བའི་མགོན་པོ་བཀའ་དྲིན་ཅན་ཉིད་སྐུ་ཁམས་གདངས་ཚུལ་མྱུར་དུ་བཞེས་ཏེ། ཞབས་པད་ཡུན་རིང་དུ་བརྟན་པ་དང། དགེ་སློང་རྣམས་ཀྱང་སྐྱེ་བ་འདི་དང་མ་འོངས་པའི་སྐྱེ་བརྒྱུད་ཐམས་ཅད་དུ་རྗེས་སུ་འཛིན་
པའི་སྐྱབས་འཇུག་བཅས་བརྒྱུད་ནས་ཞུས་པར། རྗེ་བླ་མ་ཉིད་ཀྱི་བཀའ་ལས། འོ༑ དགེ་སློང་རྣམས་ནས་བླ་མ་ལ་དད་འདུན་རྩེ་གཅིག་པས་ཞབས་བརྟན་དུ་ཞལ་འདེབས་བསྡུ་བ་དང། རང་རང་གིས་སྒྲུབ་པ་བཅས་བྱེད་པ་ཤིན་ཏུ་ལེགས། ངེད་རང་ཚོགས་
ནས་ཆོས་ཀྱི་གླེང་མོ་དང་ཆོས་ཀྱི་བསླབ་བྱ་ཚིག་རེ་ཚིག་གཉིས་ལས་མ་བྱུང་ཡང་ཁྱེད་ཚོའི་རྣ་བའི་ལམ་དུ་སྐྱེལ་འདོད། ནད་འདི་གཞི་ཆེ་བ་རང་མི་འདུག་ཙ་ན་དགའ་མོ་ཡོང་འགྲོ་ངེས་ཀྱང་ཁྱེད་རང་ཚོས་ཟེར་བ་ལྟར་འདུན་པ་དང་དཀོན་མཆོག་ལ་གསོལ་འདེབས་
གང་དྲག་བྱེད། ཁྱེད་རང་ཚོ་ཡང་ཐུགས་མཐུན་པ་དང་ཐུགས་དམ་ལ་གང་བརྩོན་མཛོད་ཅེས་ཕེབས། དེ་དུས་རྗེ་བཙུན་འགྲོ་བའི་མགོན་པོ་རྒྱལ་དབང་ཐམས་ཅད་མཁྱེན་པ་ཆེན་པོའི་མཆོག་གི་སྤྲུལ་པའི་སྐུ་གསེར་གྱི་ཁྲི་ཆེན་པོ་ལ་མངའ་གསོལ་བའི་དུས་སུ་

[140A]༄༅། །ཁོ་བོ་ཅག་དབུས་སུ་ཕྱིན་པར། ལམ་དུ་ཕྱག་མཛོད་རབ་འབྱམས་པ་གཏོང་བ་གནང་སྟེ། བཀའ་ཤོག་སྩལ་བ་ལྟར་སྙུན་འདྲིའི་ལན་ཕུལ་བར་དགྱེས་པ་ཆེན་པོ་གནང། ཁོ་བོ་ཅག་སྙེ་ཐང་དུ་འབྱོར་ནས་རྗེ་བླ་མ་རྡོ་རྗེ་འཆད་ཆེན་པོར་སྐུའི་མཚམས་
འདྲི་ཞུ་བ་དང་སྙུན་གཞིའི་ཚུལ་བཞེས་པ་ལ་མྱུར་དུ་གདངས་སྐྱེད་བཞེས་པའི་ཞབས་འདེགས་སུ་ཨེ་འགྱུར་སྙམ་སྟེ། འཚོ་བྱེད་དགེ་སློང་ཆེད་དུ་གཉེར་ནས་སྐུ་མདུན་དུ་བཏང་བར་དགྱེས་པ་བླ་ན་མེད་པ་གནང་ཞིང། སྨན་གྱི་འཕྲོད་བ་ཞེས་ཕུལ་བ་རྣམས་ཀྱང་
བདག་གིར་མཛད། དེ་ཡང༑ རྗེ་བཙུན་བླ་མ་དམ་པ་འདི་ཉིད་བསམ་གྱིས་མི་ཁྱབ་པའི་རིམ་བཟུང་འཇུག་གི་ངོ་བོ་མངོན་དུ་མཛད་ཟིན་བས་ངེས་དོན་དུ་སྐྱེ་འཆི་སྙུན་བགྲེས་ལ་སོགས་པའི་སྐྱོན་གྱི་ཆ་ཙམ་ཡང་མི་མངའ་བ་གདོན་མི་ཟ་མོད། གདུལ་བྱ་རྣམས་ཀྱི་
སྣང་ངོར་བློ་གྲོས་རབ་ཏུ་དམན་ཅིང་གདུལ་དཀའ་བའི་སྐྱེ་བོ་རྟག་འཛིན་ཅན་རྣམས་དམ་པའི་ཆོས་ལ་བསྐུལ་བར་བཞེང་པ་དང། རྣམ་པ་གཅིག་ཏུ་ཡེ་ཤེས་ཀྱི་སྐུ་དྲི་མ་མེད་པས་ཕྱོགས་བཅུའི་ཞིང་རབ་འབྱམས་རྣམས་དང་ཁྱད་པར་དགའ་ལྡན་གྱི་གནས་དམ་
པར་ཡོངས་སུ་དག་པའི་སྤྱོད་པ་བླ་ན་མེད་པ་རྣམས་ལ་རོལ་པར་བཞེད་ཅིང། ཞིང་འདི་ལྟ་བུར་ཡང་དུས་ཀྱི་མཐའ་རབ་ཏུ་བཟོད་དཀའ་བ་མངོན་པར་གྱུར་པའི་མཐུས་སྙུན་གྱི་རྣམ་པ་བཞེས་པ་དེ་གདངས་སྐྱེད་ཅུང་ཟད་ཀྱང་མ་བཞེས་པར་མ་ཟད་རིམ་གྱིས་ལྕིར་
ཕེབས་པའི་ཚུལ་དང། བཀའི་ཕེབས་ཚོགས་སུའང་རྒྱལ་བའི་མཆོག་སྤྲུལ་རིན་པོ་ཆེ་གསེར་ཁྲིར་མངའ་གསོལ་མ་མཛད་ཀྱི་བར་དུ་སྐྱོན་འགྱུར་མི་འོང་ཞེས་ཕེབས་པར་བརྟེན། རྗེ་བླ་མའི་ཞབས་འབྲིང་གི་བྱ་བ་སྒྲུབ་པ་ལ་སྨོན་ལམ་ཡོངས་སུ་གྲུབ་པའི་ཉེ་

[140B] རྗེ་ཉིད་ཀྱི་བཀའ་
ལས༑ རྒྱལ་བའི་བཀའ་ནི་བསྒྲགས་སོང། གདུགས་ཤེར། ཚེ་སྒྲུབ། ཚེ་མདོ། ཚེ་གཟུངས། བརྒྱ་བཞི། སྒྲོལ་མ། བསྐང་གསོ་སོགས་ནི་འདི་ལས་ལྷག་པ་སྒྲུབ་རྒྱུ་མེད། ད་དེ་ཐོག་ཏུ་བཟང་སྤྱོད་དང་སྨན་ཆོ་ག་འཐོང། དེས་མ་ཕན་ན་ནད་པ་འཆི་འདོད་པ་
ཡིན༑ ཞེས་བཀའ་གདམས་པ་རྣམས་གསུང་བ་ཡིན་ཞེས་ཕེབས། ཉེ་གནས་རབ་འབྱམས་པ་ནས་ཀྱང་བཀའ་ལེགས་པར་དང་དུ་བླངས་ཏེ། གྲྭ་ཇ་དེང་མང་ཇ་སོགས་ལ་བཟང་སྤྱོད་དང་སྨན་ཆོག་ཏོན་པས་དགེ་འདུན་རྣམས་ཀྱང་ཐུགས་ཤིན་ཏུ་སྐྱོ་ཞིང། གྲྭ་ས་
ཆེན་པོ་གསུམ་གྱིས་མཚོན་བསམ་མཐའི་གནས་སུ་གཅིག་པུར་བཞུགས་པའི་དགེ་སློང་རི་ཁྲོད་འཛིན་པ་ཚུན་ཆོད་ཀྱིས། རྗེ་བཙུན་དམ་པ་འདི་ལྟ་བུ་བསྟན་འགྲོའི་དཔལ་དུ་མི་བཞུགས་ན་བསྟན་པ་རིན་པོ་ཆེ་ཉམས་སུ་ལེན་པ་པོའི་སྐྱེས་བུ་རྣམས་དང་བཅས་པ་ཆུ་
དང་བྲལ་བའི་པདྨོ་ལྟར་གྱུར་པར་གོར་མ་ཆག་སྙམ་ནས་རང་རང་གི་བློ་ནུས་དང་བསྟུན་པའི་ཞབས་བརྟན་རིམ་གྲོ་དེ་ཕན་ཆད་ལ་གཏུགས་ས་མེད་པར་མཛད་ནའང། ཐ་མལ་གྱི་ངོར་གདངས་སྐྱེད་ཀྱི་ཚུལ་མ་བཞེས། དེ་དུས་ཁོ་བོ་རྗེ་བཙུན་མཆོག་གི་སྤྲུལ་པའི་སྐུ་
གསེར་གྱི་ཁྲི་ཆེན་པོར་མངའ་གསོལ་བའི་དུས་དང་བསྟུན་ནས། ཕོ་བྲང་ཆེན་པོ་པོ་ཏ་ལར་ཡོད་པ་དང་དུས་འགྲིག་པར་བརྟེན། རང་ཉིད་ཀྱང་རྗེ་བཙུན་བླ་མ་དམ་པ་གང་གི་ཞལ་མཇལ་འདོད་ཤིན་ཏུ་ཆེ་བར་མ་ཟད། རྗེ་བླ་མའང་ཐུགས་བཞེད་ཆེར་གནང་གིན་ཡོ་

[141A]༄༅། །འདུག་པས་ཀྱང་མཚམས་སྦྱར་ཏེ། རྒྱལ་དབང་རྗེ་བཙུན་མཆོག་སྤྲུལ་རིན་པོ་ཆེར་སྙན་ཞུས་དང་བཅས་ནས། གདན་ས་ཆེན་པོར་སྐུ་མདུན་དུ་བཅར་བར་རྗེ་བཙུན་བླ་མ་དམ་པ་བཀའ་དྲིན་མཚུངས་བ་མེད་པ་ཉིད་ནས་ཞལ་མངོན་དུ་གྱུར་
མ་ཐག་ཐུགས་བརྩེ་བ་ཆེན་པོས་དགྱེས་ཉམས་བླ་ན་མ་མཆིས་པ་གནང། དེ་སྐབས་ཆབ་ཀྱི་སྙུན་གཞི་བབས་ལྕི་ངེས་ཀྱི་ཚུལ་བཞེས་པའི་སྐུ་སྐྲངས་ཆེ་ཞིང་ལྗགས་དབུགས་འཚང་བ། སྐུ་གཟུགས་ལྕི་བ་སོགས་སྐྱེ་བོ་ཕལ་པ་ལྟར་ན་རང་བཞིན་གྱི་གཏམ་
སྨྲ་བ་ལའང་སྦྱོར་མི་བཟོད་པའི་ཚུལ་དུ་བཞུགས་ཀྱང་དང་ཚུལ་དེ་དག་ལ་ཅུང་ཟད་ཀྱང་མི་དགོངས་པར། རྒྱལ་བའི་གསུང་རབ་དྲི་མ་མེད་པའི་དཀའ་བའི་གནད་རྣམས་སྒོམ་སྟོབས་ཀྱི་སྒོ་ནས་གཏན་ལ་འབེབས་པ་ཉིད་ལྷུར་བཞེས་ཏེ། དེ་དུས་ཁོ་བོ་ཅག་
ལའང་དཔལ་ཆོས་ཀྱི་གྲགས་པའི་ལེགས་པར་བཤད་པ་ཚད་མ་རྣམ་འགྲེལ་གྱི་རིགས་པའི་སྒོ་ནས་བདེན་པ་བཞི་མི་རྟག་ལ་སོགས་བཅུ་དྲུག་གི་གནས་ལུགས་དང། ཚུལ་དེ་ལ་བརྟེན་ནས་རྟེན་ཅིང་འབྲེལ་པར་འབྱུང་བ་ལུགས་འབྱུང་གིས་གང་ཟག་རྣམས་
འཁོར་ལུགས་དང། ལུགས་ལྡོག་གིས་གྲོལ་བར་འགྱུར་ཚུལ་གྱི་དཀའ་གནད་ལས་བརྩམས་པའི་གསུང་གླེང་དང་སྐུ་རྩེད་ཀྱང་ཡང་ཡང་གནང། དོན་གྱི་སླད་དུ་མཚན་ནས་སྨོས་ཏེ་མཁན་རིན་པོ་ཆེ་རྗེ་བཙུན་བློ་བཟང་ཆོས་འཕེལ་ལའང་སེམས་
ཙམ་པས་གཟུགས་ཕྱི་རོལ་དོན་མིན་པར་འདོད་ལུགས་ཀྱི་དཀའ་གནད་ལས་བརྩམས་པའི་གསུང་གླེང་ཡང་མཛད། ཁོ་བོ་ཅག་ལ་ཁ་ཟས་དང་དངོས་པོའི་རིགས་ལེགས་བཤད་ཀྱི་བཀའ་མཆིད་ལ་སོགས་པ་དང་བཅས་རིང་དུ་འཚོ་བའི་བཀའ་དྲིན་ཟླ་མེད་པ་

[141B] ངོས་ཅ་གནས་ཀྱང་རང་གི་ཚོགས་རྫོགས་བ་དང། ཚེ་རབས་ཐམས་ཅད་དུ་བླ་མ་མཆོག་གིས་འབྲལ་བ་མེད་པར་རྗེས་སུ་བཟུང་བའི་ཆེད་དུ་དམིགས་ནས་སྐུའི་ཚེ་དབང་དང་འབྲེལ་བའི་ཞབས་བརྟན་གཅིག་དང། དགེ་སློང་རི་ཁྲོད་པ་རྣམས་དང་ལྷན་ཅིག་
བླ་མ་མཆོད་པ་དང་འབྲེལ་བའི་བརྟན་བཞུགས་བཅས་ཕུལ་བ་རྣམས་ལའང་དགྱེས་པ་ཆེན་པོས་བཀའ་བཞེས་ཀྱང་གནང་ཞིང། གསོལ་བ་བཏབ་པ་ལྟར་ལྗགས་དབུགས་ཀྱང་འཚང་ཚུལ་མེད་ཅིང་ཐུགས་རིག་ཤིན་ཏུ་དྭངས་པ། བཞེད་བཞུགས་སླ་བ་བཅས་
གནད་བས་དེར་འཁོད་ཚང་མ་བློ་བདེ་ཞིང། རྗེ་བླ་མ་ཉིད་ནས་བསྟན་པ་རིན་པོ་ཆེ་མི་ཉམས་ཤིང་ཡུན་དུ་གནས་པའི་ཕྱིར་གསར་བཞེངས་གནང་བའི་རྒྱལ་བའི་བཀའ་འགྱུར་རིན་པོ་ཆེ་གསེར་སྦྱངས་པ་འབའ་ཞིག་ལས་གྲུབ་པ་དེའང་ཕལ་ཆེར་ཚགས་སུ་ཚུད་ཟིན་
པས་བོད་ཁ་ཤས་ལ་མེ་ཏོག་འཐོར་དགོས་པའི་བཀའ་གནང་བ་ལྟར་མེ་ཏོག་ཀྱང་གཏོར་ཞིང། ཆོས་གྲྭ་ཆེན་མོའི་ཆོས་ཀྱི་གདན་ཁྲིའི་སྟེང་ནས་བྱང་ཆུབ་ལམ་གྱི་རིམ་པའི་ཉམས་མགུར་གྱི་ཆོས་འཆད་དགོས་པའི་བཀའ་གནང་བའང་རྗེ་བླ་མ་མཉེས་པར་བྱེད་པའི་
སྒྲུབ་པའི་མཆོད་པར་དམིགས་ནས་སྦྱི་བོས་ནོས་པ་རྣམས་ལ་དགྱེས་པ་བླ་ན་མ་མཆིས་པ་གནང། དུས་དེ་དག་གི་ཚེ་ཡང་རྒྱལ་བའི་བསྟན་པ་རིན་པོ་ཆེའི་སྙིང་པོ་སོ་སོ་ཐར་པའི་བཅས་མཚམས་ཕྲ་མོ་ལས་ཀྱང་མི་འདའ་བ་ཉིད་ཐུགས་ཉམས་ཀྱི་གཙོ་བོར་བཞེས་ཏེ་
སྨན་པ་རྣམས་དང་ཞབས་འབྲིང་པ། དགུང་བློན་ཆེན་པོ་པཎྜི་ཏ་སོགས་ནས་སྐུ་ན་ཕེབས་ཆེ་སྟབས་སྐུ་རླུང་གི་སྙུན་གཞི་ལ་ཕན་པར་རེ་ནས་སིང་པོ་ཅུང་ཟད་ཞུས་པར་ཡང། ཐུགས་མ་བདེ་བའི་ཚུལ་གྱིས་སིང་པོ་དེ་སྲོག་རླུང་ལ་གནོད་ཀྱིན་འདུག་ཅེས་གསུངས་

[142A]༄༅། །ནས་སྦོང་བར་མཛད། དེར་ཁོ་བོ་ཅག་སྐུ་མདུན་ན་ཡོད་སྐབས་ངོས་ཅག་དང་བློན་པོ་ཆེན་པོ་གུང་པཎྜི་ཏ་སོགས་ནས་སྙུན་གྱི་ཚུལ་འདི་མྱུར་དུ་གདངས་ནས། སངས་རྒྱས་ཀྱི་བསྟན་པའི་སྙིང་པོ་ཆོས་ཀྱི་རྒྱལ་པོ་ཙོང་ཁ་བ་ཆེན་པོའི་བསྟན་པ་རིན་
པོ་ཆེའི་དཔལ་དུ་ཞབས་པད་བརྟན་ཅིང། ཁྱད་པར་དུ་རྒྱལ་དབང་མཆོག་གི་སྤྲུལ་བའི་སྐུ་རིན་པོ་ཆེར་མདོ་དང་སྔགས་ཀྱི་ལེགས་པར་བཤད་པའི་བདུད་རྩིའི་སྐྱེས་མང་དུ་གནང་དགོས་ཚུལ་གསོལ་བ་བཏབ་པར། བཀའ་ལས། ངེད་ཀྱིན་ཚ་འདིའི་རྩ་རྐྱེན་
མཐར་ཐུག་པ་བརྗོད་ན། ངེད་ནས་བསྟན་འགྲོ་ལ་ཕན་བདེ་སྒྲུབ་རྒྱུའི་ཐབས་ཀྱི་གཙོ་བོ་ནི་བྱང་ཆུབ་ལམ་གྱི་རིམ་པའི་འཆད་ཉན་འདི་ཡིན་པ་ལ། འདི་ལོ་འཆད་ཉན་བྱེད་མ་ཐུབ་པ་དེ་ལ་བརྟེན་ནས་ཡིད་ཆད་པ་ཞིག་བྱུང། དེ་ནས་ན་ཚ་ཡང་ལྕིར་སོང་པ་ཡིན་
ཞེས་ཕེབས་པར། དེ་ལྟ་བུའི་བསྟན་པ་རིན་པོ་ཆེ་འཇིག་རྟེན་གྱི་ཁམས་སུ་མི་ཉམས་པར་བྱ་བ་ལ་རང་གི་སྐུ་སོག་ལའང་ལྟོས་པ་མེད་པའི་གོ་ཆ་དེ་ལྟ་བུ་བཞེས་པས་དགོངས་ཤིན་ཏུ་དག་ཀྱང། ད་དུང་ཐུགས་བསྐྱེད་ཀྱི་གོ་ཆ་ཆེར་བཞེས་ཏེ། སྐྱོ་ངལ་གྱི་ཚུལ་དེ་
ལྟ་བུ་གཏན་ནས་མི་མཛད་པར། ཞབས་པད་ཡུན་རིང་དུ་བརྟན་དགོས་པའི་རྒྱུ་མཚན་ཞུས་ཤིང། ཁྱད་པར་དུ་བློན་པོ་ཆེན་པོ་གུང་པཎྜི་ཏ་ནས་ཕྱག་དང་བཅས་ཏེ། འདི་ལོ་ལམ་གྱི་རིམ་པའི་བཀའ་ཆོས་གནང་མི་ཐུབ་པའི་རྩ་བ་གཅིག་སྐུ་ཁམས་ཧ་ཅང་
གིས་གདངས་པ་མེད་སྟབས། བདག་ཅག་གསོལ་འདེབས་པ་རྣམས་ནས་བློས་མ་བཟོད་དེ། འདི་ལོ་བཤོལ་བ་གནང་དགོས་ཚུལ་སླབ་དོན་ཞུས་པ་ལ་བརྟེན་པ་ཡིན་ཅིང། དེ་དང། ཁ་སང་སྐུ་རླུང་ལ་ཕན་དུ་རེ་ནས་སྨན་ཆང་ཅུང་ཟད་ཨུ་ཚུགས་ཀྱིས་ཞུས་

[142B] རང་ཅག་བསམ་བ་རྣམ་པར་དག་པའི་ཁུངས་སུ་བྱས་པ་ཡིན་ཀྱང་མ་རིག་པའི་དབང་དུ་སོང་བས་སྐྱོན་དུ་གྱུར་འདུག་པ་སྙིང་ཐག་པ་ནས་བཤགས་པ་འབུལ་བས་ཐུགས་བརྩེ་བས་བཟོད་པར་བཞེས་ནས་ཞབས་པད་བརྟན་དགོས་པར་གསོལ་བ་བཏབ་
སོང་བར་བློ་འཁྲིད་པའི་ཞལ་བཞེས་ཙམ་ཞིག་གནང། ཡེ་ཤེས་སྐུ་ལ་ཡེ་ཤེས་ཞིང། །ཞིང་ལ་ཆུ་དྲོད་ལྟར་མཛེས་ཀྱང། །ཡང་ཡང་དགོངས་པའི་དམ་བཅའ་མཆོག་མཆོག་ཏུ་བརྟན་ན་ཨེ་མ་ཧོ། །དེ་སྐབས་སྲིད་ཞིའི་གཙུག་རྒྱན་ཐམས་ཅད་མཁྱེན་ཅིང་
གཟིགས་པ་ཆེན་པོ་ནས་ཀྱང། མགྲོན་གཉེར་དགེ་སློང་བསྐལ་བཟང་ཆེད་དུ་གཏོང་གནང་གིས། དངུལ་གྱི་མཎྜལ་ལ་སོགས་པའི་གནང་སྐྱེས་དང་བཅས་ཏེ་བརྟན་བཞུགས་འབུལ་བ་གནང། དེར་ཁོ་བོ་ཅག་སྐུ་མདུན་ནས་ཕྱིར་འོངས་དུས། རྗེ་བླ་མ་
རྡོ་རྗེ་འཆང་ཆེན་པོ་ངང་ཡང་ཡང་མི་མཇལ་བ་ཨེ་ཡིན་སྙམ་ནས་སེམས་ཤིན་ཏུ་སྐྱོ་ཡང། རྟེན་འབྲེལ་ལ་བསམས་ནས་སྲན་བཙུགས་ཤིང། ཚེ་རབས་ཐམས་ཅད་དུ་རྗེས་སུ་འཛིན་བའི་སྨོན་ལམ་གྱིས་མཚམས་སྦྱར་ནས་སྐྱབས་འཇུག་ངང་ཁྱད་པར་མྱུར་
དུ་སྙུན་གྱི་རྣམ་པ་འདི་གཞི་མེད་སིང་གདངས་སུ་སོང་སྟེ། བདག་བཀྲ་ཤིས་ལྷུན་པོ་ཕྱོགས་སུ་མ་ལོག་གོང་ཕོ་བྲང་པོ་ཏ་ལར་ཕེབས་ཐུབ་པ་ཞིག་གནང་དགོས་ཞུས་པར། དེ་ཁ་བྱེད་ཅེས་གནང། དེ་ནས་ཞག་གཅིག་གཉིས་སོང་མཚམས་སུ་རྗེ་ཉིད་ཀྱི་
བཀའ་ལས། རྒྱལ་བའི་མཆོག་སྤྲུལ་རིན་པོ་ཆེ་གསེར་གྱི་ཁྲི་ཆེན་པོར་མངའ་གསོལ་བའི་ལེགས་འབུལ་དང། བཀའ་འགྱུར་རིན་པོ་ཆེ་གསེར་ཆོས་བཞེངས་པའི་སྐུ་ཡོན། སེར་སྨད་གྲྭ་ཁང་གསར་བཞེང་བ་འགོ་བྱེད་འུལ་མི་དང་བཅས་པ་ལ་འཛུགས་

[143A]༄༅། །སྟོན་རྣམས་འཕྲལ་དུ་གྱིས། ཞེས་བཀའ་ཕེབས་ནན་ཏན་མཛད་པ་ལྟར། ཉེ་གནས་རབ་འབྱམས་པ་ནས་བཀའ་སྤྱི་བོར་ནོས་ཏེ་གྲྭ་བསྒྲིགས་ནས་ཟླ་བ་བརྒྱད་པའི་ཚེས་གཉིས་ཀྱི་ཉིན་སེར་ཐེག་ཆེན་གླིང་པའི་ལེགས་འབུལ་དང་
ཆབས་གཅིག་པར་སྲིད་ཞེའི་གཙུག་རྒྱན་དུས་གསུམ་རྒྱལ་བའི་དབང་པོ་རྗེ་བཙུན་མཆོག་སྤྲུལ་རིན་པོ་ཆེ་མི་འཇིགས་གདོང་ལྔས་བཏེག་པའི་གསེར་གྱི་ཁྲི་ཆེན་པོར་མངའ་གསོལ་མཛད་པའི་རྟེན་འབྲེལ་གྱི་སྒོ་འཕར་དབྱེ་བའི་ཕྱིར་ལྷ་རྫས་རྩེར་སོན་དྲི་
མ་མེད་པ། དངུལ་སྲང་ལྔ་བཅུ་ལས་གྲུབ་པའི་མཎྜལ་དར་ཚོན་སྣ་ལྔའི་སྣེ་འདོགས་ཅན། སྐུ་རྟེན་རྒྱལ་བ་ཚེ་མཐའ་ཡས་པའི་སྣང་བརྙན། གསུང་རྟེན་ཚེ་མདོ་གསེར་བྲིས་མ། ཐུགས་རྟེན་བཀའ་གདམས་གདུང་རྟེན། དུང་དཀར་དར་སྣ་ལྔའི་
སྣེ་འདོགས་ཅན། ཐེག་ཆེན་གན་དྲིལ་རྡོར་བཅས། སྐུའི་ཉེར་དཔྱད་ཆ་ཚང། གསེར་ཐུར་སྲང་ལྔ། དངུལ་རྟ་རྨིག་མ་བརྒྱད། རྒྱ་གར་དང་བལ་ཊམ་གྱི་རྡོ་ཚད་ལྔ། གོས་རྒྱན་བཞི་དམར་པོ་ཡུག་མང་ལྷུག་སེར་པོ་ཡུག་མཛོད་ཇུས་དམར་ལྗང་
ཡུག་རེ། གསེར་གཞི་མ་སེར་པོ་ཡུག་ཇུས་དམར་མེ་ཏོག་མ་ཡུག་ལྔ། བཅད་ལྡན་དམར་སེར་ཡུག་རེ། ལྗང་སེར་མེ་ཏོག་མ་ཡུག་ཇུས་དམར་ཆེ་བདུན་མ་ཡུག་མཐུན་ཐི་དུད་ཁ་ཡུག་རྡོ་རྗེ་སེང་ལམ་མ་ཡུག་ཀྲོང་དོན་འབྲུག་རིས་མ་ཡུག་
གཉིས། སྔོ་སྐྱ་མེ་ཏོག་མ་ཡུག་སྔོ་ནག་མེ་ཏོག་མ་དང་སྤྲིན་རིས་མ་ཡུག་རེ། རྒྱན་བཞི་མཆིན་ཁ་དང་དམར་པོ་ཡུག་རེ། འཇམ་སང་དུར་སྨྲིག་མ་ཡུག་ཤིན་ཏུ་ཧུའི་མཐུན་ཐི་ཡུག་ལྔ། ཇུས་མཆིན་ཁ་སྤྲིན་རིས་མ་ཡུག་ཇུས་དཀར་པོ་ཡུག་བཅས་སོ་

[143B] སྨན་རྙིད་ཡུག་ལྔ། ཨ་ཀ་རུ་དུམ་གཉིས། ཇ་འཁོར་དྲུག་བཅུ། མཛོད་བཏགས་དྲི་མེད་ལྔ་བཅུ་སོགས་ཟང་ཟིང་གི་མཆོད་པ་ཤིན་ཏུ་རྒྱ་ཆེ་བ། ལེགས་བཤད་ཀྱི་བཀའ་མཆིད། ན་མཿ་ཨཱརྱ་ལོ་ཀེ་ཤྭ་རཱ་ཡ། རིང་ནས་སྙིང་རྗེའི་འོད་ཞགས་
རིང་པོས་ནི། །འགྲོ་ལ་དམ་དུ་འཁྱུད་པའི་རྩེ་དགའ་ལ། །རྣམ་པར་རོལ་པའི་འདུ་བྱེད་མི་ལྷོད་པ། །ཁྱབ་བདག་འཁོར་ལོའི་མགོན་པོ་ཞབས་བརྟན་ཤོག་ཅེས་གསུངས་པའི་བསྟོད་ཕྱག་གི་ཡུལ་དུ་གྱུར་པ་སྔོན་གྱི་མཐའ་མི་མངོན་པའི་སྲིད་པ་ནས་ད་ལྟའི་བར་དུ་རང་
ལ་མ་ལྟར་དུ་བརྩེ་བ། ཐབས་སྣ་ཚོགས་ནས་བུ་ལྟར་དུ་སྐྱོང་བ་རྣམས་ལ་དྲིན་ལན་ལོག་འཇལ་ཁོ་ནས་སྒོ་སྣ་ཚོགས་ཀྱིས་གནོད་འཚེ་བྱེད་བ་རྣམས་ལའང། གནོད་ལན་ཕན་པ་ཁོ་ན་སྒྲུབ་པ་སྙིང་རྗེའི་གཞན་དབང་ཅན། སྐུ་འཕྲེང་ཐམས་ཅད་དེ་འདྲ་བའི་རང་བཞིན་
ཅན་འཕགས་པ་སྤྱན་རས་གཟིགས་དབང་ཕྱུག་རྒྱལ་བ་ཐམས་ཅད་ཀྱི་སྲས་ཀྱི་ཚུལ་བཟུང་ནས། རིས་མེད་པའི་སེམས་ཅན་ཐམས་ཅད་སངས་རྒྱས་ཀྱི་ས་ལ་འགོད་པ་ལ་རང་དོན་གྱི་འཁྲི་བ་མེད་པ། སྐྱབས་མགོན་བློ་བཟང་བསྟན་པའི་དབང་ཕྱག་ཉིད་སྐུ་སྔ་མའི་
མཛད་པ་རྫོགས་པ་དང་སྐད་ཅིག་ཀྱང་དུས་ལས་མ་ཡོལ་བར་ཕྱི་མཚན་དཔེ་དང་ནང་སྤངས་རྟོགས་ཀྱི་ཡོན་ཏན་གྱིས་མངོན་པར་མཐོ་བ་ཉི་མ་ཤར་བ་སྦར་མོས་མི་ཁེབས་པ་ལྟར་ངོ་མཚར་བྱེ་བ་དང་ལྡན་པའི་སྐུ་མཆོག་མཚན་ཐོས་ན་དགའ་བ། སྐུ་མཐོང་ན་དགའ་
བ༑ མཐོང་ཐོས་དྲན་རེག་གིས་འགྲོ་བ་རྣམས་ལ་ཐར་པའི་དགའ་སྟོན་སྩོལ་བ་ཐམས་ཅད་མཁྱེན་གཟིགས་ཆེན་བོ་ཉིད་གོང་མ་འདག་པོ་ཆེན་པོས་ཡིད་བཞིན་གྱི་ནོར་བུ་རིན་པོ་ཆེ་ཁ་བ་ཅན་པ་རྣམས་ཀྱི་མཆོད་པའི་ཞིང་དུ་གནང་བ་འདི་ལ་འཇིག་རྟེན་གྱི་ཁམས་

[144A]༄༅། །ཐམས་ཅད་རིན་པོ་ཆེ་སྣ་བདུན་གྱིས་བཀང་སྟེ། ཉིན་རེ་བཞིན་ཕུལ་ཡང་བཀའ་དྲིན་བསབ་པར་ག་ལ་ནུས། ཞེས་སོགས་དང་བཅས་པའི་འབུལ་ཐོ་རྗེ་ཉིད་ནས་ལྗགས་བཀོད་གནང་བ་བཅས་དང། ཁོ་བོ་ཅིག་ལའང། ན་མཿ་ཨཱརྱ་
ལོ་ཀེ་ཤརཱ་ཡ། ཁྱབ་བདག་རྡོ་རྗེ་འཆང་དབང་བློ་བཟང་གྲགས། །གསུང་གི་གསང་བའི་མཛོད་ཀྱི་དཔལ་ལྡན་པ། །སངས་རྒྱས་ཐུགས་ཀྱི་ཡེ་ཤེས་རོལ་པ་ཅན། །ཟླ་མེད་བླ་མའི་ཞབས་ལ་གསོལ་བ་འདེབས། ཞེས་གསུངས་པའི་བསྟོད་ཕྱག་གི་
ཡུལ་དུ་གྱུར་པ་རིགས་ལྡན་འཇམ་དཔལ་གྲགས་པ་སོགས་དུས་ཀྱི་འཁོར་ལོའི་བཤད་སྲོལ་རྒྱུད་སྡེ་གཞན་དང་མི་འདྲ་བ་སོགས་ཀྱི་སྒོ་ནས་དྲང་སྲོང་ཉི་མའི་ཤིང་རྟ་ལ་སོགས་པ་ཤེས་དང་ཤེས་བྱ་གཅིག་པའི་སྐུར་སྒྱུར་བྱེད་ཀྱི་ཉེ་ལམ་ཟབ་མོས་ཐུན་མོང་
མ་ཡིན་པའི་གདུལ་བྱ་རྣམས་སྨིན་པར་མཛད་པ་རིགས་ལྡན་འཇམ་དཔལ་གྲགས་པ་ནས་བཟུངས་དེ་ལྟའི་བར་དུ་སྐུ་གསུང་ཐུགས་དང་མཛད་པ་སྣ་ཚོགས་པས་སྐལ་ལྡན་གྱི་གདུལ་བྱ་རྣམས་རྡོ་རྗེ་འཆང་གི་གོ་འཕང་ལ་འགོད་པར་མཛད་པ། ཤམྦྷ་
ལའི་གྲོང་ཁྱེར་བྱེ་བ་ཕྲག་དགུ་བཅུ་རྩ་དྲུག་ཞབས་ཀྱི་པདྨོས་མནན་ཏེ། ཁ་སྦྱོར་ཡན་ལག་བདུན་ལྡན་གྱི་གོ་འཕང་ལ་འགོད་པར་མཛད་ཅིང། ཕྱི་དུར་སྨྲིག་ཟོལ་གྱིས་བསྟན་པའི་རྩ་བ་སོ་སོ་ཐར་པའི་ཡན་ལག་གི་ཆ་ཕྲ་མོ་ཙམ་ཡང་མ་ཉམས་པར་
འཛིན་པ། ཞེས་བྱ་བ་ལ་སོགས་པའི་བཀའ་དྲིན་བླ་ན་མེད་པའི་བཀའི་གཟེངས་བསྟོད་དང་བཅས་པའི་གནང་སྐྱེས་རྨད་དུ་བྱུང་བ་དང་རྒྱལ་ཚབ་ནོ་མིན་ཧན་དེ་མོ་སྤྲུལ་པའི་སྐུ་རིན་པོ་ཆེར་ཡང་གཟེངས་བསྟོད་ཀྱི་བཀའ་དང་གནང་སྐྱེས་བཅས་བླ་ན་

[144B] དེ་དག་ཉེ་གནས་རབ་འབྱམས་པས་ལྷག་ཆད་མེད་པར་བསྒྲུབས་ནས་རི་ཁྲོད་གདན་ས་ཆེན་པོར་རྡོ་རྗེ་འཆང་ཆེན་པོ་ཉིད་ཀྱི་དྲུང་དུ་སླར་ལོག་སྟེ་གང་ཅིའི་གནས་ལུགས་དང་ཐུགས་གྲྭ་ཤིན་ཏུ་འགྲིག་པར་བྱུང་ལུགས། རྒྱལ་
བའི་བཀའ་འགྱུར་རིན་པོ་ཆེ་གསར་བཞེངས་གནང་བ་ཟླ་བ་བརྒྱད་པའི་ཚེས་བཅུ་གཉིས་ཀྱི་ཉིན་རི་ཁྲོད་དུ་ཚང་མ་གདན་འདྲེན་ཞུས་ཆོག་པ་ཡོད་པས། དེས་ན་བླ་མའི་སྐུ་ཞབས་སྐུ་ངོས་ནས་རྡོ་རྗེ་སློབ་དཔོན་མཛད་དེ་རབ་ཏུ་གནས་པའི་ཆོ་ག་གནང་
དགོས་ལུགས། གོང་མ་ཆེན་པོ་ནས་སྐྱབས་མགོན་རྒྱལ་དབང་མཆོག་སྤྲུལ་རིན་པོ་ཆེ་གསེར་གྱི་ཁྲི་འཕང་མཐོན་པོར་མངའ་གསོལ་བའི་ཆེད་དུ་བཀས་མངགས་པའི་ཁལ་ཁའི་ཅང་ཅུན་སྦཱ་དུར་ཆིང་དབང་ཚེ་བརྟན་སྐྱབས། ཕུ་ཅིང་ཨམ་བན་
ཨརྐྱ་ཁོ་ཐོག་ཐུ། ནང་བློན་ཆེན་པོའི་བུ་ཀོང་ཡེ་ཨེ་ཕུ་ཕུ་ལིང་སོགས་དང། ལྷ་སར་རྒྱུན་བཞུགས་ཀྱི་སྐུ་ཚབ་ཇི་ཕུ་ཏཱ་ཤིན་ཏུ་དང་ཧུ་ཡེ་ཏཱ་ཤིན་སོགས་སྐུ་མདུན་དུ་སྐུའི་མཚམས་ཞུ་དང་མཇལ་ཕྱག་ལ་མྱུར་དུ་བཅར་རྩིས་ཡོད་ལུགས་རྣམས་ཞིབ་ཏུ་ཞུས་
པར༑ རྗེ་བཙུན་བླ་མ་གང་གི་གསུང་ལས། རྒྱལ་དབང་མཆོག་གི་སྤྲུལ་པའི་སྐུ་རིན་པོ་ཆེ་ཁྲི་ཕེབས་ཀྱི་ལེགས་འབུལ་མཐར་ཕྱིན་པས་བློ་བདེ་ཞིང་ཤིན་ཏུ་ལེགས། རྒྱའི་མི་དྲག་རྣམས་གཙམ་ལ་འོང་ནའང་འོང་ཆོ་ག་བཀའ་འགྱུར་རིན་པོ་ཆེ་དང་རྗེ་རིན་པོ་
ཆེའི་མདོ་སྔགས་ཀྱི་ལམ་རིམ་རྣམས་གདན་འདྲེན་ཞུས་ནས་རབ་གནས་རྒྱས་པ་རང་ཞིག་བྱེད་དགོས་ཞེས་པ་ཙམ་ལས་བཀའ་ཆེར་མི་ཕེབས་པར་ཕལ་ཆེར་ཐུགས་དམ་ཟབ་མོའི་རིམ་པ་ལ་རྩེ་གཅིག་ཏུ་གཞོལ་བར་མཛད། དེ་ཡང་མཁས་བཙུན་བཟང་

[145A]༄༅། །གསུམ་གྱི་ཡོན་ཏན་རྨད་དུ་བྱུང་བའི་བདུད་རྩིས་ཐུགས་ཀྱི་བུམ་བཟང་ལྷག་པར་གཏམས་ཤིང། དབེན་པའི་རི་ཁྲོད་དུ་རྒྱལ་བ་དགྱེས་བའི་ལམ་བཟང་རྣམས་རྩེ་གཅིག་ཏུ་སྒྲུབ་པའི་རྒྱལ་མཚན་བརྟན་པོ་བཟུང་བས་གྲུབ་པའི་གོ་
འཕང་མཐོན་པོར་གཤེགས་པའི་དཔལ་ལྡན་བླ་མ་དམ་པ་འདི་ཉིད་དགུང་ལོ་བརྒྱད་ཅུ་བརྒལ་ཙམ་གྱི་བར་འདིར་འཆད་རྩོང་རྩོམ་གསུམ་དང་ཐོས་བསམ་སྒོམ་གསུམ་གྱི་སྒོ་ནས་གསུང་རབ་ཀུན་གྱི་སྙིང་པོ་ཤཱཀྱའི་རྒྱལ་པོའི་བསྟན་པ་རིན་པོ་ཆེ་ཉིན་
མོ་ལྟར་ཆེས་ཆེར་གསལ་བར་མཛད་ཅིང། ཁྱད་པར་དུ་ལམ་གྱི་གཙོ་བོ་རྣམ་པ་གསུམ་སྲོག་ཤིང་དུ་བྱས་པའི་བྱང་ཆུབ་ལམ་གྱི་རིམ་པ་ཐོག་མཐའ་བར་གསུམ་དུ་དགེ་བའི་དོན་དང་ཚིག་འབྲུ་བཟང་པོས་རྒྱུན་རིང་པོའི་བར་དུ་འཆད་ཉན་མཛད་པས་
ཤར་ཕྱོགས་རྒྱ་མཚོ་ཆེན་པོ་ནས་ནུབ་ཕྱོགས་ཁ་ཆེའི་ཡུལ་གྲུའི་པར་དུ་འཁོར་ལོ་གསུམ་གྱི་བྱ་བ་སྤྱི་དང། ཡང་སྒོས་རང་གི་སེམས་རྒྱུད་ཐ་རྒོད་གྱོང་པོ་འདུལ་བའི་ཕྱིར་ངེས་འབྱུང་དང་བྱང་ཆུབ་ཀྱི་སེམས། ཡང་དག་པའི་ལྟ་བ། ལམ་རིམ་པ་
གཉིས་དང་བཅས་པ་ལ་མྱོང་བ་ཐོན་ངེས་ཀྱི་སྒོམ་སྒྲུབ་མཛད་པའི་སྡོམ་བརྩོན་སྡེ་སྣོད་འཛིན་པས་ཁྱབ་པར་མཛད་དེ། སྔར་སྨོས་པ་བཞིན་གྱི་རྟག་འཛིན་ཅན་གྱི་འདུལ་བྱ་རྣམས་མི་རྟག་པའི་ཆོས་ལ་བསྐུལ་བའི་ཕྱིར་རེ་ཞིག་དགོངས་པ་གཞན་དུ་གཏང་
པའི་སྔ་ལྟས་སུ་ལོ་འདི་ནང་དུ་ས་ཆེན་པོ་ཡང་ཡང་གཡོ་བ་དང། སྤྲིན་གྱི་དཔྱད་པ་ཤིན་ཏུ་ངན་པ་དང། གང་གི་གསུང་ལས་སྐྱེས་པའི་སློབ་མ་རྣམས་ལ་ཉི་ཟླ་གཟས་བཟུང་བ་ལ་སོགས་པའི་རྨི་ལམ་ངན་པ་ལན་ཅིག་མིན་པར་རྨིས་པའང་འགྲོ་བའི་

[145B] ནག་ཕྱོགས་ཆོས་མིན་སྤྱོད་པ་རྣམས་སྟོབས་རྒྱས་པའི་འབྲས་རྟགས་སུ་སེར་ཐེག་ཆེན་གླིང་གི་ནང་ཚན། སྨད་གྲྭ་ཚང་གི་འདུ་ཁང་ལ་སྔར་མ་གྲགས་པའི་བསྲེག་ཟའི་གནོད་པ་བབས་པ་སོགས་
མངོན་དུ་གྱུར་ཅིང། ངང་ཚུལ་དེ་ལྟ་བུ་རྡོ་རྗེ་འཛིན་པ་ཆེན་པོ་དེ་ཉིད་ཀྱི་སློབ་མའི་ཚོགས་ཀྱིས་རིག་པར་གྱུར་ནས་དཀོན་མཆོག་རིན་པོ་ཆེ་རྣམ་པ་གསུམ་གྱི་ཐུགས་རྗེ་བསྐུལ་བ་དང་རྗེ་བླ་མ་ཉིད་ལ་གསོལ་བ་འདེབས་པ་རྣམས་སྩལ་དུ་བཏོན་ཅིང་མགོན་པོ་
བླ་ན་མེད་པ་འདི་ཉིད་བཀའ་བཞིན་སྒྲུབ་པའི་མཆོད་པས་མཉེས་པར་བྱེད་པའི་ཉེ་གནས་རབ་འབྱམས་པ་བློ་བཟང་ངར་རྒྱས་ནས་ཅི་ཤོག་ཕངས་མེད་ཀྱིས་ཞབས་བརྟན་ཅི་མ་གྲོ་བསྒྲུབ་པར་མཛད་ཀྱང་གོང་སྨོས་ཚེས་དེའི་སྔ་དྲོ་སྐུ་མདུན་ན་ཡོད་པ་ཀུན་གྱིས་
ཐོས་ཙམ་དུ་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་བདག་བསྐྱེད་ཉེར་བསྡུ་དང་བཅས་པ་ཞིག་མཛད། དེའི་མཇུག་ཏུ་གཞིའི་སྟོང་པ་རྣམ་པ་བཞི། ལམ་གྱི་སྟོང་པ་བཞི་དང་བསྲེ་བའི་རྡོ་རྗེའི་རྣལ་འབྱོར་ཟབ་མོ་ལ་ཐུགས་གཞོལ་བར་མཛད། དེ་
གོང་ནས་ཆོས་བརྒྱད་ཀྱི་སྤྲོས་པ་སྤོང་བ་ལ་གཙོ་བོར་མཛད་པས་ཞལ་འདོན་སྒྲ་བཅས་ཀྱི་རིགས་མི་གནང་ཡང། འདི་དུས་སུ་གནང་བ་འདི་སྐལ་ལྡན་གྱི་གདུལ་བྱ་རྣམས་ལ་ལམ་འདིའི་སྒོ་ནས་མཆོག་འགྲུབ་པར་བྱེད་དོ་ཞེས་ཤེས་པར་བྱ་བའི་ཆེད་
ཡིན་ཅིང། དུས་རྒྱུན་དུ་བྱང་ཆུབ་སེམས་འགྲེལ་དང་ཚད་མའི་ལམ་དསྒྲིགས། བཞི་བརྒྱ་པ་སོགས་ལྗགས་སྐྱོང་དང་ཕྱག་དཔེ་གཟིགས་རྟོག་གནང་ནས་ཉམས་བཞེས་མཛད་ཀྱིན་ཡོད་པ་དེ་ཉིན་དམིགས་གིས་དཔེ་ཆ་ཆེར་མི་མཐོང་བར་

[146A]༄༅། །དག་འདོན་བྱེད་པ་རྣམས་ཀྱང་ངག་ནས་མི་འགྲོ་འདུག་སྔར་དབང་པོ་དང་མིག་སོགས་གསལ་བའི་དུས་སུ་ཧུར་བསྐྱེད་བྱས་ནས་ཨེ་ཡོང་བལྟས་པ་ཡིན། ད་ནི་འགྱོད་པ་སྤུ་ཙམ་ཡང་མེད་གསུང། ཉེ་གནས་རབ་འབྱམས་པ་ནས་
ངེད་ཚོས་དཔེ་ཀློག་བྱས་ནས་སྙན་དུ་ཕུལ་ན་ཞུས་པར། ད་ཁྱེད་ཚོས་བསྐྱར་བའི་རེ་བ་མ་བྱེད་གསུངས། ཞབས་འབྲིང་པ་འཕྲིན་ལས་ནས། བླ་མ་རིན་པོ་ཆེ་ཁ་སང་སྐུ་ཞབས་པཎ་ཆེན་ཐམས་ཅད་མཁྱེན་པ་ཆེན་པོ་འདིར་ཆིབས་བསྐྱོང་གནང་སྐབས་
ཞབས་པད་བརྟན་དགོས་པའི་བཀའ་ནན་ཆེན་པོ་དེ་ཙམ་ཕེབས་དོན་བཞིན་བླ་མའི་སྐུ་ཞབས་ནས་ཀྱང་ཞལ་བཞེས་གནང་བལྟོས་བཅས་ཐམས་ཅད་བློ་བདེ་བའི་སྐབས་འདིར་དགོངས་པ་གཞན་དུ་གཏད་དེ། ངེད་བལྟོས་བཅས་ཐམས་ཅད་བྱིའུ་ཕྲུག་
ཐང་སྐྱུར་ལྟ་བུ་མཛད་ན་ངེད་རྣམས་ཇི་ལྟར་བྱ། བདག་ལྟ་བུ་རྣམས་ཀྱིས་འདོན་པ་སྒྲ་དག་གསལ་གསུམ་བྱས་ནས་བཏོན་པ་ལས། བླ་མའི་སྐུ་ཞབས་ཀྱིས་ཐུགས་ལ་དགོངས་པ་ཙམ་གྱིས་ཆོག་ཚུལ་སོགས་མིག་ནས་མཆི་མ་དང་བཅས་ཏེ་གུས་པས་
ཞུས་པར། རྗེ་བླ་མ་ཉིད་ཀྱི་བཀའ་ལས། འོ༑ དེ་ཡིན་ངེད་རང་ཚོ་བློ་འདུན་གཅིག་པ་བྱས་ནས་འདུན་པ་གཏོང་ཞེས་ཕེབས། ཕྱི་དྲོ་བྱམས་པས་དམ་བཅས་ཀྱི་གཟུངས་དང་ཁྲོ་བོ་བཅུའི་གཟུངས་བཅས་ཞལ་འདོན་དང་ཁྱད་པར་དུ་རྡོར་བཟླས་ལ་སོགས་
པ་བསྲེ་བའི་སྐོར་དང་སྟོང་ཉིད་བསྒོམ་པ་ལ་གཙོ་བོར་མཛད་པས་ཉེ་གནས་རབ་འབྱམས་པ་བློ་བཟང་དར་རྒྱས་ཀྱིས། བླ་མ་རིན་པོ་ཆེ་ཞལ་འདོན་གནང་ལུགས་སོགས་ཁ་སང་ནས་དང་ཅུང་མི་འདྲ་བར་འདུག་པ། ཕྲན་རྣམས་ནི་རྨོངས་བ་མུན་ནག་གི་མི་རེད་

[146B] །འདི་འདྲ་ཡོང་གསུང་བའི་བསླབ་དོན་སེམས་ལ་འཆང་རྒྱུ་ཞིག་གནང་དགོས། ཞེས་ལན་གསུམ་གསོལ་
པ་བཏབ་བར། ལབ་རྒྱུ་འདི་ཡོད་སྙམ་པ་ཅི་ཡང་མེད་ཅེས་ཕེབས་ཏེ་ཞལ་འདོན་ཁོན་ལ་ཐུགས་གཞོལ་བར་བཞུགས། དྲཱི་སྲོད་ཀྱི་དུས་སུ་བློན་པོ་ཆེན་པོ་གུང་པཎྜི་ཏའང་ཞབས་འདེགས་སུ་ཕེབས་ཤིང། རྗེ་བླ་མ་ཉིད་རྟག་ཏུ་ཐུགས་དམ་ལ་གཞོལ་བཞིན་
པའི་ངན་ནས། ཆུ་པོ་རྟ་ཡི་ལོས་ཏོན་ཟླ་འབྲིང་པོའི་ཡར་ངོའི་ཚེས་གཉིས་ཀྱི་དགོངས་མོའི་མཚན་གྱི་སུམ་གཉིས་སོང་བའི་དུས་སུ། བདག་ཅག་ཐམས་ཅད་ཀྱི་ཨམ་འདྲིས་པའི་མཛའ་བཤེས་ཆེན་པོ་རྗེ་བཙུན་བླ་མ་དམ་པ་དེ་ཉིད་ཀྱི་ཞལ་ནས། རྗེ་ལྕང་སྐྱ་རིན་པོ་ཆེ་
དང་ཨརྐྱ་ཞབས་དྲུནྷ་སོགས་གོང་ཨམ་ཆེན་པོའི་ལས་དོན་འདི་ཙམ་ཡོད་བཞིན་དུ་ཆོས་ལ་དོན་གཉེར་མཛད་པ་ཤིན་ཏུ་བཟང་ཞེས་ཕེབས་ནས། འོད་གསལ་ཉི་མ་ཆོས་ཀྱི་སྐུ་མཐར་ཐུག་ཨཱི་དབྱིངས་སུ་རེ་ཞིག་བཞུགས་སོ། །དེའི་ཚེ་འཁོར་པར་འཇུག་ལྡོག་གི་རྩ་བ་
ཀུན་རྟོག་གི་བཞོན་པ་ཐམས་ཅད་བཅོམ་པའི་རྒྱུ་མཚན་ནི་འདི་ལྟ་བུའི་ཞེས་ཤེས་པར་བྱ་བའི་ཆེད་དུ་ནམ་མཁའ་རྡུལ་དང་རླུང་གི་ཚོགས་ཐམས་ཅད་དང་བྲལ་ཤིང། ཆུ་འཛིན་ནི་པདྨ་དང་གདུགས་དང་དྲ་ཕྱེད་ཀྱི་དབྱིབས་སོགས་ཡ་མཚན་ཅན་སྣ་ཚོགས་ཀྱིས་
ཁྱབ་ཅིང། ལས་དག་པ་རྣམས་ཀྱི་སྣང་ངོད་ལྷ་རྣམས་ཀྱིས་རོལ་མོའི་སྒྲ་སྒྲོག་ཅིང་མངོན་པར་མཆོད་པ་རབ་ཏུ་གསལ་བར་གྱུར། སྐུ་ལུས་ཀྱང་ཁམ་ཁུབ་དུ་གྱུར་པ་སོགས་ཀྱི་ཉེས་པ་ཅུང་ཟད་གྱད་མེད་པར་སྐུ་གཟི་མདངས་དང་ལྡན་པར་བཞུགས་ལ། སང་ཉིན་

[147A]༄༅། །ཚེས་གསུམ་གྱི་སྲོང་འཁོར་ལ་ཆོས་ཀྱི་སྐུ་ལ་མཉམ་པར་བཞག་པ་ལས་ལོངས་སྤྱོད་རྫོགས་པའི་སྐུར་བཞེངས་ཏེ། དགའ་ལྡན་ཆོས་ཀྱི་ཕོ་བྲང་དུ་རྒྱལ་ཚབ་དམ་པ་བྱམས་པ་མགོན་པོ་དང། ནམ་མཁའ་དྲི་ཨམ་མེད་པ། རྒྱལ་བ་འཇམ་
དཔལ་སྙིང་པོ་སོགས་ཀྱི་དྲུང་དུ་ཐེག་པ་ཆེན་པོའི་ཆོས་ཀྱི་དགའ་སྟོན་ལ་ལོངས་སྤྱོད་པའི་ཕྱིར་གཤེགས་ཤིང། ངེས་པའི་དོན་མཐར་ཐུག་པ་ནི་རེ་ཞིག་བཏང་སྙོམས་སུ་བཞག་པར་བྱའོ། །དེར་གདུལ་བྱ་རྣམས་ནི་གློ་བུར་དུ་མགོན་དང་བྲལ་བས་སྡུག་
བསྔལ་གྱི་ཡིད་མྱོས་ཤིང། འོན་ཀྱང་རྗེ་བླ་མ་ཉིད་ཀྱིས་གོ་འཕང་མཆོག་མངོན་དུ་མཛད་པ་ལ་ངོ་མཚར་གྱི་བློ་དང་ལྡན་པ། ཉེ་གནས་རབ་འབྱམས་པ་ནས་དོ་ཁུར་ཆེར་མཛད་དེ། རྗེ་བླ་མ་ཉིད་ཀྱི་གསུང་ལས་སྐྱེས་པའི་བཤེས་གཉེན་དམ་པ་བྱེས་བླ་ཟུར་ངག་
དབང་དོན་གྲུབ་ཀྱིས་དབུས་པའི་རི་ཁྲོད་ཀྱི་དགེ་སློང་བརྒྱད་ཀྱིས་བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་དུ་མོས་ནས། བདག་ཉིད་འཇུག་ཅིང་དབང་བླང་བ་དང་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་འབུལ་བ་སོགས་རྒྱུད་སྡེ་རིན་པོ་ཆེ་རྣམས་ཀྱི་དགོངས་
པ་དང་མཐུན་པར་དགུང་ཞག་བདུན་གྱི་རིང་མཛད་ཅིང། དེའི་ཚེ་གསུང་ཆོག་གི་གཙོ་བོ་དཔལ་འཁོར་ལོ་སྡོམ་པ་གྲུབ་ཆེན་དྲིལ་བུ་ཞབས་ཀྱི་ལུགས་ལྷ་ལྔ་དང། དཔལ་རྡོ་རྗེ་འཇིགས་བྱེད་ཀྱི་བདག་འཇུག་བཞེས་པར་མཛད། དེར་ཆོས་ཀྱིས་ཀུ་ལ་མཉམ་
པར་བཞག་པ་ལས་བཞེངས་པ་ནས་སྐུ་གདུངས་ལ་དྲི་བཟང་གིས་བྱུག་པ་དང། ལོངས་སྐུའི་ཆས་ཀྱིས་བརྒྱན་པ་སོགས་མཛད་ནས། སྐུ་མཐའ་མའི་མཛད་པས་གདུལ་བར་བྱ་བ་མང་པོ་ལ་གདུང་མཇལ་ཡང་བཀག་པ་མེད་པར་གནང་ཤིང། བོད་ཀྱི་ཆེ་

[147B] ཚེས་བརྒྱད་ཀྱི་སྲོད་ལ་གནས་ཡིག་སྦྱོར་བ་སོགས་རྒྱུད་སྡེ་དང་མཐུན་པའི་སྲི་ཞུ་ལེགས་པར་མཛད་པའི་དུས་སུ། ནམ་མཁའི་དབུས་
རྣམས་ནི་བཻ་ཌཱུ་རྱའི་མདོག་ལྟར་དྭངས་ཤིང། མཐའ་ཐམས་ཅད་སྤྲིན་དཀར་ལ་འཚེར་བས་གང་པ་ཁྱད་པ་དུ་ལྷོ་ཕྱོགས་ཀྱི་སྤྲིན་རྣམས་ལ་ཤིང་ལོའི་དབྱིབས་དང་མཆོད་རྫས་ཡི་དབྱིབས་འདྲ་བ་འཇའ་སྤྲིན་གྱི་གསེབ་ཏུ་ཡ་མཚན་ཅན་དུ་མ་སྣང་ཟིང། ཚེས་
དགུའི་ནང་པར་གཟིམས་ཆུང་རང་དུ་སྐུ་གདུང་རིན་པོ་ཆེ་ཞུགས་འབུལ་གྱི་རྡོ་རྗེ་སློབ་དཔོན་གོང་སྨོས་ཡི་བླ་མ་དེ་ཉིད་ཀྱིས་མཛད་ནས་ཞུགས་ལ་ཞེན་སྐབས་ཆབ་ཀྱི་སྙན་གཞིར་སོང་སྟབས་ཞབས་འབྲིང་བ་རྣམས་ནས་དྲི་བཟང་གི་མེ་ནན་ཆེར་ཕུལ་བར་མ་ཟད་
ཡེ་ཤེས་ཀྱི་མེ་རང་འབར་གྱི་ཚུལ་དུ་མེ་མཆོད་ཤིན་ཏུ་བཞེས་ཤིང། སྙུན་གཞི་ལ་སོགས་པའི་ཉམས་ཅུང་ཟད་ཀྱང་མེད་པས་ཀུན་ཤིག་ཏུ་ངོ་མཚར་ཞིང། དེའི་ཚེ་རི་ཁྲོད་ཀྱིས་ཏེང་དུ་དབང་པོའི་གཞུ་ཁ་དོག་དཀར་པོ་ཅན་ཟུག་ཅིང་བསེར་བུའི་རྒྱུ་བ་ཆད་པ་སོགས་
ལྟས་ཁྱད་པར་ཅན་མང་དུ་བྱུང། ཟླ་བ་དེའི་ཚེས་བཅུ་གཉིས་ཀྱི་ཉིན་བཀའ་འགྱུར་རིན་པོ་ཆེ་གསེར་ཆོས་གསར་བཞེངས་གནང་བདེ་ལེགས་པར་གྲུབ་པ་རི་ཁྲོད་དུ་གདན་ཞུས་མཛད་ནས། རྗེ་བླ་མ་ཉིད་ཀྱི་དགོངས་པ་དང་མཐུན་པར། བྱས་བླ་ཟུར་དེ་ཉིད་
ཀྱིས་རྡོ་རྗེ་སློབ་དཔོན་མཛད་དེ། དགེ་སློང་བཅོ་བརྒྱད་བཅས་ནས་རྒྱུད་སྡེ་དང་མཐུན་ཨཱི་རབ་གནས་སྦྱོར་དངོས་རྗེས་གསུམ་ཚང་བ་རྒྱས་པར་གནང། ཚེས་བཅུ་བཞིའི་ཉིན་པར་ཁང་ཞལ་ཕྱེ་བར། དབུ་ནས་སྐུའི་སྒལ་ཚིགས་ཏལ་མར་འབྱོར་བ་སྐུའི་དཔྱིའི་

[148A]༄༅། །བར་དང། དབུའི་གནས་ཡིག་ཚང་མ་སྐུའི་སོག་བ་གཉིས་བཅས་ཀྱི་གདུང་རུས་རྣམས་ལྷུ་མ་ཞིག་པར་དཔལ་དགྱེས་པ་རྡོ་རྗེའིསྐུའི་རྣམ་བ་ལྟ་བུ་དང། གསང་རྡོར་གྱི་སྤུ་རྣམས་ཅུང་ཟད་ཀྱང་ཨམ་ཉམས་པ། ཐུགས་ཀའི་ཐད་དུ་ཐུགས་
ལྗགས་སྤྱན་གསུམ་བཅས་ཕེབས་བ་དང་སྐུ་རུས་ཀྱི་ཆ་ཤས་གཞན་རྣམས་ལ་རུས་རྒྱན། པདྨ་དྲ་བ་དྲ་ཕྱེད། ཨོཾ་དང་ཨཱ་དང་ཧཱུཾ་ཡིག་གི་ཡིག་འབྲུའི་གཟུགས་སོགས་ཁྱད་མཚར་བ་མང་དུ་ཕེབས། དེ་རྣམས་རིན་པོ་ཆེའི་སྣོད་དུ་སྤྱན་དྲངས་ཏེ་འོ་མ་དང་
དྲི་བཟང་གི་ཆུས་འཁྲུ་བ་དང། བསྐྱེད་ཚོག་སོགས་དམ་པའི་ཕྱག་ལེན་ལྟར་གནད་ནས། དགུང་ཞག་ཞེ་དགུ་མགྲོལ་གྱི་བར་དུ་དགེ་སློང་བརྒྱད་ནས་འཇིགས་བྱེད་ཀྱི་བདག་འཇུག་སོགས་རྒྱས་པ་བསྟར། ཉིན་རེ་བཞིན་གདུང་རུས་རྣམས་མེ་ལོང་གི་དངོས་སུ་
ཤར་བ་ལ་ཁྲུས་གསོལ་མཛད། རྒྱ་བོད་ཀྱི་མི་ཆེན་ཆེ་ཞིང་འགྱིད་བ་རྣམས་ནས་བཟུང་སྟེ་ཐན་དབུལ་པོ་སྡུག་ཅིང་ཕོངས་པའི་བར་གྱིས་རང་རང་གི་རྒྱུ་ནོར་དང་བསྟུན་ནས་མཆོད་བའི་ཡོ་བྱད་ཕུལ་བ་རྣམས་དང། རྗེ་ཉིད་ཀྱི་ཕྱག་རྫས་ནམ་མཁའ་མཛོད་ལྟ་བུ་
རྣམས་ནས་དགོངས་རྫོགས་ཀྱི་རིམ་པ་ཤིན་ཏུ་རྒྱ་ཆེ་བ་སེར་འབྲས་དགེ་གསུམ་དང། བཀྲ་ཤིས་ལྷུན་པོ། རྒྱུད་སྟོང་སྨད། གསང་སྔགས་རྒྱུད་པ་གྲྭ་ཚང་ལ་སོགས་པའི་དབུས་གཙང་གི་དགོན་སྡེ་གྲངས་མང་པོ་ལ་ཉེ་གནས་རབ་འབྱམས་པ་བློ་བཟང་དར་
རྒྱས་ནས་ཕངས་པ་མེད་པར་བསྒྲུབ་པར་མཛད། ཁྱད་པར་དུ་གཞུངས་ཆེན་པོའི་བཟོ་གྲར་སྙན་ཞུས་མཛད་ནས་རྗེ་བླ་མ་ཉིད་ཀྱི་མཚར་སྐུ་རྨད་དུ་བྱུང་བ་དང། སྐུ་གདུང་ལྟ་བབས་མཆོད་རྟེན། རྒྱལ་བ་བྱམས་པའི་སྐུ་བརྙན་རྣམས་དང། ཆོས་གྲྭའི་ནང་དུ་

[148B] བཀའ་འགྱུར་རིན་པོ་ཆེ་པར་མ་བཅས་བཞེད་བར་མཛད་ཅིང། ཁྱད་པར་དུ་རྗེ་བླ་ཨམ་རྡོ་རྗེ་འཆང་ཆེན་པོ་དེ་ཉིད་ཀྱི་དགོངས་བ་མཐར་ཐུག་པ་ནི་སངས་
རྒྱས་ཀྱི་བསྟན་པ་རིན་པོ་ཆེ་བཤད་སྒྲུབ་གཉིས་ཀྱི་སྒོ་ནས་འཇིགས་རྟེན་གྱི་ཁམས་སུ་དར་ཞིང་རྒྱས་པར་གྱུར་ན་ཅི་མ་རུང་སྙམ་དུ་དགོངས་ཤིང། དེ་ཉིད་འབའ་ཟིག་ཐུགས་སུ་བརྣགས་པ་ཡིན་ལ། བླ་མ་མཉེས་པར་བྱེད་པའི་ཐབས་དམ་པ་ནི་བཀའ་བཞིན་སྒྲུབ་
པའི་མཆོད་པས་མཉེས་པར་བྱེད་པའི་སྙམ་དུ་བསམ་པས། རང་རང་གི་ཉས་དང་བསྟུན་པའི་ཐོས་བསམ་སྒོམ་སྒྲུབ་སོགས་ལ་འགྲུས་པ་དང། བསླབ་པ་གསུམ་ལ་ནན་ཏན་སྙིང་པོར་བྱེད་པ་དང་ཁྱད་པར་དུ་རྗེ་བླ་མ་ཉིད་ལ་གསོལ་བ་འདེབས་པ་ཉམས་
ལེན་གྱི་སྙིང་པོར་བྱེད་པ་དང། རིང་པོར་མི་ཐོགས་པར་ཡང་སྤྲུལ་འཁྲུལ་པའི་སྐྱོན་གྱིས་མ་གོས་པ་གསལ་ལ་དྭངས་པ་ཕེབས་པའི་ཆེད་དུ་གསོལ་བ་འདེབས་པ་རྣམས་ལ་འགྲུས་པར་མཛད་ཅིང། ཉེ་གནས་རབ་འབྱམས་པ་ནས་ངོས་པོའི་རིགས་ལ་
འཇིག་ཆགས་སོགས་ཅུང་ཟད་ཀྱང་མེད་པར་དགོངས་པ་ཡོངས་སུ་རྫོགས་ཐབས་དང་སྤྲུལ་པའི་སྐུ་མྱུར་དུ་ཕེབས་པའི་ཞབས་བརྟན་རིམ་གྲོ་རྣམས་ལ་འགྲུས་པར་མཛད་དོ། །སྨྲས་པ། ཟུང་འཇུག་དབང་གི་རྒྱལ་པོའི་དབང་པོའི་གཞུ། །འོད་གསལ་ཉི་མ་
དག་དང་གཅིག་འདྲེས་པ། །བཞུགས་པའི་ཟ་མ་ཏོག་དེ་གདུལ་བྱའི་ཚོགས། །བསོད་ནམས་ཞིང་དུ་འཇོག་པའི་ལྟད་མོ་བཀྲ། །སྔོ་སངས་ངོས་ལ་ཆུ་འཛིན་ལྟར། །ཆོས་ཀྱི་དབྱིངས་ལས་ཉེར་སྐྱེས་པ། །དཔའ་མོའི་དབང་ཕྱུག་དང་འགྲོགས་པའི། །ཧེ་རུ་

[149A]༄༅། །ཀ་དེ་གློག་ལྟར་འཁྱུག་དཔའ་བོ་མཁའ་འགྲོ་བྱེ་བའི་ཆོགས། །དབུས་ན་ཟུང་འཇུག་རོལ་པའི་གར། །མཛད་པའི་དཔའ་བོའི་གཙོ་བོ་ཁྱོད། །འགྲོ་བ་ཀུན་གྱི་སྐྱབས་སུ་གྱུར། །ཆོས་ཀྱི་དབྱིངས་དེ་སྤྲོས་དང་བྲལ། །སྒྱུ་མའི་སྐུ་དེ་རྡོ་རྗེ་
འདྲ༑ ༑སྤྲུལ་པའི་རྣམ་འགྱུར་བརྗོད་དུ་མེད། །ཟ་མ་ཏོག་དེ་ཀུན་ལ་གསལ། །སྒྱུ་འཕྲུལ་རོལ་པའི་སྣང་བ་དེ། །རབ་འབྱམས་ཞིང་གི་ལྟད་མོ་ལ། །ཆགས་པའི་རོལ་པ་སྟོན་པ་དང། །སླར་ཡང་ཞིང་འདིར་འབྱོན་པ་སྙམ། །སྟོབས་བཅུ་མངའ་པའི་
བསྟན་པ་འདི། །ཉིན་མོ་ལྟ་བུར་གསལ་མཛད་ཅིང། །གྲགས་པའི་བསྟན་པའི་སྲོག་ཤིང་བཟུང། །གླུ་སྒྲུབ་སླར་ཡང་འབྱོན་པ་འདྲ། ཞེས་རྗེ་བཙུན་བླ་མ་དམ་པ་བཀའ་དྲིན་མཚུངས་པ་མེད་པ་གང་གི་རྣམ་པར་ཐར་བ་རྒྱ་མཚོ་ལྟ་བུ་ལས་ཆ་ཤས་ཙམ་བརྗོད་
པར་བྱེད་པའི་གཏམ་དད་པའི་འདབ་བརྒྱ་ཡོངས་སུ་བཞད་པའི་ཉི་མ་ཞེས་བྱ་བ་ལས་ཡོངས་སུ་མྱ་ངན་ལས་འདས་པའི་མཛད་པ་བསྟན་པའི་འོད་ཟེར་ཏེ་བདུན་པའོ།།    ༈    །།དེ་ལྟར་རྗེ་བཙུན་བླ་མ་དམ་པ་དེ་ཉིད་ནས་རང་ཉིད་འགྲུབ་པའི་གོ་འཕང་
མཐོན་པོར་གཤེགས་མོད་ཀྱི། གདུལ་བྱ་རྣམས་ལ་ལྷག་པར་ཐུགས་བརྩེ་བས་དམ་པའི་ཆོས་འདུལ་བའི་བཅས་མཚམས་ཕྲ་མོ་ལས་ཀྱང་མ་འདས་པར་རུང་ཆུ་འདེབས་པ་དང་ཆབ་བཞེས་པ་སོགས་ཕྱག་ལེན་གྱི་ཆ་ཤིན་ཏུ་ཕྲ་བ་རྣམས་ཀྱང་ཕྱག་
ལེན་ལ་ཐེབས་པར་མཛད་ཅིང། གདུལ་བྱ་རྣམས་ལའང་ཆོས་འདི་ཉིད་གཙོ་བོར་གྱུར་པའི་ལམ་རིམ་གྱི་འཆད་ཉན་ཁོ་ན་དགུང་གྲངས་མང་པོ་སྦྲེལ་མར་གནང་བས་ཕྱི་འདུལ་བའི་ཀུན་སྤྱོད་རྣམ་པར་དག་ཅིང། ནང་གསང་སྔགས་ལ་འདྲིས་པ་

[149B] ནང་དུ་རིམ་གཉིས་ཀྱི་ཏིང་ངེ་འཛིན་ཟབ་མོ་ལ་གཞོལ་བས་རླུང་དབུ་མར་ཞུགས་གནས་
ཐིམ་གསུམ་བྱང་སྟེ། བདེ་སྟོང་དབྱེར་མེད་པའི་རྡོ་རྗེའི་རྣལ་འབྱོར་ལ་རྟག་ཏུ་གཞོལ་བཞིན་པར་བཞུགས་པས་ཆོས་ཐམས་ཅད་ལ་དེས་རྒྱས་ཐེབས་ཤིང། རྫུ་འཕྲུལ་དང་མངོན་པར་མཁྱེན་པ་ལ་ལ་སོགས་པ་ཐོགས་བ་མེད་པར་མངའ་མོད། སྐྱེ་བོ་རྣམས་
ཀྱི་སྣང་ངོར་ཡོན་ཏན་གྱི་ཆ་ཕྲ་མོ་ཚུན་ཆོས་སྤེད་པ་ཉིད་གཙོ་བོར་མཛད་པ་དང། རྒྱ་ཧོར་བོད་སོགས་ཀྱི་སྐྱེ་བོ་ཆེ་ཞིང་འགྱེད་བ་ཐམས་ཅད་ཀྱིས་ཞབས་ཀྱི་པདྨོ་ལ་ཉེ་བར་གཏུགས་ཏེ། མཁོ་དགུའི་ཡོ་བྱད་ཀྱི་རྣམ་པ་གྱ་ནོམ་པའི་ཕྱག་རྫས་ཡིས་བར་མཛོད་རབ་ཏུ་གང་
ཡང་དེ་དག་ལ་འཛིན་ཆགས་ཀྱི་རྣམ་པ་ཅུང་ཟད་ཀྱང་མི་མཛད་པར་དཀོན་མཆོག་གསུམ་དང་ངན་སློང་ལ་སོགས་པའི་དོན་དུ་བསྔོས་ནས་རྟག་ཏུ་འཕགས་པའི་རིགས་བཞི་ལ་བཞུགས་པ་དང། ལེགས་པར་བཤད་པའི་གད་བརྒྱངས་ཀྱིས་སྐྱེ་བོ་ངན་པ་རྣམས་
ཀྱི་ལོག་རྟོག་དྲུང་འཕྱིན་ཅིང། མཁས་མང་མགུབ་བསྐྱེད་པ་དང། རྩོད་པའི་རིགས་པ་དྲི་མ་མེད་པས་ཕ་རོལ་པོ་རྣམས་ཀྱི་སྨྲ་བ་ངན་པ་བྱེ་མའི་ཅང་བུ་ལྟར་བཞིག་མོད། གདུལ་བྱ་ལ་དགོངས་ཏེ་བཙུན་པའི་བརྟུལ་ཞུགས་ཉིད་ལ་བརྩོན་པར་མཛད་པ་སོགས་
ཐོགས་མེད་སྐུ་མཆེད་དང་ཇོ་བོ་རྗེ་ཡབ་སྲས་ཀྱི་ཕྱག་ལེན་ལྟ་བུར་གྱལ་བའི་བསྟན་པ་རིན་པོ་ཆེ་ལ་བཀའ་དྲིན་ལྷག་པར་ཆེ་ཞིང། བཀའ་རྩོམ་གྱི་རིམ་པའི་དབང་དུ་བྱས་ན་ཆོས་ཀྱི་རྒྱལ་བོ་ཙོང་ཁ་པ་ཆེན་པོའི་དགོངས་པ་ཐུན་མོང་མ་ཡིན་པ་འཇམ་དཔལ་དབྱངས་ཀྱི་དགོས་

[150A]༄༅། །གསལ་དང་བསྟུན་པའི་འཇམ་རྡོར་གྱི་སྒྲུབ་ཐབས་འདོད་འཇོ་དང། ཆོས་ཀྱི་རྒྱ་བོ་ཙོང་ཁ་པ་ཆེན་པོའི་དངོས་སློབ་འབྲོམ་ཤཱཀ་ཀུ་མ་རའི་བཞེས་པ་ལྟར་མཛད་པའི་འཇམ་རྡོར་གྱི་དཀྱིལ་ཆོག་འདོད་འཇོ་དང། སྦྱིན་སྲེག་འདོད་འཇོའི་བུམ་
བཟད། དེའི་བསྐྱེད་རྫོགས་ཤིན་ཏུ་ཟབ་པ་རིན་ཆེན་འཕྲེང་བ་སོགས་ཚིག་སྦྱོར་གྱི་ཆ་ཕྲ་མོ་ཚུན་ཆོད་ལ་རྟོག་གེས་གླགས་མི་རྙེད་ཅིང་མཁས་པ་མགུབ་བསྐྱེད་པ་རྒྱལ་བ་སྲས་དང་བཅས་པ་ཀུན་གྱིས་བསྔགས་པའི་འོས་སུ་གྱུར་པའི་པུསྟ་ཀ་གསུམ་ཙམ་དུ་
བཞུགས། གསུང་ལས་སྐྱེས་པའི་སློབ་ཨམ་ནི་མཐའ་དག་པར་སུ་ཞིག་གིས་བགྲང་པར་ནུས། རགས་རིམ་ཙམ་ཞིག་བརྗོད་ན། གནམ་བསྐོས་གོང་ཨམ་ཆེན་པོའི་རིགས་ཀྱི་ཅོད་པན་ལུང་གིས་བསྔགས་པ་སྐྱེས་མཆོག་དམ་པ་བསྟན་པའི་སྒྲོན་མེ་ཏཱ་ཀཽ་ཤྲཱི་
ལྕང་སྐྱ་རོལ་པའི་རྡོ་རྗེ། རྒྱལ་ཚབ་དམ་པ་ནོ་མིན་ཧན་དེ་མོ་སྤྲུལ་པའི་སྐུ་རིན་པོ་ཆེ། རྒྱལ་བ་གཉིས་པའི་རྒྱལ་ཚབ་དམ་པ་དགའ་ལྡན་ཁྲི་གདན་ཟུར། མདོ་ཁམས་བསྟན་པའི་སྒྲོན་མེ་འཕགས་པ་ལྷ། བསྟན་པའི་གསལ་བྱེད་དམ་པ་རྒྱལ་སྲས་སྤྲུལ་
པའི་སྐུ། ཉམས་རྟོག་ཀྱི་མངའ་བདག་ཞིབ་བཟང་པོའི་སྤྲུལ་སྐུ། ལྕགས་ར་སྐུ་སྐྱེ། འབྲུལ་མཁན་ཆེན་སྐུ་སྐྱེས། མཁས་དབང་འཇམ་དབྱངས་བཞད་པའི་སྤྲུལ་སྐུ། ཐུའུ་ཀྭན་ཞབས་དྲུང། བཙན་པོ་ནོ་མིན་ཧ་ན། སྒྲུབ་ཁང་སྤྲུལ་སྐུ། མཁར་རྡོ་སྤྲུལ་སྐུ་
མངའ་རིས་ཞབས་དྲུང། ཚེ་བློས་བཏང་གི་རི་ཁྲོད་འཛིན་པ་དགེ་སློང་ཡེ་ཤེས་རྒྱལ་མཚན། ལུང་གི་མངའ་བདག་དཀའ་བཅུ་ཐབས་མཁས་དང། དགེ་སློང་ཡེ་ཤེས་མཐའ་ཡས། སེར་འབྲས་དགེ་གསུམ། བརྐ་ཤིས་ལྷུན་པོ། རྒྱུད་སྟོད་སྨད་

[150B] གཞན་ཡང་རྒྱ་བོད་ཀྱི་ཆེ་དགུ་ཐམས་ཅད་ཀྱིས་ཆོས་འབྲེལ་མ་ནོས་པ་དང་ཞབས་ཀྱི་པདྨོ་ལམ་བཏུད་པ་མེ་དཔས་མཐའ་དག་པར་བྲི་བར་
མ་སྤྱོད་ཅིང། རི་ཁྲོད་ཀྱི་གནས་སུ་སྒྲུབ་པ་ལ་གཞོལ་བར་མཛད་ཀྱང། ནམ་མཁའ་མཛོད་ལ་མངའ་བརྙེས་པས་སེ་རར་ལྷ་ཁང་ཕུན་སུམ་ཚོགས་པ་འཇིག་རྟེན་ཀུན་གྱི་མིག་གི་བདུད་རྩི་སྤུངས་པ་ལྟ་བུ་དང། གསེར་དང་སྐྱ་ཆོས་ཀྱི་རྒྱལ་བའི་བཀའ་འགྱུར་
རིན་པོ་ཆེ་ལན་ཁ་ཡར། གདོང་དར། ན་བཟའ། གླེགས་ཤིང་གླེགས་ཐག་རྣམས་ཕུན་སུམ་ཚོགས་པ། རྗེ་གྲུབ་པའི་དབང་ཕྱུག་ཆེན་པོ་དགེ་ལེགས་རྒྱ་མཚོའི་རྒྱལ་ཚབ་མཛད་པའི་དུས་ནས་རིང་པོར་མ་ལོན་པ་ནས་བཟུངས་ཏེ། ལོ་རེ་བཞིན་ལྷ་ལྡན་སྨོན་
ལམ་ཆེན་མོ་དང། སེར་འབྲས་དགེ་གསུམ། གསང་ཕུ་སོགས་དགེ་འདུན་གྱི་སྡེ་ཆེན་པོ་སོ་སོ་རྣམས་སུ་དངུལ་དང་དངོས་ཆས་ཀྱི་སྐུ་འགྱེད་དང་མང་ཇ་བཟང་པོའི་བསྙེན་བཀུར་གྱ་ནོམས་པ་ཆག་མེད་མཛད་པ་སོགས་མཐའ་ཡས་ཤིང། དུས་རྒྱུན་དུ་ཕལ་
ཆེར་རྒྱལ་སྲས་ཆེན་པོ་རྣམས་ཀྱི་ཐུགས་དམ་གྱི་མཐིལ་དམ་པ་བྱམས་ཆུབ་ཀྱི་སེམས་རིན་པོ་ཆེ་ཁོ་ན་ལ་ཐུགས་གཞོལ་བར་མཛད་དེ། བདག་པས་གཞན་གཅེས་པར་འཛིན་པའི་ཐུགས་ལ་བློ་སྦྱོང་ཞིང་ཞལ་འདོན་གྱི་རིམ་པའང་སྔ་དྲོའི་དུས་སུ་བྱང་ཆུབ་ལམ་གྱི་རིམ་
པའི་བླ་རྒྱུད་དང་འབྲེལ་བའི་ཕྱག་འཚལ་རྒྱས་པར་མཛད་ནས། དཔལ་རྡོ་རྗེ་རྣམ་པར་འཛོམས་པ་དང། འཇམ་དབྱངས་ནག་པོའི་སྒོམ་བཟླས་དང་འབྲེལ་བའི་ལྗགས་བསྙེན་སྤྱན་དམིགས་ཤིན་ཏུ་ཟབ་པ་དང། ཨྒྶ་ཤིན་ཏུ་ཟབ་པ་དང། དཔལ་འཁོར་ལོ་ཆེན་པོའི་རྩ་སྔགས་དང་ཀྱཻ་

[151A]༄༅། །རྡོར་གྱི་ཨཥྚའི་སྔགས་རིང་རྣམས་ཞལ་འདོན་མཛད་ནས། དཔལ་གསང་བ་འདུས་པ་མི་བསྐྱོད་པའི་བདག་བསྐྱེད་རྡོ་རྗེ་བཞི་བསྐྱེད་ཀྱི་རིམས་རྣམས་སྤྱན་དམིགས་ཤིན་ཏུ་ཟབ་པ། ཁྱད་པར་དུ་རགས་པ་ཉེར་ལྔའི་ཐིམ་རིམ་ལ་
སྤྱན་དམིགས་རྒྱུན་རིང་ངེས་གནང་ཞིང་སྨིག་རྒྱུ་ནས་འོད་གསལ་གྱི་བར་རིམ་པ་དང་པོའི་ལམ་ལས་འབྱུང་བ་ལྟར་ཐུགས་ཉམས་སུ་བསྟར་ནས་ལྗགས་བཟླས་ཀྱི་བར་དུ་མཛད་དེ། ཉིན་གྱི་རིམ་པ་ལ་གྲྭ་ས་ཆེན་པོ་རྣམས་ཀྱི་དགེ་པའི་བཤེས་གཉེན་
རྣམས་ནས། བློ་རིག་རྟགས་རིག་པའི་བར་མཇལ་དུ་བྱུང་བ་རྣམས་ལ་ཤིན་ཏུ་དགྱེས་པས་གང་ཅིའི་གསུང་གླེང་ཞིབ་ངེས་པ་དང། ལྷག་པར་མཚན་ཉིད་པ་རྣམས་ལ་ཤིན་ཏུ་དགྱེས་པས་ལེགས་པར་བཤད་པའི་བགྲོ་གླེང་མང་དུ་གནང་ནས། དཀའ་
གནད་མང་པོ་ལ་བློ་སྐྱེད་བཟང་པོ་སྟེར་བར་མཛད་ཅིང། གསུང་བརྟག་ཞུ་མིའི་རིགས་ལ་སྣང་ངོར་དཔལ་ལྡན་ལྷ་མོའི་ཤོ་མོ་སྒྲིལ་བ་ལྟར་མཛད་ནས། དོན་དུ་མངོན་པར་མཁྱེན་པ་ཐོགས་པ་མེད་པས་ལུང་སྟོན་པར་མཛད་དེ། ཅུང་ཟད་ཀྱང་མི་
འཕྱུགས་པར་འོང་བ་དང། གདོན་དྲག་པོས་ཟིན་པ་སོགས་ལ་སྤྱན་དམིགས་གཏད་པ་དང། བཀའ་བསྒོའི་སྤྱན་དམིགས་ཀྱི་དགོངས་པ་མཛད་པ་ཙམ་གྱིས་གྲོལ་བ་སོགས་ངོ་མཚར་ཅན་མང་བ་དང། འཇིག་རྟེན་གྱི་དྲགས་བ་ཅན་དང་ཆོས་ཚུལ་
རྒྱ་མཚོ་ལྟ་བུལ་མཁས་པའི་ང་རྒྱལ་ཅན་རྣམས་ཀྱང་ཞལ་གྱི་དཀྱིལ་འཁོར་མཇལ་བ་དང། གསུང་གི་བདུད་རྩི་མྱོང་བཙམ་གྱིས་ང་རྒྱལ་མ་ལུས་པ་དཔལ་ཞོམ་སྟེ་ཞབས་ཀྱི་པདྨོ་ལ་ཕྱག་བགྱིད་པ་དང། ལྷ་དང་ཀླུ་ལ་སོགས་པ་རྣམས་ཀྱིས་ཀྱང་བྲན་

[151B] སྨྲ་པའི་དབང་ཕྱུག་ཏུ་རློམ་པ་དང་དཔའ་ཞིང་རྟུལ་ཕོད་པ་རྣམས་ཀྱིས་ཀྱང་གསུང་གི་ཆ་ཤས་རེ་རེའི་གཟི་བརྗིད་ཀྱང་མི་བཟོད་པར་རང་རང་གི་སྤྱོད་པ་ངན་པ་འདོར་བར་བྱེད་པ་སོགས་ངོ་མཚར་བའི་མཛད་པ་མཐའ་
ཡས་པར་བཞུགས་ཏེ། འདི་དག་ནི་རྗེ་བླ་མ་གང་གི་རྣམ་པར་ཐར་པ་རྒྱ་མཚོ་ལྟ་བུ་ལས་ཆ་ཤས་ཙམ་བརྗོད་པ་སྟེ། ཞིབ་པར་ནི་བློ་ཆེན་རྒྱལ་བའི་སྲས་པོ་རྣམས་ཀྱིས་ཀྱང་དཔག་པར་ག་ལ་ནུས། ཆེས་ཐུན་མོང་མ་ཡིན་པའི་རྣམ་པར་
ཐར་པ་ནི་ལོགས་སུ་ཅུང་ཟད་བྲི་བར་བྱ་བ་ལས་ཤེས་པར་བྱའོ། །དེ་ལྟར་རྗེ་བླ་མ་བཀའ་དྲིན་མཚུངས་པ་མེད་པ་དུས་གསུམ་སངས་རྒྱས་ཐམས་ཅད་ཀྱི་ངོ་བོ་རྒྱལ་བ་ཁྱབ་བདག་རྡོ་རྗེ་འཆང་ཆེན་པོ་རྗེ་བཙུན་ངག་དབང་བྱམས་པ་རིན་པོ་ཆེ་
གང་གི་སྐུ་གསུང་ཐུགས་ཀྱི་མཛད་པའི་རྣམ་པར་ཐར་པ་ལས་བརྩམས་ཏེ་རྟོགས་པ་བརྗོད་པ་འདི་ནི། རྗེ་བླ་མ་གང་གི་སློབ་བུ་ཀུན་གྱི་ཐ་ཤལ་བ་བདག་ཉིད་ཀྱིས་མཚོན་བཀའ་དྲིན་གྱིས་འཚོ་བ་ཐམས་ཅད་ཚེ་རབས་ཀུན་ཏུ་རྗེ་བཙུན་གང་
གི་ཞབས་ཀྱི་པདྨོ་ལ་འདུད་པ་དང་མི་འབྲལ་བ་དང། གང་གི་གསུང་གི་གསང་བམ་ལུས་པ་འཛིན་པའི་སྲས་ཀྱི་ཐུ་བོར་འགྱུར་པ་དང། བཀའ་བཞིན་སྒྲུབ་པའི་མཆོད་པས་མཉེས་པར་བྱས་ཏེ་ཟུང་འཇུག་རྡོ་རྗེ་འཆང་ཆེན་པོའི་གོ་
འཕང་མངོན་དུ་བྱེད་ནུས་པ་རྣམས་ཀྱི་ཕྱིར་དུ་བགྱིས་པས། གསོལ་བ་རྩེ་གཅིག་ཏུ་བཏབ་པའི་དོན་རྣམས་བདེ་བླག་ཉིད་དུ་འགྲུབ་པར་བྱིན་གྱིས་བརླབ་ཏུ་གསོལ། །རྨད་བྱུང་བྱང་ཆུབ་མཆོག་ལ་རབ་གཞོལ་བློ་གྲོས་རྒྱ་མཚོའི་གཏིང་

[152A]༄༅། །མཐའ་མི་མངོན་པ། །སྤྱོད་པའི་རླབས་འཕྲེང་རབ་ཏུ་འཁྲུག་ཅིང་བསྡུ་བཞིའི་རིན་ཆེན་བྱེ་བའི་ཕུང་པོ་རྟག་ཏུ་ཆགས། །ཀུན་ལ་ཕན་པའི་ཆུ་ཆེན་རབ་འབབ་བདེ་ཆེན་དང་མོའི་དཔལ་གྱིས་བརྗིད་ལྡན་པའི། །
རྗེ་བཙུན་བླ་མ་བཀའ་དྲིན་མཚུངས་མེད་ཐུགས་རྗེའི་ཟེགས་མ་ཕྱོགས་བཅུར་འཕྲོ་ཁྱོད་སྙིང་དབུས་བཞུགས། །ཁྱོད་ཀྱི་སྤྱོད་པ་རྟོགས་དཀའི་ཆུ་གཏེར་གཏིང་དང་མཐའ། དཔག་ཡས་བློ་འཆང་སེམས་དཔའ་རྣམས་ཀྱང་ཤེས་རབ་རྐང་
རིང་དུ་མི་རྐྱོང་དེ་ཕྱིར་བདག་བློ་བྱིས་པའི་འགྲོས། །ཇི་འདྲ་ཞིག་གིས་བརྒལ་བར་འདོད་པ་གད་མོའི་གནས། །དེ་ལྟ་ནའང་དྲི་བཞོན་ལ་ཞོན་བལ་འདབ་དང། །དབྱུག་གུས་བསྐུལ་པའི་པ་ཊ་ཧ་རྣམས་ལག་འགྲོའི་དགྲ་ཆུ་ཁུར་
གླལ་བའི་དབྱངས་སུ་འགྲན་བཞིན་གང་གི་མཐུས། །བརྗོད་པ་འདི་ནི་རྡོ་རྗེས་ཕུག་རྡོར་ཁྱི་སྤུ་བཞིན། །ལེགས་བཤད་དབུ་བ་དཀར་པོའི་འཛུམ་ཕྲེང་རིང། །ཀུན་ནས་གཡོ་བའི་དབྱངས་ཀྱི་རྒྱ་མཚོ་འདི། །དཔལ་ལྡན་སྟོབས་ཀྱི་
གཟི་ལྡན་བླ་མ་ལྷ། །མགོན་པོ་ཁྱོད་ལ་སྒྲུབ་པའི་མཆོད་པ་ལགས། །ཁྱོད་ཀྱི་ཡོན་ཏན་རྒྱ་མཚོ་ལྟ་བུ་ལས། །ཆ་ཤས་ཕྲ་མོ་ཙམ་ཡང་བརྗོད་པ་ལ། །བློ་ཆེན་རྒྱལ་སྲས་བློ་གྲོས་ཁྱོགས་འཕྱང་མོད། །འོན་ཀྱང་བྱིས་
པའི་བློ་ཡིས་འབད་པར་བྱས། །དབྱར་རྔ་བརྡུངས་པའི་གླུ་དག་ལ། །རྨ་བྱའི་མཇུག་སྒྲོ་བརྐྱངས་ཏེ་རྒོད། །འདི་བཞིན་ཆོས་ཀྱི་དབྱངས་འདི་ལ། །དད་ལྡན་ཅ་ཅོ་ཅིར་ཡང་སྒྲོག་མེ་གྷ་རྒོད་ལ་རྨ་བྱས་ཀྱང། །བསྒྲུན་མིན་

[152B]དེ་ཡང་བླ་མ་ལ་མོས་པའི། །ཏིང་འཛིན་འདི་ཉིད་ཤིན་ཏུ་བསྔགས། །བད་གཞོན་སྦྲང་རྩི་འཐུང་པའི་བཅུད། །ལུས་ལ་བསིམ་པའི་བུང་བའི་སྐད། །བསྒྱུར་པའི་སྒྲ་ལ་དགའ་བ་ཡི། །དྲང་
སྲོང་ཇི་བཞིན་ཀུན་ཀྱང་ཚིམས། །རིན་ཆེན་རི་བོའི་ཟོམ་དག་ལ། །གནས་པའི་གྲུབ་པའི་སྐྱེས་བུ་དང། །ལྷན་ཅིག་རྫུ་འཕྲུལ་བྱེད་པ་ལ། །སྐྱེ་བོ་ཀུན་ཀྱང་དཔེ་མེད་ཟེར། །དེ་ཡིས་བསྒྲུན་མིན་དད་པ་ལས། །སྐྱེས་
པའི་ཆོས་ཀྱི་རོ་བཅུད་ལ། །རབ་ཏུ་རོལ་པའི་དད་ལྡན་ཀུན། །འདི་ལ་རོལ་པས་དགའ་བདེར་སྤྱོད། །དེ་ལྟར་ཚུལ་འདིར་འབད་པའི་དགེ་པ་ཡིས། །མགོན་པོ་ཁྱོད་ཀྱིས་ཚེ་རབས་ཐམས་ཅད་དུ། །འབྲལ་བ་མེད་པར་
རྗེས་སུ་བཟུང་ནས་ཀྱང། །གསུང་གི་བདུད་རྩི་ངོམས་མེད་འཐུང་བར་ཤོག་དེ་ཡི་མཐུ་ལས་ཚེ་རབས་ཐམས་ཅད་དུ། །ངེས་འབྱུང་བྱང་སེམས་ཡང་དག་ལྟ་བ་དང། །རིམ་གཉིས་ལམ་གྱི་རྟོགས་པ་མཐར་ཕྱིན་ནས། །
རྫོགས་པའི་སངས་རྒྱས་གོ་འཕང་མྱུར་ཐོབ་ཤོག་ཅེས་དུས་གསུམ་རྒྱལ་བ་ཀུན་གྱི་ངོ་བོ་དཀྱིལ་འཁོར་རྒྱ་མཚོའི་མངའ་བདག་བཀའ་དྲིན་མཚུངས་མེད་རྗེ་བཙུན་བླ་མ་དམ་པ་ངག་དབང་བྱམས་པ་རིན་པོ་ཆེའི་རྣམ་པར་ཐར་པ་རྒྱ་མཚོ་ལྟ་
བུ་ལས། ཆ་ཤས་ཙམ་བརྗོད་པར་བྱེད་པའི་གཏམ་དད་པའི་འདབ་བརྒྱ་ཡོངས་སུ་བཞད་པར་བྱེད་པའི་ཉི་མ་ཞེས་བྱ་བ་འདི་ནི། རྗེ་བཙུན་བླ་མ་དམ་པ་དེ་ཉིད་ཀྱི་གསུང་ལས་སྐྱེས་པའི་མཁས་གྲུབ་ཀྱི་སྐྱེ་བོ་རྒྱ་མཚོ་ལྟ་བུ་རྣམས་དང། ཁྱད་

[153A]༄༅། །པར་དུ་ཡང་བླ་མ་དམ་པ་མཉེས་པ་གསུམ་གྱིས་མཉེས་པར་བྱེད་པ་ཉེ་གནས་ཆེན་པོ་རབ་འབྱམས་པ་བློ་བཟང་དར་རྒྱས་དང། རི་ཁྲོད་འཛིན་པའི་དགེ་སློང་ཡེ་ཤེས་རྒྱལ་མཚན་ལ་སོགས་པ་རྣམས་དང། འབྲུ་ལ་མཁན་
ཆེན་ཡེ་ཤེས་བསྟན་སྒྲོན་སོགས་དང། སྤྱིན་བདག་ཆེན་པོ་གུང་པཎྜི་ཏ་དང། ཇ་སག་བླ་མ་ཐུའུ་ཀྭན་ཁོ་ཐོག་ཐུ་སོགས་ནས་བསྐུལ་ཞིང། རང་ཉིད་ཀྱང་ཚེ་རབས་ཐམས་ཅད་དུ། རྗེ་བླ་མ་ཉིད་ཀྱིས་འབྲལ་བ་མེད་པར་རྗེས་སུ་
འཛིན་པའི་ཆེད་དུ་བསམས་ནས། སློབ་བུ་ཀུན་གྱི་ཐ་ཤལ་བ་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་གུས་པ་ཆེན་པོས་སུག་བྲིས་སུ་བྱས་པའོ།། །།
   ༈    ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྤྱིན་འཛད་མེད་དལ་འགྲོའི་རྒྱུན་འདི་སྦེལ། །
མངྒ་ལཾ།། །།

[153B][BLANK PAGE]



